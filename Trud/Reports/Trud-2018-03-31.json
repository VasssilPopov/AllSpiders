{"url": "https://trud.bg/%d1%80%d1%83%d1%81%d0%ba%d0%b8-%d0%be%d0%bb%d0%b8%d0%b3%d0%b0%d1%80%d1%85-%d0%b5-%d0%b2-%d0%b0%d1%80%d0%b5%d1%81%d1%82%d0%b0-%d0%b7%d0%b0-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5%d0%b1/", "text": "Руски милиардер е задържан под стража до 30 май по подозрение в злоупотреба с държавни средства за строежа в Калининград на стадион за Световното първенство по футбол, предадоха ТАСС и ДПА. Зиявудин Магомедов е изправен пред съда в Москва по различни обвинения за щети на обща стойност 2 милиарда рубли (около 35 милиона долара). Според в. “Коммерсант” Магомедов е обвинен в присвояване на 752 милиона рубли от стадиона в руския ексклав Калининград на Балтийско море. В постановлението на съда се отбелязва, че Магомедов е заподозрян в извършване на тежко престъпление, което е наказуемо с над 10 години лишаване от свобода. Според руското вътрешно министерство което е завело делото, Зиявудин Магомедов, брат му Магомед и ръководителят на участвала в строежа на стадиона фирма от концерна “Сумма” на Магомедов – Артур Максидов са задържани за измама и принадлежност към престъпна организация , извършила злоупотреба с бюджетни средства в особено големи размери, включително средства, отпуснати за строеж на инфраструктурни обекти. Стадионът “Арена балтика” отдавна е източник на безпокойство с наближаването на Мондиала от 14 юни до 15 юли, а строежът му пострада от забавяния. Миналата година няколко души от местните власти бяха пратени в затвора заради нередности при изграждането на стадиона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Руски олигарх е в ареста за злоупотреба с държавни средства за строеж на стадион за Световното първенство по футбол"}
{"url": "https://trud.bg/%d0%b8%d0%b2%d0%b0%d0%bd-%d1%8f%d1%85%d0%bd%d0%b0%d0%b4%d0%b6%d0%b8%d0%b5%d0%b2-%d1%81%d0%be%d1%86%d0%b8%d0%b0%d0%bb%d0%b8%d0%b7%d0%bc%d1%8a%d1%82-%d0%bd%d0%b5-%d1%81%d0%b8-%d0%b5-%d0%be%d1%82%d0%b8/", "text": " През 1980 г. лично Светлин Русев ме изключи, кандидат-член на ЦК на Комунистическата партия. Тогава казаха, че е по решение на управата, но беше лично негово. Аз съм единственият изключен. Имаше такава акция – да се изгони по един от различните творчески съюзи. Избраха мене, защото харесвам западното. Същият този комунист и според мен посредствен художник поиска 5 милиона, за да се възстанови онзи кич – паметникът пред НДК. Такива хора като него възпроизвеждат социализма в българското изкуство – със заплахи, със страхове, с това, че притежават някакви документи, защото той раздаваше апартаменти, хонорари, и колегите се принизяват. Партийният секретар по негово време – Димитър Остоич, лично ме е заплашвал, че ще ме изпрати в Белене. Аз твърдя, че социализмът в нашето изкуство не е пипнат. Заводи, леки коли, къщи – купихме си какво ли не, но социализмът в изкуството някак си го забравихме. Той си остана и до ден-днешен си съществува. Та като говорим за 70-годишнината ми, не е малко човек да преживее и това.  Искаха, за да покажат, че са демократични, което аз отказах, защото този съюз е образувание на социализма и комунизма. Тези съюзи играеха ролята да потискат, да ограничават и да следят кой какво прави, а не да помагат.  Това всичко беше да омайват творците, за да рекламират партията. Строяха се жилищни блокове, раздаваха се апартаменти. Когато бях студент в Академията, ни даваха безплатни билети да ходим в Кремиковци и да рисуваме героите на социалистическия труд как леят метал. Това бяха годишни работи, които след това се излагаха на „Шипка“ 6, канеха се съответният герой на труда и неговите колеги да видят как се величае един човек – всички да приличат на него.  Пак от управата на съюза се решаваше на кои да се откупуват и на кои не, кой да направи паметник. Затова София е пълен кич откъм паметници – облицовани с фаянсови плочки, защото е по-евтино и по-лесно се взимат парите. Който е ходил по чужбина, не може да не види, че София е най-безцветната столица, с най-глупавите скулптури, ако въобще могат да се нарекат така. И това е именно вкусът на тази номенклатура, която все още произвежда социализъм. Чудя се как можеш да обикаляш целия свят, да гледаш какво има там и да дойдеш тук и да правиш простотии. И да казваш, че там било лошо, умиращо, загниващо.  Да ви кажа, тя не личи, затова не е нужно да я рисуваш. Когато си в криза, всичко те дразни. Мисля, че ние винаги сме били така.  Не, не може.  За мене Америка беше непозната. Интересното е, че на тези години човек приема нещата по-скоро философски, отколкото да се впечатлява от небостъргачите, мисли си защо те са така, пък ние сме онака, и не стига до добри изводи за нас. До Статуята на свободата се пътува с корабче и като слязат на островчето, някои хора започват да се молят на колене и да се кръстят като пред икона… Сега Америка владее изкуството, както някога е била Франция. Галерия до галерия…  Е, това е сложен въпрос, защото ние не можем да пречупим някои неща в нас си. Това е друг свят, в който ти не се виждаш. Както се казва, няма място да седнеш. Навремето синът ми беше 18-годишен, когато отиде в Италия, сега тръгват на 16 години. Трябва тогава да отидеш, за да можеш след 10 години някъде нещо да направиш. А такива като нас никой не ги иска вече. Така че не мога да си го представя. Но като се качиш на някой небостъргач и погледнеш града долу, си казваш: „Проклет да е социализмът! Докато ние сме спели, виж какво са направили хората!“ Цял живот не съм си позволявал да пътувам без билет в трамвая. И какво съм спечелил? Нищо. Нямам и пенсия. Ами ако утре не мога да рисувам?  Като започнах да ходя по Европа, разбрах, че когато срещнеш някой по-добър творец от тебе, трябва да му го признаеш. Да му кажеш: „Ти си по-добър от мене!“ Това вече е голям успех.  Аз се научих да го правя и ми е по-леко. Препоръчвам го, по-лесно се живее.  Това, което забелязах във Виена по време на кризата, бяха опашки от хора, които искаха да влязат в техните големи галерии. И не бяха само туристи, имаше и австрийци. Когато се заинтересувах откъде е този голям интерес, ми отговориха, че когато е криза, хората отиват в галериите да гледат изкуство. Колко по-интелигентно е това, нали? Докато ние нямаме тази възможност, защото при нас се получи така, че каквото си гледал през 80-те години, сега е същото. Отделно галериите са в окаяно състояние – говоря за Смолян например, но и на други места е така. Нямат пари. Лампите се палят само когато влезе човек, не се отопляват. На какво ще научиш децата, когато те гледат пак картините на Светлин Русев и неговото обкръжение… В София е по-различно, но в частните галерии. В държавните е същото. В прочутия „Квадрат“ един човек не влиза и няма за какво – картините, които ги знаеш от дете. Направиха така, че да няма други.  Дай Боже да го има. По този повод да кажа една история. Ходих на Бродуей, където в една опера час и половина се свиреше на бидони, кофи, на всичко, което можеш да намериш по боклуците. Под пода имаше сложени микрофони и изсипваха пясък. Излязоха деветима тийнейджъри и започнаха с четки да разнасят този пясък. Той издаваше такъв шум, че го превръщаха в музика. А нещата, на които барабаняха, бяха накачени по стените. Извадиха музика и от найлонови пликове, и от вестници. Те не чакат тема, която някой да им напише, и да я изпълнят. Свирят на това, което виждат на улицата – вземат го, качват го на сцената и го правят изкуство – със светлините и с цялата магия, която могат да си позволят. Големите художници взимат графитите, вкарват ги в ателието и правят изкуство от тях. Не чакат тази простотия, която е тук – обща художествена изложба под надслов: „Нашата партия ни води“ или „Колко сме щастливи пионерчета“ – допреди 20 години се рисуваше Георги Димитров с пионерчета… Толкова жалка история за моите колеги. Но нямаш избор, иначе стоиш гладен.  И сигурно ще си по-добре, защото сега нашите художници нямат пенсия, както и певци, артисти. Умряха хората по старчески домове.  Обичам да работя с такива деца – те имат една особена чувствителност.  Първо, да не чакат някой да им задава тема – това нещо трябва да се изхвърли от нашето образование. Освен това искам да ги науча на самочувствие – скромността е социалистическо понятие. Едни да живеят като дерибеи, а ние, скромните, да се примиряваме с това, което ни дават. Скромността е най-големият бич за човека. Едно дете трябва да се възпитава в самочувствие и когато отиде в галерията в Ню Йорк или в Париж, да знае как се стои пред картина, да разбира какво гледа и да казва, че то също работи. Имах един професор в академията, който все ми казваше: „По-убитичко, по-убитичко“. Какво значи – ти гледаш слънцето как грее и го рисуваш по-убитичко! Да не блести толкова, да не се различаваш. Абсолютна катастрофа, погубила маса таланти.  Хиляди картини съм нарисувал с децата и още толкова съм журирал. Българското дете рисува слънцето, цветята, светли улици, щастливи животни. Не видях досега едно да ми предложи наркомани, алкохолици, побоища. Значи нашите деца не искат нашия живот.  Те рисуват един свой свят и затова е редно критиците да гледат повече детските рисунки – за да разберат какво искат малките. Освен от шоколада и банана, детето има нужда и от това, което рисува. Там то не може да излъже. Картината му може да покаже, че снощи родителите му са се карали или че са вечеряли много хубаво и то е щастливо. Преподавам рисуване и в Италия в едно училище и когато там се прави анализ на детските рисунки, винаги присъстват психолог и духовно лице. При нас такова нещо няма.  Отначало, преди 20 години, беше голям страх как ще се възприеме. А в Италия съм правил бодиарт в църква и го приеха напълно нормално. Ние все още имаме нагласата да се закачаме с това кой ще къпе модела, какво чувстваш, докато рисуваш, напълно гол ли е моделът…  Не, то няма свършване. Изкуството има способността да се връща по особен начин – то взима скулптурите от древна Гърция, от Рим и ги пресъздава отново. Освен това се появяват такива велики жени, които винаги възобновават това, което мислиш, че свършва.", "date": "2018.03.31", "title": " Иван Яхнаджиев: Социализмът не си е отишъл от нашето изкуство\t\t\t"}
{"url": "https://trud.bg/%d0%b2%d0%bb%d0%b0%d1%82%d0%ba%d0%be-%d1%81%d1%82%d0%b5%d1%84%d0%b0%d0%bd%d0%be%d0%b2%d1%81%d0%ba%d0%b8-%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d0%b1%d0%bb%d0%b0%d0%b3/", "text": "Благоевград е истински духовен метрополис. В този град духовното е поставено на пиедестал. Това заяви на пресконференция днес македонският виртуоз на китарата и музиката Влатко Стефановски, хедлайнер на четвъртото издание на Международния фестивал „Благоевград блус и джаз”. Той благодари на организаторите за поканата и сподели, че идва в Благоевград за втори път, след като през далечната 1981 г. свири на градския стадион с легендарната си група „Леб и сол”. „Тази вечер ще се опитаме да направим истинска прослава на музиката, ще дадем всичко от себе си да не оставим публиката равнодушна. Много е важно за по-малките градове да имат такъв голям фестивал и да привличат музикални звезди и туристи, с които да намерят своето място на културната и музикална карта в Европа и света”, каза още македонският изпълнител. Той допълни, че такива фестивали като „Благоевград блус и джаз” се правят и в други държави – Франция, Германия, Австрия, и това е формулата да се градят духовни и музикални мостове. Това е и посланието на съвместния проект на музиканта с Биг Бенд на Българското национално радио- „Sound Bridges”, който почитателите ще могат да чуят днес. На пресконференцията участваха всички участници във фестивала – американската блус дива Кели Ръкър, която пристигна в Благоевград от Флорида, българската джаз прима Йълдъз Ибрахимова, Веселин Веселинов-Еко, артистичният директор на фестивала – Васко Кръпката, и диригентът на Биг Бенд-Благоевград – Борис Янев. „Първата вечер бе вълшебна, зала „Орфей” се превърна в истинска фестивална сцена на духа и високото изкуство. Представихме музика с широк спектър, аз пях не само джаз, но и класика. Чувствам се уютно в Благоевград. Радвам се, че този интересен фестивал се харесва толкова много на зрителите”, сподели Йълдъз Ибрахимова и даде своята висока оценка на организаторите и публиката за радушното посрещане. Другата голяма звезда на фестивала – Кели Ръкър, призна, че се чувства част от семейството на „Благоевград блус и джаз” и е впечатлена от гостоприемството на домакините. „За мен голямото разстояние от САЩ до България не е никакъв проблем, щом съм в град, в който качествената музика има своето достойно място”, допълни „малката голяма хармоника” на блуса. Тази вечер „Blagoevgrad Blues & Jazz 2018” продължава с още невероятна музика и изненади. Блусът ще завладее зала „Орфей” в парк „Македония”, а Васко Кръпката и София Блус бенд, Влатко Стефановски и Биг бенд на БНР и блус дивата Кели Ръкър ще пресъздадат своите музикални истории и дадоха обещание да оставят без дъх меломаните.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Влатко Стефановски: Фестивалът ”Благоевград блус и джаз 2018” превърна града в метрополис на духа!"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bc%d0%b0%d0%bb%d1%8a%d0%ba/", "text": "Малък двумоторен самолет се разби на автомагистрала в централна Франция. Загинали са двама души, които се намирали на борда му, съобщи Франс прес. Катастрофата станала близо до град Сен Шамон, в департамента Лоар. Според очевидци самолетът, който летял на ниска височина и пилотът изглежда бил загубил контрола, се блъснал в сигналния мостик над магистралата и паднал на аварийната лента, избягвайки сблъсък с автомобилите. Пилотът и пътникът му били открити мъртви в пилотската кабина.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Двама души са загинали, след като малък самолет се разби на магистрала във Франция"}
{"url": "https://trud.bg/%d1%84%d0%be%d1%80%d0%b8%d0%bd-%d0%be%d1%84%d0%b8%d1%81-%d0%be%d0%b1%d0%bc%d0%b8%d1%81%d0%bb%d1%8f%d0%bc%d0%b5-%d0%ba%d0%be%d0%bd%d1%81%d1%83%d0%bb%d1%81%d0%ba%d0%b8-%d0%b4%d0%be%d1%81%d1%82/", "text": "Британското правителство обмисля дали да позволи консулски достъп и посещения в болницата при Юлия Скрипал. Дъщерята на бившия двоен агент Сергей Скрипал, която е руска гражданка, се възстановява в болницата, след като бе отровена заедно с баща си. „Обмисляме молбите за консулски достъп предвид нашите задължения под международното право, включително правата и желанията на самата Юлия Склипал“, заяви говорител на “Форин офис”. Руското посолство в Лондон заяви, че „настоява за правото да посети Скрипал“, която е руски гражданин.", "date": "2018.03.31", "title": " “Форин офис”: Обмисляме консулски достъп до дъщерята на Скрипал"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1%d0%b5-%d0%be%d1%84%d0%b8%d1%86%d0%b8%d0%b0%d0%bb%d0%b5%d0%bd-%d0%b3%d0%be/", "text": "Кметът на община Благоевград д-р Атанас Камбитов бе сред официалните гости на тържественото отбелязване на Пролетния празник на Република Казахстан – Науръз в Благоевград. Той поздрави посланика на Република Казахстан в България Н.ПР. Темиртай Избастин, почетния консул на Република Казахстан в България Митко Солаков и всички присъстващи пред зала „22 септември“. Сред официалните гости на празника Наузръз бяха още посланикът на Република Казахстан в България Н.ПР. Темиртай Избастин, Посланикът на Русия в България Н. Пр. Анатолий Макаров, Посланикът на Молдова в България Н.Пр. Щефан Горда, председателят на ОбС- Благоевград Радослав Тасков. „Позволете ми от свое име и от името на гражданите на община Благоевград да поздравя Вас и гражданите на Казахстан с настъпващия пролетен празник Науръз- казахската Нова година. Пожелавам Ви тя да бъде мирна, спорна, плодотворна и успешна. И тъй като седем е числото символ искам да Ви пожелая 24 часа в денонощието, седем дни в седмицата да бъдете щастливи. Радвам се, че Община Благоевград и Посолството на Казахстан превърнаха едно партньорство в дългогодишно приятелство. Днес е и един хубав български празник- Лазаровден. И има символика. Понякога не са важни хилядите километри, които ни разделят, важно е сърцата да бъдат близки. Бъдете здрави! Щастлива Нова година!“, каза в приветствието си д-р Атанас Камбитов. Той изрази своят увереност, че добрите партньорски и приятелски взаимоотношение между двете култури ще продължат и в бъдеще. Приветствено слово към присъстващите отправи и Н. Пр. Избастин, който честити празника на всички присъстващи, на жители и гости на Благоевград и студенти на АУБ, като им пожела здраве и щастие. От своя страна почетният консул на Р Казахстан Митко Солаков допълни, че подкрепя и приветства стремежа на Община Благоевград да подобри качеството на живот на своите граждани. Пролетният празник на Република Казахстан в България Науръз започна с концерт- спектакъл на емблемата на Пиринския край Ансамбъл „Пирин”. Те бяха подбрали песни и танци, представящи богатството и фолклорната традиция на Югозападна България. Програмата включваше още и традиционни казахски танци, изпълнение на традиционен казахски музикален инструмент, който бе изпълнен от студентка на АУБ Финалът на празничната програма бе запазен за млада цигуларка, представител на АУБ, която изпълни популярна казашка песен. След официалното откриване бе проведен официален прием, а присъстващите разгледаха фотоизложба, представяща репродукции на картини от фонда на Държавен музей на изкуствата на Република Казахстан „А. Кастеев“, изображения на древни сребърни и златни накити, открити от археолози на територията на Казахстан, както и фотоси на президента на Републиката. Експозицията ще бъде достъпна за жители и гости на града от 2 до 10 април.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Кметът на Благоевград бе официален гост на честванията по повод пролетния празник на Казахстан – Науръз"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d1%89%d0%b5-%d0%b7%d0%b0%d1%80%d0%b0%d0%b4%d0%b2%d0%b0-%d0%b3%d1%80%d0%b8%d0%b3%d0%be%d1%80-%d0%be%d1%82-%d0%bf%d0%be%d0%bd%d0%b5%d0%b4/", "text": "Американецът Джон Иснър зарадва Григор Димитров, който от понеделник ще запази 5-то си място в световната ранглиста. 208-сантиметровият гигант се класира за финала на „Мастърс“-а в Маями след успех над Хуан Мартин дел Потро (Аржентина), с което сложи край на серията му от 15 поредни победи – 6:1, 7:6. Очакваше се Иснър да падне, а евентуалната му загуба да прати българина на 6-то място. За титлата американецът ще излезе срещу Александър Зверев (Германия), срещу когото има 3 загуби. Тенисистът с руски корени пък ще направи опит да спечели трета титла от сериите „Мастърс“.", "date": "2018.03.31", "title": " Американец ще зарадва Григор от понеделник"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d1%81%d1%82/", "text": "Във връзка със строителството на Метро София – ІІІ диаметър – Позиция 1 – от ул. „Житница” до бул. „България” от 00.00 часа на 01.04.2018 г. до 24.00 часа на 01.10.2018 г. се въвеждат промени в организацията на движение, съобщават от Столична община. средната част на пътното платно на бул. „Гоце Делчев”, между ул. „Кюстендил” и бул. „Цар Борис ІІІ”, като се оставят за движение на ППС по една пътна лента в двете посоки в същия участък,  северното локално пътно платно на бул. „Цар Борис ІІІ” и две пътни ленти от северната половина на централното пътно платно на бул. ”Цар Борис ІІІ”, с дължина по около 70 м от двете страни спрямо оста на бул. „Гоце Делчев” и ул. „Житница“;  ул. „Житница” между бул.”Цар Борис ІІІ” и ул. „Гебедже”. в посока кв. „Княжево” – в една пътна лента от южната половина на централното пътно платно на бул. „Цар Борис ІІІ”, в обхвата на строителната площадка на кръстовище бул. „Цар Борис ІІІ” – бул. „Гоце Делчев” – ул. „Житница“, като се осигури и лента за движение на пешеходците с широчина 1,50 м;  в посока „Център” – в една пътна лента от южната половина на централното пътно платно на бул. „Цар Борис ІІІ” в обхвата на строителната площадка на кръстовище бул. „Цар Борис ІІІ” – бул. „Гоце Делчев” – ул. „Житница“. Автобусите по линия 73 – в посока ж.к. „Гоце Делчев“ ще се движат от ж.к. Овча Купел 2 по маршрута си до кръстовището на ул. „Любляна“ с бул. „Овча Купел“, надясно по бул. „Овча Купел“, наляво по бул. „Цар Борис III”, надясно по бул. „Братя Бъкстон“, наляво по ул. „Тодор Каблешков“, наляво по ул. „Ген. Стефан Тошев“, надясно по бул. „Гоце Делчев“ и по маршрута си до ж.к. „Гоце Делчев“- двупосочно.  Автобусите по линия 83 в посока Зоопарка ще се движат от Хюндай България по маршрута си до кръстовището на бул. „Константин Величков“ с бул. „Възкресение“, по бул. „Акад. Иван Евстатиев Гешов“ през тунела под бул. „Цар Борис III” и ул. „Св. Георги Софийски“, надясно по бул. „България”, наляво по бул. „Гоце Делчев“ и по маршрута си до Зоопарка – двупосочно. Автобусите по линия 102 – в посока Студентски град ще се движат от ж.к. Овча Купел 2 по маршрута си до кръстовището на ул. „Житница“ с бул. „Овча Купел“, наляво по бул. „Никола Мушанов“, надясно по бул. „Възкресение”, надясно по ул. „Акад. Иван Евстратиев Гешов“ през тунела под бул. „цар Борис III” и ул. „Св. Георги Софийски, по бул. „Петко Ю. Тодоров“, наляво по ул. „Бяла черква“ и по маршрута си до Студентски град – двупосочно. Автобусите от линии 73, 83 и 102 ще спират на всички съществуващи автобусни спирки в променените участъци от маршрута. Спирки „Красно село“ с код 0636, 0638, 0639 и 0640 за автобусни линии 63 и 260 и трамвайни линии 4 и 5 се изместват на временно изградени перони в района на кръстовище ул. „Житница“ – бул. „Гоце Делчев“ – бул. „Цар Борис III”. – двупосочна „Балканкар АД“ с код 0564 и 0569 на ул. „Житница“ ; – двупосочна „АП Земляне“ с код 0079 и 0080 на ул. „Житница“ ; – двупосочна „ж.к. Красно село“ с код 0637 и 0641 на бул. „Гоце Делчев“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Променят движението в София заради строежа на третия лъч на метрото"}
{"url": "https://trud.bg/%d0%bb%d0%b0%d0%b9%d0%bf%d1%86%d0%b8%d0%b3-%d0%be%d1%86%d0%b5%d0%bb%d1%8f-%d0%b2-%d1%85%d0%b0%d0%bd%d0%be%d0%b2%d0%b5%d1%80/", "text": "Отборът на “Лайпциг” оцеля в Хановер при гостуването на едноименния тим и измъкна трудна победа с 3:2. “Биковете” поведоха с 2:0 до 54-ата минута, но домакините успяха да се върнат в мача. Осем минути преди края те дори стигнаха до 3:3, но в последствие попадението бе отменено с помощта на видео асистент. С успеха “Лайпциг” измести “Байер” (Леверкузен) от четвъртото място. “Аспирините” направиха 0:0 с “Аугсбург”. И в този мач се наложи използването на системата за повторения ВАР, която отмени гол на домакините, заради засада. В други срещи от кръга в Бундеслигата отборът на “Шалке” победи “Фрайбург” с 2:0, а “Хофенхайм” разгроми закъсалия го тим на “Кьолн” с 6:0. Снимка: Facebook", "date": "2018.03.31", "title": " “Лайпциг” оцеля в Хановер"}
{"url": "https://trud.bg/%d0%b0%d0%bd%d0%ba%d0%b0%d1%80%d0%b0-%d1%89%d0%b5-%d0%b1%d1%8a%d0%b4%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%82%d1%80%d0%b8%d1%81%d1%82%d1%80%d0%b0%d0%bd%d0%bd%d0%b0-%d1%81/", "text": "Тримата лидери Реджеп Тайип Ердоган, Владимир Путин и Хасан Рохани ще обсъдят в Анкара регионалните развития и продължаващата война в Сирия, както и двустранните отношения.  Анкара също така ще бъде домакин на 3 април на седмата среща на Съвета за сътрудничество на високо равнище между Турция и Русия, се посочва още в съобщението. В рамките на визитата Путин ще присъства на церемония по полагане на основите на АЕЦ “Аккую” в Южна Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Анкара ще бъде домакин на тристранна среща Турция – Русия – Иран"}
{"url": "https://trud.bg/60-000-%d1%84%d0%b5%d0%bd%d0%be%d0%b2%d0%b5-%d1%81-%d0%bc%d0%b0%d1%81%d0%ba%d0%b8-%d0%bd%d0%b0-%d0%bc%d0%b0%d1%83%d1%80%d0%be-%d0%b8%d0%ba%d0%b0%d1%80%d0%b4%d0%b8/", "text": "Над 60 000 привърженици на „Интер“ поздравиха Мауро Икарди, който влезе в клуб 100 на голмайсторите, реализирали трицифрен брой попадения в Серия A. Запалянковците бяха с маски с лика на своя капитан в мача срещу „Верона“ (3:0). Икарди заби 4 гола във в предния кръг срещу „Сампдория“ (5:0) на 18-ти март и така стигна до впечатляващото постижение. На стадион “Джузепе Меаца”срещу “Верона” Икарди отново изригна, вкара два пъти. Един гол добави Иван Перишич. В друг мач от кръга “Болоня” и “Рома” завършиха 1:1. В 18-ата минута Ерик Пулгар даде аванс на домакините, а в 76-ата Един Джеко изравни. Гостите не съумяха да стигнат до пълен обрат и не загряха по най-добрия начин за битката с „Барселона“ в сряда. „Рома“ гостува на каталунците на “Камп Ноу” в първа 1/4-финална среща от Шампионската лига. “Лацио” пък разгроми “Беневенто” с 6:2 и продължава да преследва “Интер” в битка за четвъртото място. То дава право на участие в Шампионската лига през следващия сезон. Снимка: Twitter", "date": "2018.03.31", "title": " 60 000 фенове с маски на Мауро Икарди"}
{"url": "https://trud.bg/1-%d0%bc%d0%bb%d0%bd-%d0%b5%d0%b3%d0%b8%d0%bf%d1%82%d1%8f%d0%bd%d0%b8-%d0%b8%d0%b7%d0%b1%d1%80%d0%b0%d1%85%d0%b0-%d1%81%d0%b0%d0%bb%d0%b0%d1%85-%d0%b7%d0%b0-%d0%bf%d1%80%d0%b5%d0%b7%d0%b8%d0%b4%d0%b5/", "text": "Мохамед Салах, голямата звезда на „Ливърпул“, получи 1 милион гласа на изборите за президент на Египет. Това се случи, след като гласоподавателите задраскаха другите кандидати за поста и добавиха името на нападателя в изборната бюлетина. Футболистът на „мърсисайдци“ е боготворен в родината си. Той бе с основна заслуга за класирането на “фараоните” за световното първенство в Русия, което се случи за първи път от 1990 г. Все пак за президент на Египет за втори пореден път бе избран Абдел Фатах Сиси, който събра 92% от гласовете. Претендентът Муса Мустафа Муса остана с едва 3%, изоставайки от Салах, който бе избран от 5% от гласоподавателите. Нападателят пък отново се превърна в герой за „Ливърпул“. Той донесе победата над „Кристъл Палас“ с 2:1, като отбеляза пет минути преди края. Тимът на Юрген Клоп стигна до успеха след пълен обрат. Лука Миливоевич изведе “Кристъл Палас”, а Садио Мане изравни. Така се стигна до попадението на Салах в края на срещата. “Ливърпул” продължава битката с “Манчестър Юнайтед” за второто място в класирането. “Червените дяволи” победиха “Суонзи” с 2:0 и са с две точки пред тима на Клоп. Головете за “Юнайтед” вкараха Ромелу Лукаку и Алексис Санчес. В неделя е дербито между „Челси“ и „Тотнъм“. Снимка: Twitter", "date": "2018.03.31", "title": " 1 млн. египтяни избраха Салах за президент"}
{"url": "https://trud.bg/%d1%82%d1%80%d0%b8%d0%bb%d1%8a%d1%80-%d1%82%d1%80%d1%8a%d0%bf%d0%ba%d0%b8-%d1%81%d1%8a%d1%81-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%be-%d0%ba%d1%80%d0%b0%d1%81%d0%b8%d0%b2%d0%b0%d1%82/", "text": "Още с шедьовъра на Скорсезе „Вълкът от Уолстрийт” младата и изключително привлекателна Марго Роби се доказа като сериозна изпълнителка, а тази година тя получи и номинация за „Оскар” за главна женска роля на играта си в неочаквания хит „Аз, Тоня”. Сега тя е звездата в е стилният noir трилър „Terminal”. Марго играе фаталната Ани, въвлечена в опасната задача на двама наемни убийци (Декстър Флечър и Макс Айрънс). Ето и малко по-подробно описание на трилъра: „В тъмното сърце на огромен, анонимен град, „Terminal” проследява оплетената история на двама наемни убийци с ужасяваща задача, учител, който страда от смъртоносна болест, загадъчен чистач и любопитна сервитьорка с опасен двоен живот. Съдбите им се преплитат с убийствени последици, след намесата на мистериозен престъпник, твърдо решен да получи своето отмъщение.” Режисьор и сценарист на „Terminal” е Вон Стайн, а в ролите ще видим Марго Роби, Декстър Флечър, Макс Айрънс, Саймън Пег, Майк Майърс, Матю Луис, Дейвид Барон, Моли Хасъл, Ариане Фрейзър и други.", "date": "2018.03.31", "title": " Трилър тръпки със скандално красивата Марго Роби"}
{"url": "https://trud.bg/%d0%bd%d0%b0%d1%81%d0%b8%d0%bb%d0%b8%d0%b5-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bf%d1%8a%d1%82%d0%bd/", "text": "Протест против планираните пътни такси в Албания от самото начало започна с инциденти и премина в насилие, предаде агенция МИА. Демонстранти, събрали се край тунела Калимаш близо до северния град Кукъс, започнаха да хвърлят камъни срещу полицията, която отвърна с гумени палки и сълзотворен газ.  Протестиращите запалиха пункта за събиране на таксите и не позволиха на пожарникарите да се приближат, съобщи албанската телевизия Топ ченъл. Насъбралите се хора призоваха за още по-радикални мерки, ако решението за събиране на пътни такси не бъде отменено. Премиерът Еди Рама заяви, че насилието срещу полицията и държавното имущество ще бъдат наказани, съобщи Ройтерс.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Насилие по време на протест срещу пътните такси в Албания"}
{"url": "https://trud.bg/%d1%81%d0%bb%d1%8a%d0%bd%d1%86%d0%b5-%d0%b8-%d0%b4%d1%8a%d0%b6%d0%b4-%d0%bf%d1%80%d0%b5%d0%b7-%d0%b0%d0%bf%d1%80%d0%b8%d0%bb/", "text": "Слънчеви, но дъждовни дни ще преобладават през целия април. Валежните периоди през четвъртия месец от годината ще бъдат от 4 до 13 и от 18 до 29. Средните максимални температури обаче ще бъдат между 15 и 20 градуса, а средните минимални – между 4 и 9. Април ще започне със захлаждане. В нощта срещу неделя ще нахлува по-хладен въздух и с валежи и гръмотевици от запад на изток. Температурите ще се понижат и максималните в неделния ден ще бъдат от 14 до 20 градуса. В понеделник ще бъде ветровито, с разкъсана и променлива облачност. Главно около планините за кратко ще превали – над 1000 – 1200 м височина сняг, в подножията – дъжд. Във вторник ще бъде слънчево. Сутринта ще бъде студено, но през деня бързо ще се затопля. Предимно слънчево с разкъсана облачност ще бъде в сряда и в четвъртък. Температурите ще се повишават и максималните ще достигат и надхвърлят 20 градуса. Късно вечерта в четвъртък над Западна България ще се заоблачи по-съществено и на места там ще превали и ще прегърми. В петък ще бъде предимно облачно и на много места ще превалява. Ще захладнее и дневните температури ще са от 14 до 19 градуса. На 7 и 8 април ще има повече слънчеви часове, но и условия за кратки валежи, главно в следобедните часове около планините. Ще бъде малко по-топло. В края на първото десетдневие ще бъде по-динамично с повече облаци и превалявания. Ще настъпи и понижение на температурите. Второто десетдневие ще започне с по-хладно време. По-голяма вероятност за валежи има около 12-13 април. Впоследствие времето ще се стабилизира и ще има няколко по-слънчеви и топли дни. Захлаждане с валежи се очакват към края на второто и в началото на третото десетдневие. По-стабилно ще бъде времето през последните дни от Април с предимно слънчево време и сравнително високи дневни температури. Краткотрайно захлаждане с превалявания и прегърмявания ще има около 25 и 28.   Народната метеорология включва прогнози за времето, които са основани на традиционните познания и наблюдения върху движението на небесните тела, атмосферните явления, поведението на животните, състоянието на дърветата и растенията. За април народната метеорология гласи: Когато има слана през април и е студено, годината няма да бъде плодородна. Ако април е дъждовен, годината ще е богата.   През повечето дни на април слънчевата активност ще бъде ниска, земното магнитно поле ще бъде спокойно и магнитни бури не се очакват. Повишение на геомагнитната активност се очаква през периодите 12-16 и 19-22. В полярните области на Земята ще има слаби магнитни бури, които няма да засягат съществено Балканите. Тъй като април е типичен пролетен месец, слънчевото греене и продължителността на деня продължават да растат. Валежите също са повече, като се увеличава интензивността им и понякога имат краткотраен, но проливен характер. Средно има два, три дни с гръмотевични бури. Опасността от слани е голяма, но към края на месеца те не са характерно явление.", "date": "2018.03.31", "title": " Слънце и дъжд през април\t\t\t"}
{"url": "https://trud.bg/%d1%82%d1%8e%d1%82%d1%8e%d0%bd-%d0%b7%d0%b0-%d0%b4%d1%8a%d0%b2%d1%87%d0%b5%d0%bd%d0%b5-%d1%85%d0%b8%d1%82-%d0%b2-%d0%b0%d0%bd%d0%b3%d0%bb%d0%b8%d1%8f/", "text": "Тютюнът за дъвчене е хит сред футболните звезди и подрастващите в Англия. Това признаха от федерацията на Острова, като изразиха своето притеснение от нарастващото използване на продукта, популярен като снус. Преди Европейското първенство във Франция фотографи заснеха актуалната по това време звезда Джейми Варди да напуска лагера на националния отбор с пакет тютюн за дъвчене. В своята автобиография нападателят на “Лестър” признава, че това е един от вредните му навици. “От първия си ден при “лисиците” използвам снус и никотинови лепенки, които поставям около венците си за около десет минути – пише Варди в своята книга. – Изглеждам тъпо, но ми помага да се успокоя и концентрирам.” Продажбите на снус са забранени във Великобритания от 1992 година, заради причиняването на рак. Въпреки това, продуктът може да бъде закупен лесно по интернет. Така правят доста футболисти от Висшата лига. В последно време обаче към тютюна за дъвчене прибягват и таланти от школите на грандовете. Вестник “Сън” твърди, че юноши ползват снус на терена преди футболните си срещи. Имена на отбори не се споменават. А снус торбичките са сред наблюдаваните от световната анти-допингова агенция стимуланти. Във всяка има по 27,3 милиграма никотин, който помага за концентрация и бдителност. “Наясно сме какво се случва и наблюдаваме, засега – каза Джон Брамал, изпълнителен директор в английската футболна федерация. – Обмисляме срещи с всички футболни клубове и ще се борим заедно.” От “Лестър” коментираха лаконично, че играчите от тима стриктно спазват анти-допинговите разпоредби. Снимка: Twitter", "date": "2018.03.31", "title": " Тютюн за дъвчене хит в Англия"}
{"url": "https://trud.bg/%d0%b1%d0%b5%d0%b7-%d0%b8%d0%bd%d1%82%d0%b5%d0%b3%d1%80%d0%b0%d1%86%d0%b8%d1%8f-%d0%b2-%d0%b5%d1%81-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8/", "text": "Идеята Западните Балкани да бъдат основен приоритет на Българското председателството съживи много положителни процеси в региона, в една почти депресираща среда. Няма нужда от похвали или критики, защото политиката е действие на възможности, а не на пожелания. Не е възможен справедлив мир без преговори, без политически инициативи и действия. Ротационният принцип на ръководство на Съвета на Европейския съюз премести прожектора от Естония, която се фокусира върху дигиталните перспективи, към София, а така и към Балканите. През тези шест месеца България изглежда прави възможно най-доброто, за да се даде живот на общата идея за стабилни и движещи се към Еворпейския съюз Западни Балкани. Председателството беше предшествано от няколко важни срещи между голямата четворка – България, Гърция, Румъния и Сърбия, от активна дипломатическа совалка на премиера Борисов в региона и из Европа. Последва лансиране на инфраструктурните проекти на Балканите и обещания за европейско финансиране на така важните за нас транспортни коридори. В началото на февруари Европейската комисия обяви и новата си стратегия за региона, като даде надеждата на Сърбия и Черна гора да се присъединят към Съюза до 2025 година, при редица условия. Среща на върха в София на първи март, в която за първи път се събраха лидери на Западните Балкани – президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама, на Република Македония Зоран Заев изглежда ще остане историческа. Тази среща беше предшествана от рейд от срещи на Жан-Клод Юнкер и на Бойко Борисов с тези лидери в усилие да бъдат убедени да седнат заедно, защото на Балканите е трудно. Много трудно, а за нас и опасно. Залисани в по-интересните световни закачки, ние рядко се замисляме колко тревожно е на нашия полуостров. Румъния и България изглеждат стабилни и сигурни, заради членството си в ЕС и НАТО, с относително добър темп на развитие на икономиките си. Гърция, след умопомрачителното сиртаки на дълговата криза, счупени чинии по дансига, след преговорите с държавите кредиторки е изтощена икономически. Съдбата не я пожали и върху нея се изсипа огромния човешки поток от Изток на Запад с всичките последици. Днес тя има сериозни проблеми и с иначе съюзника си от НАТО – Турция. Анкара директно заплашва да анексира някои спорни острови, което много мирише на кървава война. Дай боже средствата за контрол на големите играчи да са значително по-силни от емоциите на официалните власти в Турция. Може би тази слабост на Гърция отвори историческия шанс да се тръгне към приключване на спора с най-абсурдното официално име на една държава в историята на човечеството – Бивша югославска република Македония. Атина има своите исторически основания да оспорва име, което на практика всички използват – Македония, но този инат между двете страни поддържа жива една от раните на Балканите, което директно се отразява и на България. Гърция блокира интеграцията на Скопие в организациите, които ще гарантират мира в тази част на полуострова. За разлика от Гърция, правителството на Борисов много бързо успя да разреже аналогичния четвъртвековен проблем между България и Македония. Днес ние имаме работещ договор за междусъседство, което пък отвори врати за проекти, складирани досега в Леденото кралство. Като жп линията от Кюстендил до Скопие, например. Ако не беше перспективата за европейско присъединяване, Сърбия и Република Косово щяха да са пред война. Президентът Александър Вучич не е един път е казвал, че Белград никога няма да извърши историческо харакири, заради европейското си бъдеще – много ясен знак къде е линията на преговори с Косово. Засега най-свещените храмове на сърбите като патриаршията в Печ остават охранявани от КФОР на албанска територия, но това, което считат за последна линия на своя национален интерес е Северно Косово. Можем да се обзаложим, че обикновените косовари не мечтаят за никаква Косовска Митровица, а за европейски паспорти – ясно защо. Всеки човек иска да живее нормално и това е основата, която политиците могат да използват, за да се решат националните проблеми и да се потушат националистическите стремежи. Обратната перспектива е лоша. Това не е предсказание или предупреждение, а близка история. Косоварите, давени в своята бедност, лесно се радикализират. Това е държавата на второ място от Балканите по износ на джихадисти за Ислямска държава. Когато има подкрепа и правителството е мотивирано, това може да бъде контролиран процес, както поясни президентът Хашим Тачи пред “Труд” миналата година. На първо място по износ на джихадисти остава Босна, без Херцеговина. Тя остава и най-проблемната държава на Западните Балкани. Въпреки огромните усилия на ЕС, на САЩ, на ООН, народите остават силно разделени, а някогашната светска и културна столица на Югославия – Сараево бавно се плъзга към един шериатски начин на живот. Безработицата, безперспективността са едни много добри двигатели на религиозна радикализация, а радикалите и националистите мрат да подпалват войни. Така се е случило, че всяка балканска държава граничи със свое малцинство от другата страна. Вековната история ни показа, че войните не решават този проблем. Народите от бивша Югославия имат памет за хубавите дни, когато са живеели заедно – без граници помежду им, с паспорти, които им позволяват да пътуват по целия свят, със стандарт на живот по-висок, от колкото в Германия и какво е да се работи до 14 часа с междинна сиеста. Просперитет на Балканите не е възможен без включването в общото европейско икономическо пространство и приобщаването на държавите към европейското законодателство. По време на Българското председателство започна един доста активен и по всичко личи доста ползотворен процес на осъзнаване от нуждата за траен процес към интеграция с ЕС. Цената е уреждане на всички спорове – за имена, за история, за територии, за човешки права. Срещата на върха в София ще остане като първата, в която на една снимка застават всички лидери на Западните Балкани, но тежките неуредени конфликти изискват много повече от взаимна търпимост след обща пресконференция. И за да не остане само спомен, трябва тази политика да продължи. България видя своя исторически шанс да консолидира съседите си и да даде тласък на интеграционните процеси и изглежда го използва успешно и изпълнява всичките си задачи. Следващият подобен шанс ще бъде след 26 председателства, поне. Аплодисменти не се очакват, а още по-малко награди за мир. Нобелова награда за мир тук може да има само Майка Тереза и то защото никога не е работила на Балканите.", "date": "2018.03.31", "title": " Без интеграция в ЕС Западните Балкани са обречени\t\t\t"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bd%d0%b0-%d0%be%d0%be%d0%bd-%d1%81%d0%b5-%d1%81%d1%82%d1%80%d0%b0%d1%85%d1%83%d0%b2/", "text": "Съветът за сигурност на ООН се страхува от ескалация на насилието в Ивицата Газа. Това мнение е изразено след спешната среща в петък заради острите сблъсъци в Ивицата Газа по израело-палестинската граница, при които загинаха 16 души, предава AFP. Въпреки че на заседанието не беше съгласуване общо изявление генералният секретар на ООН Антонио Гутериш призова за „независимо и прозрачно разследване“ и потвърди „готовността“ на световната организация да съживи усилията за постигане на мир. Заседанието беше свикано по искане на Кувейт. Великобритания и САЩ изразиха съжаление, че израелските представители не присъстват, тъй като празнуват Песах. „Докато евреите по света се събират на празничната маса, за да отбележат Песах, палестинците паднаха до ново ниско ниво, като използват ООН за да разпространяват лъжи за Израел“, пише в писмено изявление израелският представител в ООН Дани Данон. „Рискът от ескалация е много реален. Има вероятност от нов конфликт в Ивицата Газа“, заявява представителят на Франция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Съветът за сигурност на ООН се страхува от ескалация на насилието в Ивицата Газа"}
{"url": "https://trud.bg/%d0%be%d0%ba%d0%be%d0%bb%d0%be-%d0%b5%d1%84%d0%b5%d0%ba%d1%82%d0%b0-%d0%bd%d0%b0-%d0%b4%d0%be%d0%bc%d0%b8%d0%bd%d0%be%d1%82%d0%be/", "text": "Размяната на дипломатически шамари между Русия и Запада около аферата „Скрипал“ влезе в нова фаза в четвъртък през нощта, с изгонването от Москва и Санкт Петербург на общо 150 чуждестранни представители. Постъпката дойде в отговор на същите мерки, предприети срещу Кремъл от над 20 държави от понеделник насам и бройката „дипломати“ е реципрочна. Кавичките на думата са, защото се предполага, че основна част от конкретните изгонени лица са познати като служители на разузнавателни служби на съответните държави, резидентиращи под дипломатическо прикритие. В отговор на изненадващо острите мерки от страна на Вашингтон с изгонването на 60 руски дипломати и закриването на консулството на Русия в Сиатъл, Москва даде два дни на САЩ да изтеглят същия брой свои официални представители и да затворят представителството си в Санкт Петербург. Подобни санкции бяха въведени и срещу Великобритания, откъдето започна ефектът на доминото преди седмица, която също загуби дипломатическата си мисия в старата руска столица, 32-ма свои представители и правото на Британския съвет да оперира на територията на Русия. Ах, тези културни аташета, ще кажете. И с основание. Списъкът на страните, присъединили се от солидарност към западната дипломатическа офанзива срещу Русия и обект на съответните реципрочни мерки на Москва, продължава да се увеличава. Добавянето към него на Нова Зеландия, последния член на „Петте очи“ – отколешното обединение на разузнавателните агенции на Австралия, САЩ, Великобритания и Канада – не е изненада за никого. Службите на тези пет страни са в пакт още от времето на Студената война, когато съвместно изграждат общата система за наблюдение на съветските комуникации „ЕШЕЛОН“. Тази мрежа се модернизира с масовото навлизане на интернет през 1990-те и се използваше много активно след атентатите в САЩ от септември 2001 г. за разкриване на потенциални терористични заговори. И не само. Избягалият в Русия през 2013 г. бивш служител на Агенцията за национална сигурност (АНС) на САЩ Едуард Сноудън описа навремето „Петте очи“ като „наднационална разузнавателна организация, която не отговаря пред законодателствата на държавите, които я съставят“. Официални документи, разкрити от Сноудън показваха, че службите от „Очите“ например извършват наблюдение върху граждани на други държави от организацията, които споделят помежду си. Системата: „Аз ще наглеждам твоите, ти моите“. Ако припомням всичко, това е само, за да подчертая сериозността на задълбочаващата се разпра. Шестнадесет държави от ЕС, барабар със северните ни съседи в Румъния, заявиха вече солидарност с Великобритания, изгонвайки общо 33-ма руски дипломати. Към мерките се присъединиха още Молдова (трима) Албания (двама) и Македония (един). Украйна, която така или иначе само търси повод, изгони 13 представители на Москва. От цялата дандания засега изпадат България – страната ротационен председател на ЕС, Словакия, Словения, Португалия, Кипър, Гърция, Люксембург и Малта. Западните ни съседи, Сърбия, също отказаха да предприемат каквито и да мерки срещу Русия, но те нямат и конкретен ангажимент към Запада, освен статута си на кандидат за член в ЕС. Австрия, която поема от България председателството на ЕС на 1 юли, е единствената западна страна, която се отцепи от колектива, но не без основание. Новосъздадената в края на декември управляваща коалиция на канцлера Себастиан Курц се крепи върху подкрепата на крайно-дясната Партия на свободата. Която пък има „споразумение за сътрудничество“ не с кого да е, а с партията „Единна Русия“ на небезизвестния Владимир Путин. В нашия случай обстоятелствата са практически идентични, с евентуалното „споразумение“ на коалиционния партньор в управлението по-скоро неписано, но пък публична тайна и открито демонстрирано. Разликата е, че Виена още в понеделник, когато цялата офанзива започваше явно предварително координирано на ниво ЕС, излезе с изявление, че „Австрия винаги е била неутрална държава и гледа на себе си като на строител на мостове между Изтока и Запада“ и ще работи за „запазване на открити канали за комуникация“ с Москва. Там канцлерът Курц беше на официална визита през февруари. Тактично, както се казва, за това са били империя навремето. И световна столица на шпионажа по време на Студената война. А и си запазват отворен ход да са посредник при по-нататъшна ескалация на дипломатическото напрежение между Запада и Москва. И несъмнено планират да опитат максимално да се възползват от възможността, която ще им даде позицията на председател на ЕС от 1 юли нататък, ако не да изгладят отношенията, поне да запазят някакъв баланс. От България дотогава да направи какво и да е в тази посока, явно не се очаква. Не че на София много й се бута между шамарите, както се разбра от официалната ни позиция по случая „Скрипал“, излязла дни след тази на Виена. Пък и ще вземем да дадем „МиГ“-овете на ремонт и може да не ни ги върнат. Примерно. Или по-скоро още е валиден онзи исторически израз на цар Борис ІІІ от времето на Втората световна война, когато уж бил казал на Хитлер – „Ако изпратя българската войска на Източния фронт, ще премине цялата на руска страна, начело с духовата музика“. А иначе, европейски ценности, мамата си трака.   Професорът по международни отношения в американският университет „Харвард“ Стивън Уолт публикува този месец коментар в авторитетното списание „Форин Полиси“, в който оборва твърдението, че настоящото напрежение между Запада и Русия, може да се нарече „нова“ Студена война. Според него светът сега не е двуполюсен, както беше допреди 28 години, а еднополюсен със САЩ начело и големите сили, изоставайки отзад. Ако двуполюсният модел се върне, на другия край ще бъде Китай, а не Русия и за разлика от „старата“ Студена война, този път Москва ще е младшият партньор на Пекин, а не обратното. Сред заключенията на американския професор са, че използването на „любимата на всички аналогия“, за да се опише сегашната ситуация, води само до грешни външнополитически ходове.", "date": "2018.03.31", "title": " Около ефекта на доминото\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b8-%d1%82%d1%80%d1%8a%d0%bc%d0%bf-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%bf%d0%be-%d1%82%d0%b5%d0%bb%d0%b5%d1%84%d0%be%d0%bd%d0%b0-%d1%81/", "text": "Американският президент Доналд Тръмп е обсъдил по телефона с турския си колега Реджеп Ердоган двустранните отношения и регионални въпроси, а също и ситуацията в Ирак и Сирия и борбата с тероризма, предаде  . Държавните глави са потвърдили желанието си да засилят сътрудничеството и координацията между страните в духа на съюзничеството. Ердоган и Тръмп са обсъдили и ситуацията в Палестина, където при мирни демонстрации за Деня на земята, поне 14 палестинци бяха убити и 1300 ранени от израелските сили за сигурност. Като „чисто реторични“ и „индивидуален“ коментар – така вчера следобед турският външен министър Мевлюд Чавушоглу определи намеренията на американския президент за изтегляне от Сирия. Турският първи дипломат се мотивира с изявление на Държавния департамент малко след речта на Тръмп, от което става ясно, че американското дипломатическо ведомство не знае за промяна на политиката по отношение на близкоизточната страна. На 30 март във Вашингтон се провеждат срещи между постоянния секретар на турското външно министерството Юмит Ялчън и заместник-държавния секретар на Съединените щати Джон Съливан. Бившия държавен секретар Рекс Тилерсън упълномощи Съливан да изпълнява функциите, докато наследникът му Майк Помпео заеме поста. Чавушоглу заяви, че една от целите на срещите е да се разберат „истинските намерения“ на Вашингтон по отношение на Сирия. Старшите дипломати ще обсъждат и въпроса за град Манбидж. Междувременно в Анкара се проведе и Петата среща на Турско-американския диалог в отбранителната промишленост. На нея е бил обсъждан въпросът Турция да закупи американски противоракетни комплекси „Пейтриът“. В разговорите са участвали представители на турския Генерален щаб, министерство на икономиката, държавната организация, отговаряща за военно-промишления комплекс, официални лица от Държавния департамент на Съединените щати и няколко предприятия от военната индустрия от двете страни. Диалогът беше започнат през 2014 г. във Вашингтон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Ердоган и Тръмп обсъдиха по телефона ситуацията в Близкия Изток и двустранните отношения"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%88%d0%b5%d1%81%d1%82%d0%b2%d0%b8%d0%b5-%d0%bd%d0%b0-%d1%80%d0%b0%d0%b7%d0%bf%d0%b5%d1%82%d0%b8/", "text": "Двама души загинаха след стрелба по време на шествието на Разпети петък в мексиканския град Акапулко. Изстрелите предизвикаха паника сред множеството. В социалните мрежи се появиха клипове, на които се виждат суматохата и опитите на хората да разберат какво става. Според местни медии се е завързала престрелка между полицията и въоръжен мъж, който по-рано откраднал кола. Властите не разкриват самоличността на жертвите. Акапулко е известен като столицата на убийствата в Мексико и се смята за не по-малко опасно място от градовете в Афганистан и Ирак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Стрелба по време на шествие на Разпети петък в Мексико\t\t\t"}
{"url": "https://trud.bg/%d0%b3%d0%be%d1%80%d0%b0%d0%bd-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b0%d1%81%d0%be%d1%86%d0%b8%d0%b0/", "text": "– По мое виждане срещата във Варна, въпреки скептичните очаквания, се проведе без ярко демонстриране на противоречията между участниците. И с подчертан афинитет към бъдещ диалог на всички тях. Всяка от страните в срещата достатъчно ясно заяви своите позиции по отношение на перспективите в диалога между ЕС и Турция, визовите и митническите проблеми, и най-важното – тероризма и мигрантския проблем с неговото европейско финансиране. И двете страни само заявиха своите питания и претенции. Решенията оставиха занапред. Както обобщи председателят на Европейския съвет г-н Туск, „нищо конкретно не постигнахме, но поставихме всички въпроси”. За наша радост единственият въпрос, който беше решен положително, беше въпросът дали продължава споразумението за мигрантите. Турция засега ще продължи да задържа на своя територия 3-4 млн. емигранти и ще получи останалата част дължимите й за това 6 млрд. евро. – Най-общо, ЕС декларира, че Турция е стратегически партньор и трябва да се работи за възстановяване на диалога с него. Казано бе, че е необходимо сътрудничество по най-важните въпроси – миграцията и тероризма. Същевременно беше направен опит да се имитира твърдост в отношението към вътрешните проблеми на Турция – към погазената демокрация и продължаващото там извънредно положение след опита за преврат, към десетките хиляди арестувани и нарушенията на човешките права и свободи. Най-сериозната забележка на ЕС към Турция прозвуча във връзка с влошените й отношения с Кипър и Гърция. Нали чухте апела към Турция? „Да се бори срещу тероризма в рамките на международните правила и договори”.  – Цялостната ми оценка е, че Ердоган се оказа най-добре подготвен за срещата във Варна. От изявленията на пресконференцията, организирана след нея, стана ясно, че турската страна не само устно е поставила всички въпроси, касаещи нейните интересите. Нещо повече – Турция е предоставила на ЕС и специално изготвени документални справки, поясняващи в детайли становищата й за тероризма, за военната операция в Сирия, и за кипърския проблем. За разлика от европейските лидери, Ердоган не само е успял да аргументира своите позиции, но им е дал и „домашно“. – Относно това домакинство аз бих ограничил своя коментар до приноса на премиера за решаване на основния, жизненоважен въпрос за България, а именно – гарантираното продължаване на мигрантското споразумение между ЕС и Турция. Това означава сигурност на южната ни граница, на този етап. За всички стана ясно, че това спешно включване в срещата на някои проблеми в двустранните ни отношения с Турция, става под натиск и е една досадна формалност. Тук отново се сблъскахме с традиционната липса на стратегия и последователност в нашата политика. Отново външното министерство действаше по инерция, вадейки една чернова от 2013 г., когато тия проблеми се обсъждаха пак. От своя страна Турция извади доста по-дълъг списък от претенции към България, свързани с Възродителния процес и не само. Друг въпрос е, доколко те са основателни. В този контекст аз силно се съмнявам, че въпросите с „душевните граници” на Ердоган (с Кърджали в тях) са намерили своето достойно място в разговорите. – Изхождайки от факта, че България е домакин на срещата, а нейният премиер е основно действащо лице, аз не се съмнявам, че всички наши специални служби са били на крак. Основно задължение на разузнаването е да информира държавното ръководство и то своевременно. За такива сериозни мероприятия то мобилизира целия си информационен и кадрови ресурс. А Турция винаги се е ползвала с особен статут в нашето разузнаване. Аз съм работил по това направление и мога ви уверя, че е така. – Да? – За двойните стандарти на ЕС много е говорено и аз трудно бих казал нещо ново. Убеден съм, че промяна няма да има, за съжаление. – Аз и сам, доста преди този разговор с вас, си зададох въпроса: дали 2018 година ще бъде белязана с началото на нова „студена“ или „гореща” война? Въпросителната вече падна. Опасявам се, че след последните „дипломатически“ удари между Русия и Запада, уверено вървим към изчерпване на арсенала на новата Студена война. Толкова много руски шпиони – около 120 и повече! – не са експулсирани дори в периодите на най-голямата конфронтация между източния и западния блок. Ние трябва положително да оценим неговата сдържана и умерена позиция, въпреки че при огромния външен, а и вътрешен натиск, е трудно да бъдем оптимисти. Генерал Никълъс Картър, началникът на генщаба на английската армия преди 2 месеца каза: „Русия е най-комплексната и ефективна държавна заплаха за Великобритания. Конфликтът с Русия може да бъде неочаквано близък, а враждебните действия може да започнат по най-непредсказуем начин.” – Нека направим все пак уговорката, че става въпрос за хипотези. Излиза, че никой освен английските служби, г-жа Мей, британския премиер и г-н Джонсън, нейният външен министър, не е запознат с „истината”. Изглежда, че г-н Джонсън има даже информация кой лично е заповядал това злодеяние – Путин. Като познаваме английската практика, а тя е твърде богата, едва ли можем да очакваме в близките години англичаните да споделят публично цялата си информация по случая. Абстрахирайки се от ”истината”, която те са открили, ние можем да я търсим в два аспекта. Във вътрешнополитически аспект интересите на г-жа Мей изискват укрепване на нейните позиции в Консервативната партия и неутрализиране на успехите на опозиционната Лейбъристка партия, с което тя да си осигури обществена подкрепа в предстоящите тежки преговори по Брекзит. Но по-съществен е външнополитическия аспект. – Ако погледнем на случая „Скрипал и дъщеря“, като на активно мероприятие – а има достатъчно белези, е че това – ще видим евентуалните ползи от него и то не само за Великобритания, но и за партньорите й – САЩ, НАТО и ЕС. Солидарността, която Тереза Мей получи от партньорите си и организирано задълбочаващата се конфронтация с Русия, говорят повече за активно мероприятие с англосаксонски характер, отколкото за спонтанна колективна реакция. Лично аз имам усещането за римейк на ролята на Тони Блеър в Иракската трагедия. Още повече, че мероприятието съвпада с тоталната подмяна на екипа на Доналд Тръмп. „Ястребите“ в подновения екип веднага изгониха 60 руски дипломати и закриха консулството в Сиатъл. Русия очаквано обяви, че ще действа по огледалния принцип. Така и направи – изгони и тя 60 американски дипломати, а Лавров обяви, че и консулството в Санкт Петербург ще бъде затворено, като ответна мярка. Всичко това означава завръщане към старата максима, че „руската дипломация има два съюзника – армията и флота”. А вече можем да добавим и трети – военно- космическите сили. – Най-благоприятният вариант за организаторите на покушението над Скрипал е да се окаже, че извършителят е руски гражданин. Той, рано или късно, ще бъде докаран до състоянието на своите жертви. Новичокът ще остане в историята на шпионажа, както останаха Българският чадър, рицинът и полоният. Но основните цели на организаторите са постигнати в политическата реалност. „Западът“ – това понятие отново влезе в употреба – е консолидиран срещу „Русия на злия Путин”. Врагът е ясен. Студената война е в разгара си. Обвиненията към Русия ще бъдат разширени и модифицирани – в сферата на киберсигурността, хибридната война и събитията в Украйна, Крим и Сирия. Ще се твърди, че Русия има право да действа само и единствено на своя територия и то засега, и в съответствие с „евроатлантическите ценности“, каквото и да означава това днес. Колективният бюджет на НАТО е твърдо защитен. 975 милиарда долара! Военно-промишленият комплекс си е осигурил печалбите, докато обикновеният данъкоплатец, както му е редът, ще плаща и ще духа студената супа! – Да бъдем по-точни. Г-н Борисов се е съсредоточил най-вече в Балканските измерения на европолитиката. Проблемът, наречен „Западните Балкани в ЕС“ е твърде сложен , за да бъде решен в рамките на едно председателство. Както се видя във Варна, не по-малко сложен е и проблемът „ЕС – Турция“. Похвални са усилията на г-н Борисов да приеме отговорности по тези проблеми, воден от националните ни интереси. Но, за съжаление, времето му е много кратко, а и дипломатическият му екип се оказва силен само в приказките и в туитър. Проблемите на Балканите са възел, завързан от Великите сили. И без участие на САЩ, НАТО, Русия и Турция те не биха могли да бъдат трайно решени. Сега Балканите се превръщат пак в поле на противоборство между Русия и НАТО. Не вярвам евентуалната по-нататъшна натовизация на региона да доведе до решаване на проблемите в интерес на отделните балкански държави. В този смисъл можем да бъдем доволни, че тези проблеми ще са извън компетенциите на българското председателство.  А относно залязващия Евроатлантически проект и Нова Евразия, бих отбелязал само едно обстоятелство. Даже 140 –годишнината на руско-турската война не успя да обедини нашите институции, за да засвидетелстват благодарност към освободителите, да покажат пред европартньорите специалните ни отношения с Русия и да ги използват като национален капитал. А при очертаващата се обстановка в света допълнителни канали за контакт на Европа с Русия ще бъдат необходими – в това съм сигурен! – Въпросът за геостратегическото разгръщане на българското разузнаване е на ниво държавно ръководство. Той е въпрос на стратегическо мислене и на финанси. Близо 30 години се говори за задълбочаване на сътрудничеството между специалните служби в НАТО и ЕС. Но максимата на ген. Тодор Бояджиев „Шпиони от всички страни, обединявайте се!” успя да влезе само като шега в професионалния фолклор. По линия на тероризма има наченки на по-дълбоко сътрудничество. Но то е в застой по всички други линии. И разузнавателните служби пазят своите секрети най-ревниво.   Горан Симеонов е роден през 1946 г. в София. Завършил английска гимназия в родния град (1965), „Външна търговия” във ВИИ „К. Маркс” (1973) и започнал работа в разузнаването, наричано тогава ПГУ – ДС. Дълги години е на дипломатическа работа в чужбина – културен аташе в Лондон и политически съветник в Анкара. Бил е резидент и ръководител на турското направление в българската разузнавателна служба. Вече трети мандат е председател на Асоциацията на разузнавачите от запаса.", "date": "2018.03.31", "title": " Горан Симеонов, председател на Асоциацията на разузнавачите, пред „Труд“: Студената война е вече в разгара си\t\t\t"}
{"url": "https://trud.bg/%d0%ba%d1%8a%d1%81%d0%be-%d1%81%d1%8a%d0%b5%d0%b4%d0%b8%d0%bd%d0%b5%d0%bd%d0%b8%d0%b5-%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d0%b2%d0%b5%d1%80%d1%81%d0%b8%d1%8f-%d0%b7%d0%b0-%d0%bf%d0%be/", "text": "Късо съединение в ел.инсталация на един от вагоните е най-вероятната причина за  . Това каза тази сутрин пред   представител на специализирано звено към Министерството на транспорта, който е на гара Коньово. Така първоначалната версия,че запалването е тръгнало от тоалетната на последните два вагона беше отхвърлена. Дали е имало техническа неизправност, още не е ясно. Влакът е минал проверка преди тръгване. Вероятно днес ще бъде изтеглен в жп депо – Пловдив за огледи и експертиза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Късо съединение е първата версия за пожара на гара Коньово"}
{"url": "https://trud.bg/%d0%b7%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%b2%d0%b8%d0%b7%d0%b0-%d1%89%d0%b5-%d1%81%d0%b5-%d0%b8%d1%81%d0%ba%d0%b0%d1%82-%d0%b4%d0%b0%d0%bd%d0%bd%d0%b8-%d0%b7/", "text": "Федералните власти в САЩ предлагат повечето кандидати за американска виза – както имигранти, така и неимигранти, да попълват формуляр с всички свои самоличности в социалните мрежи, които са използвали през последните пет години, предаде Ройтерс. От кандидатите ще се иска и да посочат използваните през последните пет години от тях телефонни номера, адреси на електронна поща, както и информация за пътуванията си в чужбина. Ще се иска и да посочат били ли са депортирани или експулсирани от дадена страна, както и дали техни роднини са участвали в терористична дейност, заяви Държавният департамент. Информацията ще се използва, за да бъдат проверявани те самите и самоличността им, като от това ще бъдат засегнати по около 14,7 млн. души годишно. Мярката представлява сериозно увеличение на информацията, която се иска от кандидатите за виза за САЩ, но първо трябва да мине 60-дневен срок за обществено обсъждане, а после да бъде одобрена или отхвърлена от Административно-бюджетното управление към Белия дом. Досега, според въведените през май 2017 г. правила, служителите в консулските служби имаха указания да събират данни за самоличностите в социалните мрежи само ако решат, че „подобна информация е необходима, за да се потвърди самоличността, или че е необходима с цел извършване на по-щателна проверка от гледна точка на националната сигурност“. Държавният департамент заяви, че по-строгият режим на проверки ще важи само за тези, „за които е преценено, че е нужно да преминат през по-задълбочена проверка за тероризъм или други неприемливи за издаване на виза обстоятелства, свързани с националната сигурност“. Мярката е в съответствие с обещанието на президента Доналд Тръмп да въведе изключително засилен режим на проверки на чужденците, които влизат в САЩ, за да се попречи на извършването на терористични актове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " За американска виза ще се искат данни за активност в социалните мрежи"}
{"url": "https://trud.bg/%d0%ba%d0%b0%d0%ba-%d1%81%d1%8a%d0%bf%d1%80%d1%83%d0%b3-%d0%b8-%d1%81%d1%8a%d0%bf%d1%80%d1%83%d0%b3%d0%b0-%d0%bd%d0%b5-%d1%81%d0%b0-%d1%81%d0%b5-%d0%ba%d0%b0%d1%80%d0%b0%d0%bb%d0%b8-%d0%b8%d0%b7%d0%be/", "text": "Мъж отива на психиатър.  – Докторе, жена ми се е побъркала. Обзела я е фикс идеята, че някой непрекъснато иска да й краде дрехите…  – А вие как пък го разбирате това? – пита психиатърът.  – Ами, как няма да го разбера, та тя е наела специален човек, който да й пази дрехите, бе, докторе. Вчера го намерих в гардероба… *** Един глупчо цял ден разнасял една тухла в службата. На края на работния ден колегата му го пита:  – Защо я разнасяш тая тухла, бе?  – За мостра. Продавам апартамента!!! *** Бизнесмен се прибира вкъщи, сяда на бюрото и вади бележник. Поставя една отметка в него и казва на жена си:  – Така, дългът към банката е погасен.  – Скъпи, да ти кажа – изневерих ти днес.  Бизнесменът сложил още една отметка:  – Съпружеският дълг, също! *** Накратко за мен – на четни дни съм умница, на нечетни – красавица, а през почивните дни – богиня! *** Пенсионери си говорят:  Преди 89 г. имаше безплатни болници, училища, домове, но нямаше банани. Тия тъмни времена отминаха и сега за всички има банани! *** В зоологическата градина:  – Виж, мамо, тази маймуна прилича на чичо!  – Тихо, не може да говориш така!  – Но нали маймуната не разбира какво казвам? *** Две мутри си купили магазин. Преди да го отворят решили първо да репетират. Първият застанал зад щанда да продава, а вторият пред щанда да купува.  Започнали:  – Извинете, имате ли сирене?  – Да.  – Два литра, моля.  Борецът зад щанда започнал да се смее:  – Тъпак, сиренето се измерва в килограми, а не в литри…. Давай да започваме отново и този път внимавай.  Започнали пак:  – Добър ден.  – Добър ден. Два килограма сирене, моля.  – А бутилки носите ли си? *** Брачна двойка празнувала двадесет и петата годишнина от сватбата си. Те били известни с това, че нито веднъж през брачния си живот не се били скарали. Медиите ги интервюирали, каква е тайната на успешния им брак.  Мъжът казал:  – След сватбата, отидохме на меден месец. В хотела, където бяхме отседнали, предлагаха като развлечение конна езда и един ден решихме да се възползваме. На мен ми се падна кротък и спокоен кон, но не и на жена ми. Нейният веднага започна да буйства и я хвърли от гърба си. Тя стана спокойно, потупа го и тихичко му каза – “Това ти беше за пръв път”. Като го яхна повторно, скоро той пак я хвърли на земята. Тя пак го потупа и спокойно отбеляза – “Това ти беше за втори път”. Не можех да се начудя на хладнокръвието и. Когато яхна коня за трети път и той отново я хвърли, тя свали пистолета, който висеше на кръста й и без да каже една дума го застреля. Аз бях потресен! “Луда жено!” – креснах й. “Защо уби горкото животно?”  – Това ти беше за пръв път. – смирено ми каза тя и се усмихна. *** Новобранец, който обичал да се облича хубаво, след като получил войнишките дрехи, се оплакал на старшината:  – Г-н старшина, погледнете ме, в тази униформа приличам на плашило!  – Това е хубаво, нали войникът трябва да всява страх у неприятеля? *** – Докторе, изядох пицата с опаковката! Ще  умра ли?  – Е, всички някога ще умрат…  – Всички ще умрат!? Божичко… какво направих аз… *** Българо-турски речник:  – граната – барут кювте  – балетист – дюшеме пич  – Червената шапчица – Кармазъ каскет  – Децата нямат спирачки – Пишлеме йок контра  – компютър – ъкъл сандък  – Windows-98 – Dvam kurniz 98 *** Двама пенсионери решили да посетят публичен дом. Отишли там, заразпитвали за цени, за блондинки и брюнетки… Станало така, че все им било скъпо. Накрая се смилили над тях и им дали по една надуваема мацка и ги оставили. На сутринта се срещнали двамата и единият попитал другия, как е минала нощта…  – Мани, много скучна жена бе, не мръдна цяла нощ, никаква емоция. Скука. А, при теб! – попитал той.  – Моята голяма вещица…  – Що бе…  – Ми захапах я за гъзо, оная само изпуфка, изфуча, направи три кръгчета из стаята и излетя през прозореца… *** – Как приключи скандалът с жена ти?  – Ами, допълзя до мен на колене.  – И какво ти каза?  – Излизай от под леглото бе, успокоих се! *** Между студенти:  – Как се държат професорите с теб?  – О-о, ние толкова много си сприятелихме, че бягаме заедно от лекции. *** Фолк певец пристига на турне в малко градче. Догорил се с шефа на местния културен дом за залата и определил космическа цена за билетите.  – Кой ще купи толкова скъпи билети, бе? – ядосва се шефът.  – Спокойно, бе човек. Мен ме познава цяла България. – успокоява го певецът.  Вечерта на концерта присъства всичко на всичко 10 човека. Шефът на културния дом е бесен:  – Нали цяла България те знаеше, бе?  – Така си е. Тия в залата бяха последните десет, които не ме познават….", "date": "2018.03.31", "title": " Как съпруг и съпруга не са се карали изобщо за 25 години брачен живот?"}
{"url": "https://trud.bg/1500-%d0%ba%d1%83%d0%b1%d0%b8%d0%ba%d0%b0-%d1%81%d0%b0-%d0%b4%d0%be%d1%81%d1%82%d0%b0%d1%82%d1%8a%d1%87%d0%bd%d0%b8/", "text": "За новия летен сезон Mercedes пуска преминалите през фейслифт кабриолет и купе на С-класата. Във външния вид промените са козметични, докато техническият ъпдейт е по-сериозен. В електрониката е добавена функция за автоматично адаптиране на скоростта към пътните условия съобразно данните от навигацията при включен круиз контрол. Купувачите могат да поръчват като опция дигиталeн кокпит като в S-класата от два съединени цветни монитора, всеки с диагонал 12,3 инча. Под капака се монтира ново поколение бензинов двигател с 4 цилиндъра във варианта С 200. С работен обем 1,5 л моторът генерира мощност 184 конски сили, като се съчетава със задно или с двойно предаване. Нова за C 200 е и 48-волтовата мрежа за стартер-генератора, който се върти от ангренажния ремък. 48-волтовата система и технологията за „мек хибрид” EQ-Boost намаляват консумацията на гориво и осигуряват по-комфортно и динамично пътуване. При ускорение за кратко време се осигурява допълнителен ресурс от 14 конски сили. В дизеловата версия 220 d се вгражда също нов двигател с обем 2,0 л и мощност 194 конски сили, който консумира под 5 л на 100 км. Върховите изпълнения AMG 43 4MATIC се задвижват от 3,0-литров мотор V6 с 390 коня.", "date": "2018.03.31", "title": " 1500 кубика са достатъчни\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b2-%d1%80%d0%b0%d0%b7%d0%b3%d1%80%d0%b0%d0%b4%d1%81%d0%ba%d0%be-%d0%bf/", "text": "Черна серия беляза часовете преди Лазаровден в Разградско със смъртта на трима младежи, които загубили живота си при два тежки пътни инцидента. 22-годишен шофьор от село Дянково и спътничката му починали в болницата, след като колата им е рязана, за да бъдат извадени от помляното БМВ. Друго 19-годишно момиче изпаднало при катастрофа от колата си „Нисан Терено” и загинало на място. Инцидентът с двама загинали е станал към 0,45 часа в последния ден на март до Дома за хора с деменция в Разград. Т.Ф. (22г.), който шофирал БМВ, предприел изпреварване на „Опел Зафира”, без да се съобрази с насрещно идващия „Опел Астра”. При опасното изпреварване БМВ-то се ударило и в колата, която задминавало, и в насрещната. При двойния удар автомобилът на младия водач излязъл от платното, блъснал се в металната ограда на Дома и накрая се забил в дърво. Шофьорът и спътничката му  Т.Р. (20 г.) от село Брестовене са извадени от попиляната кола и откарани в болницата, където издъхнали от множеството тежки травми. Другите двама водачи, попаднали в мелето, С.С. (29 г.) с „Опел Зафира” и Х.К. (58 г.) с „Опел Астра”, се отървали без тежки травми. От загиналите и другите двама са взети кръвни проби. 19-годишната И.А. от силистренското село Айдемир е загинала към 16 часа в петък на пътя между разградските села Савин и Севар. Момичето управлявало „Нисан Терано”. Изгубило контрол над колата, която изхвърчала от пътя и се преобърнала в дере. Младата водачка изпаднала от автомобила и починала на място, уточняват от полицията в Разград. Към момента няма данни дали произшествието не е станало заради изпреварване или по вина на друг шофьор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Трима младежи загинали в Разградско при две катастрофи"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b8-%d0%ba%d1%83%d1%80%d0%b8%d0%b5/", "text": "Заловиха телефонни измамници от Горна Оряховица и куриер с над 40 000 лева в тях. На 28 март на територията на Стара Загора е проведена специализирана полицейска операция за пресичане, разкриване и документиране на телефонни измами на територията на страната. В акцията са участвали служители на сектор “Противодействие на криминалната престъпност” при Областната дирекция на МВР – Стара Загора и служители на Областната дирекция на МВР – Велико Търново. В хода на операцията, около 16.40 часа в близост до стражишкото село Кавлак бил задържан 64-годишен мъж от Стара Загора. У него криминалистите открили 24 544 лв., получени при извършена телефонна измама в населено място на територията на област Бургас. Установено било, че мъжът е участвал при извършването на престъплението в ролята на „куриер“. Същия ден, в Русе, на ГКПП-Дунав мост, при влизане в страната ни от Румъния, били заловени двама мъже – на 41 г. и на 30 г., от Горна Оряховица. При проведените процесуално-следствени действия в автомобила, с който са се придвижвали, и на два адреса в Горна Оряховица, служителите на реда намерили мобилни телефони, сим-карти и 17 800 лева. От проведеното до момента разследване е изяснено, че мъжете са извършители и на други три телефонни измами през тази година на територията на Стара Загора. Общият размер на отнетите суми при извършените престъпления достига 19770 лв., по случаите са образувани досъдебни производства. Тримата са задържани с полицейска мярка за 24 часа. С постановление на Районната прокуратура в Стара Загора на 41-годишния мъж мярката за задържане е удължена за 72 часа. Работата по доказване на цялостната престъпна дейност на тримата продължава под ръководството на Районната прокуратура – Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Заловиха телефонни измамници и куриер с над 40 000 лева"}
{"url": "https://trud.bg/%d0%ba%d0%b0%d0%ba%d1%8a%d0%b2-%d1%88%d0%b5%d0%bd%d0%b3%d0%b5%d0%bd-%d0%b8-%d0%b5%d0%b2%d1%80%d0%be%d0%b7%d0%be%d0%bd%d0%b0-%d1%81-%d1%82%d0%b0%d1%8f-%d0%bf%d0%b0%d1%82%d0%b5%d1%80%d0%b8%d1%86%d0%b0/", "text": "„Европейският Съюз е дълбоко вреден, това е анти-демократично чудовище.“ „Европа е война. Икономическа война. Сраженията между държавите се увеличават. Немците се определят като жестоки, гърците като крадци, французите като мързеливци. Г-жа Меркел не може да отиде до нито една европейска държава без охраната на стотици полицаи. Това не е братство“. „Аз искам да унищожа Европейския съюз, не Европа!“ „Аз съм срещу Европейския съюз, но подкрепям Европа!“ „Както Европейският съюз, така и Еврозоната са като края на Римската Империя. Вече е започнал. След няколко години и двете няма да ги има.“ Всички тези думи са изречени от Марин льо Пен и Геерт Вилдерс – новите европейски коалиционни партньори на Веселин Марешки. И в това не би имало нещо кой-знае колко притеснително, ако Марешки и подчинените му 10 фармадепутати не бяха неофициалните крепители на мнозинството в НС и следователно и на правителството, което поставя за свои основни външнополитически цели влизането на България в в Еврозоната и Шенгенското пространство. Премиерът Борисов вече една година обикаля европейските столици и международните форуми, изразявайки възмущение от неприемането на България в Шенген. България безспорно е изпълнила всички технически и формални критерии, но получаваме любезни откази и размотаване. Имало още съвсем малко работа да свършим, още малко пирони да забием, още леко да се напънем, още една година да изчакаме. И така времето си минава, а ние гледаме Еврозоната и Шенген през крив макарон. Ако избръснем нашата мистерия за Шенген и Еврозоната с бръснача на Окам*, то вероятно ще стигнем до заключението, че Европа не ни пуска не толкова заради високата корупция в България (факт, че е висока, но не много повече от тази в другите страни в Източна Европа и съседна Гърция), колкото, защото е затънала в толкова тежки проблеми, че не иска да рискува с влизането на нов член, на когото няма доверие какво ще направи утре. Имат основание някои коментатори и политици да казват, че влизането на България в ЕС през 2007 г. е било преждевременно и осигурено основно заради безспорната тежест на личните контакти и авторитета на Цар Симеон Сакскобурготски в Западна Европа и САЩ, и уверенията, че реформите у нас няма да спрат. Само че, скоро след приемането ни в ЕС, много от необходимите структурни реформи се забавиха. За няколко години повечето реформи взеха, та спряха. Да не кажа, че в някои сфери са на ръба да тръгнат наобратно. Например в пенсионната сфера и в енергетиката – с идеята държавата да стане съсобственик в ЧЕЗ с контролна квота и с идеята всеки българин да можел да обжалва в съда тарифите за газ, ток и вода – чудо нечувано никъде по света. Неизбежен е аналогът с Гърция. Както те обещаха, че няма да се олеят с дългове и ги пуснаха в Еврозоната, но се оляха, така и ние обещавахме да си завършим реформите, ама не ги завършихме. Европейците се опариха с Гърция и сега и ние, и румънците духаме кашата. Свалихме дълга, но те как да са уверени, че няма да го качим пак? Инфлацията е ниска, но те как да са сигурни, че няма да я разпашем, влезем ли в Еврозоната? Бюджетният ни дефицит е около нулата, но откъде да знаят, че няма да го надумкаме при първа възможност, та да вдигнем пенсиите до не-знам-си-колко-стотин лева и то без да превземаме на щик мините на Дънди Прешъс? Монтирани са камери и огради по границата, но как да ни вярват, че някой терорист няма да преспи в Шератон срещу Министерски съвет и никой няма да разбере, след като единната електронна система за туристическия сектор с години прашасва из коридорите на КЗК, обжалвана от някаква овчарска фирма с оборот на уличен автомат за кафе? И след като десетина гранични полиции напуснаха групово постовете на летище София преди няколко дни? На фона на това недоверие към България управляващата партия ГЕРБ разчита на патерицата „Воля“ на бизнесмена Веселин Марешки. Както писах вече в „Труд“, в самото изникване на поредната крепяща управляващите формация няма нищо толкова странно. Подобни ГМО политически проекти се създават в целия демократичен свят, като техни лидери стават дори президенти. Франция е най-пресният пример. Но, докато на Запад, това се случва с частни пари на бизнесмени с политически връзки и ноу-хау от неправителствени институти и организации, „Воля“ на Марешки беше създадена с директна инжекция от държавния бюджет – с преливане на средства от НЗОК към огромната му мрежа от аптеки. Официално в България има около 4000 аптеки. Варненският бизнесмен държи 10-15% от тях през десетки фирми, всяка с до 4 аптеки, както е по изискване на (глупавия) закон. Макар на практика да е почти невъзможно външен за системата човек да разбере колко са държавните пари от НЗОК за тази огромна мрежа от оплетени фирми с аптеки, като процент това са стотици милиона лева годишно. Казано накратко: 1.Държавната политика спомага да се създаде партията на Марешки, която макар и неофициално, крепи управлението – доказано с всички важни гласувания в НС. 2. Партията на Марешки влиза в международна коалиция, подкрепяща разрушаването на ЕС и Еврозоната. 3. Българската държава се чуди защо не я пускат в Еврозоната и Шенген.  В предизборната си кампания партия „Воля“ акцентираше върху бизнеса си с горива и уж знанията на своя лидер как да свали цените на бензина с баснословни проценти. Обещаваше се верига от бензиностанции в цялата страна, в които да се продава „евтино гориво“. Само че повече от година след изборите няма нито една нова бензиностанция. Не се и очертава да има. Защото е факт, че политическата формация на Марешки се финансира от бизнеса с лекарства. Търговията на варненския бизнесмен с горива е в най-добрия случай на нулата, а доста по-вероятно – на голяма загуба. Освен, ако не се продават в бензиностанциите му и горива с неплатени акцизи и ДДС. Защо ли само в кеш може да се плати в тези бензиностанции? И защо ли фирмите, които се занимават с тази търговия, се водят на майка му, която, да е жива и здрава, вече наближава 80 години? Очевидно е, че продажбата на горива в няколкото бензиностанции на Марешки се прави за политически цели. И евентуалните загуби от този бизнес се покриват от държавните инжекции за десетки милиони левове годишно, които Националната здравноосигурителна каса прави на аптеките „Марешки“. Имайки предвид, че парите в НЗОК са от здравните вноски на всеки работещ в България, то реално всички ние плащаме с данъците и осигуровките си „спестените“ стотинки за „евтиното“ гориво с което партията на варненския бизнесмен стана поредната политическа патерица. България е изпълнила всички формални критерии за членство в Еврозоната и Шенген, но след дълговата и бежанската криза старите членове изпитват огромна несигурност да приемат нови. Тук не става въпрос за доверие по изпълнение на технически въпроси като, например, да си поддържаме в изправност инфрачервените камери по границата с Турция, а за генерално политическо доверие към последователността и предсказуемостта на българската държава. Именно такова генерално политическо доверие у нас не просто липсва. Ние дори работим в обратната посока. Тук можем да изредим десетки примери на гигантски европейски компании, които са били излъгани от нашите институции или пък много важни реформи, които сме обещали, но не сме извършили. Но аз пак ще акцентирам върху най-крещящия пример – Марешки. Той е кулминацията на цялата вакханалия в последните години, защото няма кой да ти има доверие и да те пусне в Шенген или Еврозоната по време на криза, когато НС и правителството, макар и неофициално, се подкрепя от бизнеспартията „Воля“, присъединила се към антиевропейската политическа коалиция, водена от Марин льо Пен. Какъв Шенген и Еврозона с тая патерица?  ", "date": "2018.03.31", "title": " Какъв Шенген и Еврозона с тая патерица?\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d0%b2%d0%b8%d0%b4/", "text": "„Огнен ад се стовари върху главите ни, беше като на война, отвсякъде се чуваха взривове, добре че оцеляхме.“ Това разказа Андрей Новаков, един от живущите в изгорелия блок в град Сандански. Пожарът избухнал минута след полунощ и бързо обхванал блок с 40 души обитатели на кооперацията. Под нея се намира огромен магазин за козметика,перилни и химически препарати и други стоки. Огромният пожар вдигна на крак пожарните екипи от целия район. Изпратените на място огнеборци установили, че гори търговски обект с площ около 1000 квадрата, който се намира на партерен етаж в жилищен блок на улица “Първи май”. Веднага е започнало потушаване на стихията. На място са пристигнали пет екипа пожарникари от Сандански, Петрич и Благоевград, директорът на областната пожарна служба – Георги Пармаков, както и кметът на общината – Кирил Котев. “Благодарение на бързата и професионална намеса на огнеборците пожарът бе локализиран и загасен. Щетите са сериозни не само на търговския обект, но и по апартаментите от горните етажи на блока. Най-важното е, че няма пострадали хора”, заяви кметът на Сандански Кирил Котев. Не всички апартаменти са били обитавани, затова се е наложило пожарникарите да разбият вратите на седем-осем апартамента, за да са сигурни, че вътре няма хора. Най-сериозни са щетите на жилищата на първите два етажа – те са с изпочупени и изгорели дограми и пълни с вода. Има и няколко горели автомобили паркирани пред кооперацията. Докато огнеборците се борили с бедствието, на мястото на пожара се появил местен бизнесмен, солидно почерпен с алкохол. Въпросният мъж се държал агресивно и дори налетял на бой на един от огнеборците, като успял да го удари. Веднага е арестуван до 24 часа по Закона за МВР. Полицията започна разследване на пожара. Първата работна версия е умишлен палеж ,но се обследва и варианта за късо съединие. За нас този пожар е умишлен, синът ми се прибра пет минути преди 12 часа вечерта, нямаше нищо, след което изведнъж избухнаха високи пламъци и след това започнаха да се чуват взривове от магазина, беше стресиращо и ужасно. Аз цял живот съм работил ,за да си купя апартамент в тази кооперация. Тя беше найа-красивата в Сандански. Блокът е нов, на пет-шест години, така че да се говори за късо съединение няма логика,разказа Андрей Новаков, който вчера изнасяше багаж от опожарения си апартамент. Добре, че имам къща на село, та сега отивам там,докато се ремонтира блока. Щетите на пръв оглед възлизат за над 2 милиона лева. Хората са евакуирани от жилищата им и всички са настанени по роднини или са заминали за вилите и къщите по селата си. Живущите нямат застраховки, така че щетите ще трябва да покриват сами. Големият магазин на партера е собственост на местния търговец Кирил Божинов, и неговите щети са огромни. Засега следователите правят огледи и се въздържат да коментират какво точно е предизвикало пожара. Наоколо е имало камери, които са иззети ,за да се проверят записите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Огнен ад в Сандански, цял блок изгоря, разследва се и умишлен палеж (ВИДЕО И СНИМКИ)"}
{"url": "https://trud.bg/%d1%84%d0%b0%d1%82%d0%b0%d0%bb%d0%b5%d0%bd-%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%bd%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%8a%d1%82-%d1%81%d0%be%d1%84%d0%b8%d1%8f/", "text": "На около 20 километра преди Русе един моторист е загинал на място, а други двама са ранени, предаде  . По първоначални данни причина за инцидента е неспазване на дистанция. Движението в района е затруднено. Софийските мотоклубове откриват сезона. Началото беше отложено със седмица заради лошото време миналата събота. След 11,00 часа най-голямото мотошествие, което ще премине през улица “Оборище“, по булевардите “Васил Левски”, “Цар Освободител”, “Цариградско шосе”, “Никола Вапцаров” до пътен възел Бояна. С шествието рокерите-мотористи казват “Не на агресията на пътя”. В 11,30 тръгва велошествие от площад “Народно събрание” към Южния парк. Ще го поведат Олимпийските легенди Йордан Йовчев и Евгения Раданова. И двете събития ще затруднят придвижването в столицата, предупреждават от пътната полиция. Мотосезонът се открива и в други градове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Фатален инцидент на главния път София – Русе в деня на откриването на мотосезона"}
{"url": "https://trud.bg/39-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%be%d1%82%d0%be%d1%80%d0%b8%d1%81%d1%82-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bd%d0%b0-%d0%bc%d1%8f%d1%81%d1%82%d0%be-%d1%81/", "text": "39-годишен моторист е загинал на място, след като се е блъснал в паркиран автомобил на бул. „Княгиня Мария Луиза“ в Пловдив. Това съобщи за говорителят на Областната дирекция на МВР. Сигналът за инцидента в района на Полиграфията в града е подаден към 09.10 часа. На място има полицейски екип и линейка, районът е отцепен. От Областната дирекция на МВР припомниха, че днес се открива мотосезонът, като призовават всички водачи на автомобили и мотори да шофират с повишено внимание, съобразена скорост, да проявяват толерантност на пътя и да не предприемат рискови маневри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " 39-годишен моторист е загинал на място, след като се е блъснал в паркиран автомобил в Пловдив"}
{"url": "https://trud.bg/%d0%b0%d1%80%d0%bd%d0%be%d0%bb%d0%b4-%d1%88%d0%b2%d0%b0%d1%80%d1%86%d0%b5%d0%bd%d0%b5%d0%b3%d0%b5%d1%80-%d1%81%d0%b5-%d1%81%d1%8a%d0%b1%d1%83%d0%b4%d0%b8%d0%bb-%d0%b2-%d0%b4%d0%be%d0%b1%d1%80%d0%be/", "text": "Актьорът и бивш губернатор на американския щат Калифорния Арнолд Шварценегер се събудил в добро настроение след  , предадоха световните информационни агенции. “Първите му думи бяха “Върнах се”, така че е в добро настроение”, написа говорителят му Даниъл Кечъл в Туитър. Това беше втората сърдечна операция на 70-годишния актьор. През 1997 г. му смениха аортна клапа. “Смяната на клапата не беше постоянна, така че той избра да я подмени вчера чрез по-малко инвазивна интервенция”, добави представителят на звездата. Той обясни, че екип от хирурзи са били в готовност, “тъй като често са поставени в подобни ситуации”. Аортната клапа на звездата беше сменена успешно. В изказването си Кечъл не потвърди твърденията, разпространени от сайта Ти Ем Зи вчера, че Арнолд Шварценегер е бил опериран по спешност, заради усложнения по време на интервенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Арнолд Шварценегер се събудил в добро настроение след операцията"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b2%d0%b5%d1%87%d0%b5-24-%d0%b3%d0%be%d0%b4%d0%b8%d0%bd%d0%b8-%d0%b2%d0%b0%d0%b5-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8/", "text": "Нямах намерение да оставам в Канада, но ето че вече 25 години съм там – казва с усмивка Цветомира Филипова, златното момиче от ансамбъла на България от Мондиал-83. Именитата ни гимнастичка пристигна у нас с отбора на Кленовите листа за световната купа по художествена гимнастика. За този тим това ще е едва второ състезание за сезона. Още от първите минути при срещата ни бившата ни грация впечатлява със спокойния и ведър тон, с който дава наставления на английски и руски език. Оказва се, че съставът е интернационален. Три от момичетата са от Украйна, а най-малкото е от Русия – 15-годишната Саша. Следва кратко прекъсване и Цветомира започва да дава указания на български език на 18-годишната Ванеса, която пък й отговаря на английски…. Всъщност девойката е дъщеря на Филипова. „Към нея съм най-строга – признава треньорката, минала и през школата на Нешка Робева. – Може на другите да простя някоя грешка, но на нея – не! И тя го знае, старае се много.” Но девойката сама избира да тръгне по пътя на майка си. Още от малка е в залата и израства с гимнастиката, макар че сега следва медицина в университета на Торонто. Останалите също учат, а спортът е по-скоро хоби за тях.  „В Канада няма никакво значение това, че си в национален отбор – казва Филипова. – Длъжен си да посещаващ училище, колеж, университет. Дори и да ти дадат бележка от федерацията, че си на състезания или по лагери, отсъствията им не са оправдани. А затова, че са сега тук, в България, например, в края на годината ще им се намалят точките в университета за успех.” Всъщност, заради натоварената учебна програма, момичетата са в залата едва по три часа на ден. Въпреки това гледат на спортните си ангажименти изключително отговорно и професионално. Съчетанията им впечатляват с оригинални елементи. А когато се наложи да отработят някой детайл, не мрънкат, дори ако се наложи да го отиграват стотици пъти. Хореографията е на Цветомира, тя е човекът-оркестър. Но си има верен помощник – съпругът й Банко Панов, завършил балетната школа на Болшой театър в Русия. Сега той е изпълнителен директор на голяма застрахователна компания в Торонто. Поне два часа на седмица обаче той отделя, за да покаже на момичетата някои тънкости в елементите. „Когато пристигнахме в Канада в един момент и двамата останахме без работа – спомня си Цветомира. – Очаквахме да се роди дъщеря ни и трябваше да се търсят други алтернативи. Така съпругът ми започна работа в съвсем различна сфера.” Самата Филипова не планира да се установява в Канада. Но веднага след завършване на състезателна си кариера получава предложение да стане част от шоуто на знаменития „Цирк дьо солей”. Още 18-годишна заминава за Страната на кленовите листа. Остава един сезон под купола на цирка, където заедно с Юлия Мумджиева изнасят десетки представления по света, за да представят красотата на художествената гимнастика. „Мнозина от артистите се оказаха световни шампиони, бяха събрали елита на спорта и изкуството – споделя Филипова. – И сега е така, не пропускам тяхно шоу в Лас Вегас. След изнурителните тренировки в България нищо не можеше да ни се опре. Играехме от душа и сърце, с лекота. Чувството да си на такава сцена беше уникално. Но ние не осъзнавахме, че сме част от този велик спектакъл, и че сме сред първите, представили художествената гимнастика в „Цирк дьо Солей”.”  Няколко канадски клуба обаче забелязват изяществото на изпълненията и канят Филипова да им направи хореография на съчетанията. А после тя получава предложение да остане в един от тях. Така колелото се завърта. Години по-късно Цветомира създава и свой клуб в Торонто. И постепенно свиква с начина на живот в Канада. „Там на гимнастичка не можеш да кажеш, че е пълна и да я сложих на диета – разкрива Цветомира. – Затова ги приемаш такива каквито са. А тъй като спортът не е централизиран всичко е на клубно ниво. Тренираме в една зала заедно с волейболисти и баскетболисти, край нас хвърчат топки. Нямаме лекар, психолог, справяме се сами.” И така на чист ентусиазъм Филипова и руската треньорка Светлана Жукова сформират отбор за младежките олимпийски игри в Нанджин 2014. Две от момичетата са от единия клуб, а три от другия. Тимът обаче се подготвя изключително професионално и се класира на пето място в Китай. Успехът отваря нова врата за българката. Канадската федерация кани Филипова да поеме националния отбор, с който тя сега е у нас. „Голяма трудност е текучеството – признава Цветомира. – В края на миналата година дойде ново момиче в ансамбъла. Всяка смяна си иска и време за сработване. Но вярвам, че за световното първенство в София през есента ще успеем да направим конкурентен отбор и да сме отново в елита.”", "date": "2018.03.31", "title": " Българка вече 25 години вае гимнастички в Канада"}
{"url": "https://trud.bg/%d0%bf%d0%be-100-%d0%bb%d0%b2-%d0%b3%d0%bb%d0%be%d0%b1%d0%b8-%d0%b7%d0%b0-%d1%88%d0%be%d1%84%d1%8c%d0%be%d1%80%d0%b8-%d0%b2%d0%b4%d0%b8%d0%b3%d0%bd%d0%b0%d0%bb%d0%b8-%d1%81%d0%b8-%d1%81%d0%ba%d0%b0/", "text": "Разправия за паркомясто до поликлиниката в Разград преминала в размяна на обиди и удари и ще струва на двама мъже по 100 лв. глоби. Публичният скандал се разразил между 11,30 и 12 часа в петъчния ден на паркинга до ДКЦ 1, уточняват от полицията. По това време там било препълнено от коли и всеки се опитвал да се промъкне. Така се стигнало до сблъсъка между 28-годишния В.Ч. от Разград и И.К. (29 г.) от село Сейдол, които се засекли за едно място и скарали зверски. Намесила се полиция и на двамата били съставени актове по указа за дребното хулиганство. Заради грубото нарушаване на обществения ред на двамата още същия ден били наложени глоби от по 100 лв. от Районния съд в Разград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " По 100 лв. глоби за шофьори вдигнали си скандал за паркомясто"}
{"url": "https://trud.bg/%d1%80%d1%83%d1%81%d0%b8%d1%8f-%d1%83%d0%b2%d0%b5%d0%b4%d0%be%d0%bc%d0%b8-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%87%d0%b5-%d1%82%d1%80%d1%8f%d0%b1/", "text": "Русия уведоми Великобритания, че тя трябва да върне в родината си над 50 британски дипломати в отговор на решението на Лондон да изгони 23-ма руски дипломати заради отравянето на ексагента Сергей Скрипал и дъщеря му в Обединеното кралство, предадоха ТАСС и Ройтерс. Москва вече отговори реципрочно на действията на Лондон, като изгони 23-ма британски дипломати, а освен това закри британското консулство в Санкт Петербург и прекрати дейността на Британския съвет в Руската федерация. Вчера британският посланик в Москва Лори Бристоу бе отново повикан в руското външно министерство и му бе казано, че има един месец да съкрати дипломатическия персонал в Русия до размера на руската мисия в Обединеното кралство, отбелязва Ройтерс. Днес говорителката на руското МВнР Мария Захарова, цитирана от ТАСС, уточни, че разликата между броя на руските и британските дипломати е над 50 души. “Ние настояхме за паритет. Британците имат 50 дипломати повече от нас”, каза тя, от което следва, че Лондон трябва да върне у дома “малко над 50”, добави тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Русия гони над 50 британски дипломати"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%ba%d0%b0%d1%80%d0%b0%d0%bb-%d0%b4%d1%80%d0%be%d0%b3%d0%b8%d1%80%d0%b0%d0%bd-%d0%b6%d0%b0%d0%bb%d0%b8-%d0%b3%d0%bb%d0%be%d0%b1%d0%b0-%d0%be%d1%82-1800-%d0%bb/", "text": "Шофьор, карал дрогиран, обжалва наказание от глоба и отнемане на книжката. Със своя присъда от 7 февруари тази година Районният съд в Павликени е признал за виновен подсъдимия Русимир И. Р. от град Бяла черква в това, че на 23 октомври 2016 г. в Павликени управлявал лек автомобил „Фолксваген Пасат“ след употребата на наркотични вещества. Магистратите освободили подсъдимия от наказателна отговорност, като вместо това му наложил административно наказание – глоба в размер на 1800 лева. Освен това го лишили и от право да управлява МПС за срок от 1 година. Делото в Окръжен съд – Велико Търново е образувано на основание въззивна жалба от защитника на подсъдимия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Шофьор, карал дрогиран, жали глоба от 1800 лв.\t\t\t"}
{"url": "https://trud.bg/%d1%85%d1%80%d0%b8%d1%81%d1%82%d0%b8%d1%8f%d0%bd-%d0%ba%d1%80%d1%8a%d1%81%d1%82%d0%b5%d0%b2-%d0%b1%d0%b8%d0%b2%d1%88-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b1%d0%b4%d0%b6/", "text": "Щетите от пожара във влака София-Бургас са за минимум един милион лева. Това заяви бившият изпълнителен директор на “Холдинг БДЖ” Християн Кръстев. Според него тези щети ще си останат за сметка на БДЖ, тъй като до момента никой не споменава нищо за застраховател, който да е заинтересован причините за пожара да бъдат установени, за да може да покрие щетите. “От два бракувани вагона, независимо на колко години и в какво състояние са, щетите са за минимум милион лева, коментира Християн Кръстев. – Фактът, че никой не споменава нищо за застраховател е показателен. Вероятно няма застраховка. Това означава, че БДЖ ще трябва да покрие сметката накрая. Всички помним каква застраховка на подвижния състав в БДЖ беше направена през 2011 година. Оказа се, че тя е валидна само тогава, когато вагоните не са в движение, а се намират в депото. Изобщо няма да се учудя, ако тази застраховка важи и до днес. Затова вероятно застраховател в случая с пожара във влака София-Бургас така и няма да се появи”. Според Християн Кръстев, най-вероятно причината за пожара е техническа. “От репортажите, които гледах, се вижда, че огънят тръгва от електрическото табло на вагона, коментира бившият изпълнителен директор на БДЖ, който е член на Градския съвет на БСП – София. – Задължително трябва да има изправна противопожарна система, която обаче в случая не се е задействала. Това показва лоша поддръжка. Вероятно, в следствие на немарлива работа, някой от техниците е изолирал предпазителите, по този начин са изолирали и цялата противопожарна система. И резултатът от това е вече известен – два изгорели вагона и минимум един милион лева щети. Цяло щастие е, че няма пострадали хора и жертви”. При положение, че няма застраховател, който да е заинтересован истинската причина за пожара да бъде открита, специализираното звено за разследване към министерството на транспорта ще установи това, което му нареди министърът, смята Християн Кръстев. “Това “специализирано звено за разследване на тежки произшествия” се състои от един човек в министерството, който е подчинен на министъра. Този човек няма нито възможност, нито техническо обезпечение, за да установи какво се е случило, обясни той. – С промените в закона, вместо да изпълнят европейската директива и да отделят това звено, да го направят независимо, така че да не е на подчинение на министъра, те свършиха точно обратната работа. Промениха закона така, че това звено да бъде пряко подчинено на министъра. Затова смятам, че “звеното” от един човек ще посочи такава причина за пожара, каквато му нареди министърът”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Християн Кръстев, бивш директор на БДЖ: Щетите от пожара във влака София-Бургас са за минимум 1 милион лева"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%be%d1%82%d0%be%d1%81%d0%b5%d0%b7%d0%be%d0%bd%d0%b0-%d0%b2-%d1%81%d0%be%d1%84/", "text": "Софийските мотоклубове откриват сезона. Началото беше отложено със седмица заради лошото време миналата събота. Най-голямото мотошествие премина след 11:00 ч през улица “Оборище“, по булевардите “Васил Левски”, “Цар Освободител”, “Цариградско шосе”, “Никола Вапцаров” до пътен възел Бояна. С шествието рокерите-мотористи казват “Не на агресията на пътя”. В Пловдив също откриха мотосезона с голямо шествие из целия град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Вижте откриването на мотосезона в София и Пловдив (СНИМКИ)"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b2%d0%b5%d0%bb%d0%be%d1%88%d0%b5%d1%81%d1%82%d0%b2%d0%b8%d0%b5%d1%82%d0%be-%d0%b2-%d1%81%d0%be%d1%84%d0%b8%d1%8f/", "text": "От площад “Народно Събрание” Олимпийските легенди Йордан Йовчев и Евгения Раданова, Младият талант в алпийските ски Алберт Попов и участничката на Олимпиадата в ПьонгЧанг Теодора Пенчева поведоха колоната на Велошествието и Велокарнавала в София. С традиционно велошествие беше даден и официалния старт на Велосезон 2018 в район “Тракия” в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Вижте снимки от велошествието в София\t\t\t"}
{"url": "https://trud.bg/%d0%b4%d0%be%d0%b3%d0%b0%d0%bd-%d0%bd%d0%b0-%d1%80%d0%be%d0%b6%d0%b4%d0%b5%d0%bd%d0%b8%d1%8f-%d1%81%d0%b8-%d0%b4%d0%b5%d0%bd-%d1%81%d0%b2%d0%b5%d1%82%d1%8a%d1%82-%d0%bd%d0%b5-%d0%be%d1%82%d0%b8%d0%b2/", "text": "„Аз не съм привърженик на това, което Русия направи в Крим, но не съм безразличен към това, което прави Западът. Русия може да е всякаква, но е сила, фактор, с който ние трябва да се съобразяваме“. Това заявил Ахмед Доган в приветственото си слово към гостите си на рождения ден на 29 март, съобщи  . „Това нещо, което се случва, ме притеснява, светът не отива на добре, на лошо е“, казал почетният председател на ДПС на тържеството в базата на партията в Бояна. „Колеги, тези от вас, които четат и следят, ако сте забелязали, най-големият купувач на петрол – Китай, настоява разплащането да става с юани, а не с долари“, посочил Доган, като припомнил, че Китай държи по-голямата част от външния дълг на САЩ. В акцента си за новото прегрупиране на световните сили, почетният председател отбелязал, че „Европа търси своето място, Европа не е толкова силна“. Говорил също така за новата роля, която играят Русия, Венецуела, Иран, Китай. По темата Турция пък заявил: “Не ми харесват нещата, които се случват в нашата съседка!” За ролята на ДПС в България, той подчертал, че партията е гарант за сигурността. „По природа съм миролюбив човек, но ако някой ми посегне, ще отвърна“, категоричен бил Доган. Накрая пожелал на гостите си: „Радвайте се на живота, изживейте си го!” От бизнесмен Доган получил подарък уникален ръкопис на история на Османската империя от 1570 година. Председателят на партията Мустафа Карадайъ му подарил плитък старинен съд с ръчно изработен надпис със златни букви „Търпението е сила“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Доган на рождения си ден: Светът не отива на добре\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d0%be%d0%b7%d0%b8%d1%86%d0%b8%d1%8f-%d0%bf%d0%be/", "text": "Българската позиция по случая “Скрипал” е правилната, разумната и работещата позиция, заяви пред   вицепрезидентът Илияна Йотова. Според нея към момента няма европейски документ, който задължава държавите от Европейския съюз да имат единна позиция по казуса, а всяка страна е оставена да действа според собствените си външнополитически интереси и приоритети. “Позицията на България щеше да бъде необяснима преди десет години, когато ситуацията в света беше доста по-спокойна – преди кризите”, посочи Илияна Йотова: „В днешно време, когато борбата с тероризма, международните конфликти са буквално пред вратите ни, една такава позиция от страна на българската държава, която запазва авторитета си сред европейските партньори, а от друга страна запазва възможността да бъде посредник в отношенията с Русия, е не просто разумната, а работещата позиция.“ България не е единствената държава, запазила особен вид неутралитет, предприемайки най-слабата мярка с извикването на посланика ни в Москва за консултации, отбеляза вицепрезидентът и даде примери с реакциите на страни като Малта, Люксембург и Словакия. Според Йотова, Съветът по сигурността към Министерския съвет е проявил мъдрост, а “единството в Европа не бива да бъде свещена крава”. Имало е много случаи, в които подобно единство не е било проявявано и към нас, припомни тя: „Наясно сме, че една голяма част от кампанията за излизането на Великобритания беше проведена и на гърба и на гражданите от Източна Европа. Не искам да правя този паралел, но когато говорим за единство, трябва да бъдем много внимателни. Единство под ултиматум и натиск няма как да бъде постигнато.” За три месеца от своето председателство България успя да придвижи напред доста от т.нар. брюкселски досиета, които до края на този мандат трябва да бъдат решени, отчита вицепрезидентът: “Аз съм по-взискателна и смятам, че България трябваше да направи много повече по реформата в Дъблин, която ни касае конкретно, по политиката за убежища, защото сме външна граница на ЕС. Не ми се иска този въпрос да бъде решаван изцяло в председателство на Австрия и Румъния, защото това са страни, които гледат по друг начин на този въпрос. Австрия е заинтересована от това веднъж завинаги да бъде затворен Балканския път, защото това е проблемният път за нея – през Македония и Сърбия, а приоритетите на Румъния са в по-друга посока – Румъния се счита за страна от вътрешността на Европейския съюз, приоритетите й са повече към Средна и Западна Европа. Именно на България се полагаше възможността да бъде малко по-амбициозна в тази посока, а не просто да се следват бавните темпове, с които Европа реагира. Трябваше да бъде страна с повече самочувствие и да форсира този процес.” Според Илияна Йотова срещата ЕС – Турция във Варна е разчупила ледовете и е дала сигнал както към ЕС, така и към страните извън Европа, че диалогът трябва да продължи, защото Европа трябва да излезе от капана, в който сама е попаднала. През последните години Европа е загубила лидерските си позиции, смята вицепрезидентът: „Дори парадокс – от два мандата вече имаме върховен представител във външната политика, а едновременно с това ЕС избра в много международни трудни, конфликтни ситуации ролята на външен наблюдател и остави други страни буквално да се разпореждат в тези конфликти. Предпазливо отношение, недооценка, слабо лидерство. Няма ги тези визионери, не знаем как ще изглежда Европа след един или два мандата. Страх, ако щете, предпазливост за по-смели идеи – всичко това е част от голямата тема защо ЕС се отдалечи от гражданите.“ За мен беше грешка и неуспешен експеримент начинът, по който беше избран последният председател на ЕК, подчерта Йотова: „От волята на партията, макар и в европейски мащаб, която е спечелила изборите. Това беше неуспешен експеримент, защото той от само себе си сложи политически отпечатък върху цялата Комисия, а това е, от самото начало орган, замислен като надорган, като законодателен орган, който трябва да работи за интересите на гражданите, а не за определена политическа идеология.” Как ще изглежда Европа в следващите пет или седем години ще зависи от разпределението на средствата, отбеляза още Илияна Йотова: „Многогодишната финансова рамка, дискусията и спорът по нея ще започнат също от България и това е важно, защото България трябва да има своя позиция по тази тема. Аз наистина поздравявам всички български политици, които застанахме твърдо зад продължаване на кохезионната политика, политиката на сближаване, защото имаше много силни гласове в Европа тя да бъде заменена с нещо друго, но 80 процента от българските общини на практика се издържат от европейски средства и трябва да си го кажем съвсем честно.“ Диалогът какво и как трябва да се промени в Европа е закъснял, но България като председателстваща Съвета на ЕС има шанса да го започне на всички нива, защото в обществото той върви, заяви вицепрезидентът: „Но за съжаление на този етап ние имаме два, да речем, по-основни документа. Единият – Бялата книга, която така и не получи кой знае какво разпространение сред европейските общества, просто защото е един теоретичен документ: отново трудно разбираем. Не можеш да “напъхаш” 500 милиона европейски граждани в пет варианта. Другото, което също си заслужава сериозно внимание, беше една чудесна реч на френския президент Макрон, неслучайно пред Сорбоната, пред младите хора – за бъдещето на Европа. Мисля, че в България от активните ни граждани, от младите хора могат да дойдат много добри идеи, които да бъдат дадени на политиците.“ Необходимо е да бъде променен Лисабонският договор, за да станат координационните действия за борбата с тероризма по-обвързващи между държавите-членки, акцентира върху друга своя позиция Илияна Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Илияна Йотова: Българската позиция по случая „Скрипал“ е разумната и работещата"}
{"url": "https://trud.bg/%d1%80%d0%b5%d0%b2%d1%8e%d1%82%d0%b0-%d0%bd%d0%b0-%d0%b8%d0%b2%d0%b0%d0%bd-%d0%b4%d0%be%d0%bd%d0%b5%d0%b2-%d1%81%d0%be%d1%84%d0%b8%d1%8f-%d0%b1%d0%be%d1%80%d0%b8%d1%81%d0%be%d0%b2%d0%b0-%d0%b8-%d0%b5/", "text": "С уникално мапинг шоу, посветено на 25-годишнината на Christian of Roma, започна последната вечер на Sofia Fashion Week SS 2018. Спектакалът ChRevolution ни пренесе в едно вълнуващо пътешествие в света на красотата. Фризьорът Конда Кондов и най-добрите стилисти, пред очите на публиката преобразиха звездната носителка на титлата Miss Playmate 2009 и Miss Playmate All stars, Златка Димитрова. Единственият по рода си фризьорски спектакъл, който разказва за ЕВОЛЮЦИЯТА на РЕВОЛЮЦИЯТА в България! Минало, настояще и бъдеще, които се сливат в едно, за да се обединят в една епоха.Тази на КРАСОТАТА! Която 25 години създавахме, създаваме и ще продължаваме да творим, бе мотото на италианския бранд Christian of Roma. 4 красавици и 4 бранда “Alfaparf”, “BES”, “OWay” и “Sexy Hair”. Зрителите на единствения моден форум в България видяха един спектакъл от феерия и нежност, класическа изтънченост и вечната красота, която обединява всички възрасти. Арт Директорът и Dress Designer – Маурицио Пироло, главният стилист – Конда Кондов, и гримиьорът на звездите – Борислав Соколов – Бони сътвориха едно спиращо дъха представление в препълвената зала EFE на хотел Маринела. Гала вечерта на шестото издание на Sofia Fashion Week SS 2018 откри изключително талантливият дизайнер Иван Донев. С многобройни успехи на международната модна сцена той е носител на авторитетни чуждестранни отличия. Още през 2012 година прави своя дизайнерски дебют на Алта Рома в Рим, където е завършил прочутата академия „Коефия“. Една година по късно отново на Алта Рома, дефилира със съмостоятелна колекция и е награден с приза WORLD OF FASHION. Иван Донев е първият български дизайнер в каленадара на римската семица на модата. Колекцията му е отличена със сертификат Черти Лукс което е гаранция за иновация, уникалност и качество. На сцената на Sofia Fashion Week SS 2018 той представи колекция, показваща неговия творчески път за петгодишната му дизайнерска кариера. Моделите на Visages Model Group завладяха модната публика с рокли от копринен френски шантунг, дантела, меланж-деворе и шифон. Дизайнерът представи модел, вдъхновен от ТРИТЕ ГРАЦИЙ на Ботичели, две рокли вдъхновени от черния лебед и пауна, както и роклята, изработена от 200 метра фин тюл, която вднигна на крака 6000-на публика в кралския театър Royal Albert Hall в Лондон. Българската публика стана свидетел и на уникалната колекция „Мост между културите“, вдъхновена от Музея на ислямското изкуство в Доха, Катар. С нея той показа една антична култура по иновативен и модерен начин по европейски стил. Освен по подиумите, талантът на Иван Донев е и в аулите на университети и галерии по целия свят, където преподава свойства на фибрите и история на модата и води мотивационни лекции, които служат за пример на много студенти. Първата дама на висшата мода в България – София Борисова, отново показа впечатляваща и завладяваща модна линия. Най-новата и колекция ”Fashion diffusion” идва директно от модната столица Париж, където бе представена пред 1200 човека в рамките на Paris fashion week. Подиумът на Sofia Fashion Week SS 2018 се превърна в пролетна ферия от нежни и красиви рокли. В палитрата от цветове дизайнерката беше заложила на бледо розово и зелено, жълто и класическо черно. Къси и дълги рокли в комбинация с тюл, коприна и нежна дантела заблестяха на сцената на модното събитие. В търсене на предизвикателства, талантливата и креативна дизайнерка София Борисова на 22 май във Виена ще представи най-новата си колекция „Diffusione de la Rosa”. Нейните Haute couturе модели са произведения на изкуството, с които всеки път завладява публиката. Певицата Есил Дюран за пореден път показа, че модата е нейната страст. За първи път на сцената на Sofia Fashion Week SS 2018 стана горещо червено. Лимитираната серия от облекла, коята видя публиката на модния форум, бе провокирана от филма „Великият Гетсби”. Рокли с пера и ръчно инкрустирани камъни, актуалните гащеризони, в съчатение със секси бюстиета, беше част от луксозно поднесената колекция на Есил Дюран. Гала вечерта, в която тържествуваше уникалността, стила, ферията от скъпи и красива облекла, завърши с haute couture колекцията на Евгения Борисова. Талантливата дизайнерка представи много смели дизайнерски решения, вдъхновени от величествената женска дълбочина и същност. Колекцията е вдъхновена от арабския свят с много пищност, обеми и богати на кристали и мъниста материи. В повечето модели е заложена изключителна по обем ръчна работа. Последният модел, с който беше закрита седмицата на модата в София, накара зрителите да затаят дъх – булчинската рокля на Евгения Борисова представена от Велина Узунова, запълни цялата сцена със своята пищност и красота. Величествена и блестяща, роклята беше последният щрих към най-успешното издание на Sofia Fashion Week SS 2018. Модата е изкуство, което събира и вдъхновява в продължение на четири вечери 35 български и световни дизайнери, и показа най-новото за сезон пролет-лято 2018г. Препълнените зали бяха доказателство за големия интерес към модното събитие. Бизнес дамата Маринела Арабаджиева за поредна година даде шанс на модата в България. За четвърта вечер генералният партньор на Sofia Fashion Week SS 2018 – GarantiKoza, в присъствието на чаровните водещи Боряна Баташова и Теодор Тодоров-Тео наградиха късметлията, който спечели билет за двама за АTP в Лондон за месец ноември. Спонсорът покрива разходите по транспорт и настаняване в луксозен хотел, като и VIP билети за турнира. На финала на сцената «дефилираха» всички екипи по организацията на мащабното събитие и поздравиха неговия меценат г-жа Маринела Арабаджиева, с което вдигнаха настроението в залата и то ескалира в незабравимо афтър парти с DJ Ahmet KILIC и всички модели, участвали в бляскавите ревюта. Всички новини и снимки от събитието може да видите на официалната фейсбук страница: ", "date": "2018.03.31", "title": " Ревюта на Иван Донев, София Борисова и Есил Дюран взривиха Sofia Fashion Week SS 2018\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%84%d0%b8%d0%bb%d0%bc-%d0%bd%d0%b0-%d1%81%d0%bf%d0%b8%d0%bb%d0%b1%d1%8a%d1%80%d0%b3-%d1%81%d1%8a%d1%81-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%bf/", "text": "Най-големият филм по кината тази седмица несъмнено е „Играч първи, приготви се” – екранизацията на Стивън Спилбърг по young adult романа на Ърнест Клайн, който ни представя дистопично бъдеще, в което населението прекарва почти целия си живот във виртуален свят, където преобладават препратки към културния пейзаж на 80-те години на миналия век. През 2044 година реалността представлява грозна картинка и всички хора се пренасят пренасят в кибернетичната реалност на OASIS, като по този начин избягват енергийната криза и главоломното нарастване на населението. Създателят и собственик на софтуера, който поддържа гигантската игрова платформа, умира. Оказва се, че той е завещал несметните си богатства на онзи, който успее да открие всички следи, оставени в системата, да събере определен брой ключове и да разкрие посланието, скрито зад три „врати”. Парите са много и това променя света: хората изоставят всичко в търсене на следите, но за да ги открият, трябва да се превърнат в експерти на тема „поп-културата на 80-те”. Защото всичко от 80-те – от телевизия до музика и кино, е било в основата на израстването на създателя на OASIS. Смъртта му неволно трансформира жадните за наследство в спецове по история. Тийнейджърът Уейд Уотс се натъква на първата следа, но скоро бива обкръжен от играчи, които са готови да го убият, за да се доберат до наградата. За да оцелее, Уейд трябва да спечели и да се изправи срещу реалния свят, от който винаги е искал да избяга. Режисьор на „Играч първи, приготви се” („Ready Player One”) е Стивън Спилбърг, а сценаристи са Зак Пен и Ерик Ийсън по романа на Ърнест Клайн. В главните роли ще видим Тай Шеридан, Оливия Кук, Хана Джон-Камен, Бен Менделсон, Марк Райлънс, Саймън Пег и Т. Дж. Милър.", "date": "2018.03.31", "title": " Новият филм на Спилбърг със световна премиера"}
{"url": "https://trud.bg/%d0%b2%d0%b5%d0%bd%d0%b5%d1%82%d0%b0-%d0%bf%d0%b5%d0%bd%d1%87%d0%b5%d0%b2%d0%b0-%d0%be%d1%82-%d0%b1%d1%83%d1%80%d0%b3%d0%b0%d1%81-%d0%b4-%d1%80-%d0%b5%d0%bc%d0%b8%d0%bb%d0%be%d0%b2%d0%b0-%d0%bc%d0%b8/", "text": "От 14 години Венета прилага лечение с плодове, чай и мед. Преди това се лутала между натрупани килограми, болести и опити проба- грешка за излизане от ситуацията. Преди да потърси медицинския център, опитала да гладува сама за 10 дни. Резултат нямало. Жената била потопена във всекидневен стрес и отговорности за собствена рекламна агенция в Бургас. Храненето й било безразборно, обездвижването- трайно, била постоянно отпаднала и с много силно сърцебиене, с високи нива на холестерол, болки в кръста и др. За снижаването му вземала медикаменти, но без ефект. Кръвното налягане “играело” и Венета си спомня как с непоносимо сърцебиене се добрала от офиса до близка аптека да й премерят кръвното. Било 145/110. Скоро след това жената гледала запис от фирмено празненство. Видът й с натрупани 80 кг я разплакал и стреснал дотолкова, че решила веднага да направи нещо за себе си. Бързо станало ясно, че сама няма да се справи и през февруари 2004 г. потърсила д-р Емилова. Увереността и богатият опит на лекарката с десетки хиляди пациенти подсказали на Венета, че е на правилното място. Сега, от собствен опит, жената споделя, че проведена в края на зимата и началото на пролетта програмата има изключително действие. Прочиства токсините и зарежда организма със здраве и сили за цялата година. За по-продължително плодолечение тя винаги избира тези месеци. Прави го най-често в медицинския център, защото са осигурени отлични условия. Идвала е и с двете си дъщери, както и с много приятелки. През първата година Венета направила два пъти по 20 дни гладуване с 10-дневно захранване. Килограмите й намалели до 58 и тя се чувствала щастлива и заредена с енергия. Сърцебиенето и бодежите в сърдечната област изчезнали, нямало ги вече и болките в кръста. Силно омазненият /като гъши/ черен дроб още след второто 20-дневно гладолечение се изчистил и заработил нормално. Благодарение на изпълняваните програми, несгодите на критическата възраст не създали на Венета притеснения. Тя нямала нито горещи вълни, нито изпотявания. Според д-р Емилова на това могат да се радват само жените, които гладуват периодично, хранят се здравословно и имат добра двигателна активност. Менюто на Венета е установено от години. Сутрин пие вода с лимон, към 10 ч.- чай. На работа си носи смес от смлени ленено или конопено семе, чия, слънчогледови и тиквени семки и амарант. В чаша с няколко лъжици портокалов сок прибавя от семената и обядва. Раздава от пречистващия специалитет и на приятели. Вечерята задължително е постна. На многото си приятели жената редовно прави и други полезни подаръци. От няколко години тя отглежда зеленчуци и плодове. Дядо й е потомствен градинар и вероятно обичта към земята е наследствена черта. Мястото е от 1 декар, но е побрало всичко необходимо за трапезата, като поне 300 кв. метра са царство на цветята. Имат и зайци, хранени без грам препарати и химия. Венета се шегува, че е захранила безброй бебета с тиквички и тикви от своето място. Много малчугани са опитвали и от заешкото. Жената често раздава от богатата градинска продукция. Пише в социалните мрежи какъв разсад има, какво се е родило в изобилие според сезона, опакова в книжни пликове и подарява. Без усилие става сутрин в 5 ч., грижи се за дръвчетата и безброй видове зеленчуци и те дават богата реколта. Венета меси хляб с квас, който се комбинира чудесно с нейната домашна подправка. Прави я от изсушени според сезона зеленини. Започва със спанак и завършва с пащърнак, лук и чесън. Приготвя и “Сладкото на мама Вени”, популярно във фейсбук заради лесната рецепта, изпълнявана с много любов. Набират се 4 кг смокини от дървото и се оставят за 12 ч., покрити с 2 кг кафява захар. В обичайните рецепти количеството на захарта е поне двойно. Слага се на огън, за да се разтопи захарта и се оставя за още 12 ч. Пак се вари, докато се обере пяната. За трети път сладкото почива за 12-24 ч., според времето на домакинята и ври до сгъстяване /около 10-15 мин./. Прибавят се ванилия, лимонтозу и докато сместа е гореща, се насипва в буркани, които остават обърнати до изстиване.", "date": "2018.03.31", "title": " Венета Пенчева от Бургас: Д-р Емилова ми показа верен път към здравето"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b8%d0%b7%d0%bb%d0%b5%d0%b7%d1%82%d0%b5-%d0%be%d1%82-%d0%bc/", "text": "„Мисля, че и днешният светъл християнски празник – денят на Възкресението на Лазар, на Възкресението на надеждата и доброто, е повод да подсетим за кампанията „Великден за всеки“. Както е казал Христос на Лазар „стани и излез“, така бих се обърнала към българите да станат и да излязат от мрачното настроение, от липсата на перспектива и да погледнат света и нека всеки да направи едно добро дело, със сигурност ще се почувства по-добре.“ Това каза омбудсманът Мая Манолова след празничната литургия, отслужена от отец Лазар, в столичния храм „Свети Великомъченик Георги Победоносец“ вкв. „Горубляне“. Маноловараздаде на социално слаби и възрастни хораот енорията 350 пакета с храна, събрани от доброволците на Националната кампания „Великден за всеки – дари празник на баба и дядо“, която се организира под нейния патронаж за трета поредна година. Омбудсманът обяви, че в началото на седмицата са разпределени първите средства, постъпили по сметката на инициативата, които са в размер на 260 000 лв., а обърнати във ваучери са за 13 000 пенсионери. „Кампанията е в разгара си. Всъщност, остава последната седмица, в която хората, приближавайки се до светлия християнски празник все повече мислят за близките си и за тези, които живеят в лишения. Това е седмицата, в която очакваме да съберем най-много дарения – по банковата сметка, на SMS-номера 1255, а също и от инициативата „Купи и сподели“, която се провежда в 50 магазина в 14 български града.Надявам се да постигнем резултата, който постигнахме и миналата година – 30 000 пенсионери с ваучери и поне още толкова с пакети с храна“, посочи Манолова. Тя каза още, че не може да прецени за кого е по-важна тази кампания –  за хората, които няма какво да сложат на масата, за тези, които даряват или за децата, които се опитваме да научим на добро, съпричастност и споделяне. „Мисля, че кампанията е изключително позитивна. Тя събужда доброто в българина и тази година се надявам да има много по-добри резултати.Събрали сме много храна, защото се включиха много доброволци, на които благодаря“, допълни обществения защитник и напомни, че инициативата „Купи и сподели“ продължава и този уикенд. „Много се надявам, че тези, които няма да се включат в кампанията, ще се сетят преди празника, че в блока, на улицата има възрастни хора, които живеят сами и не могат да се справят. Мисля, че всеки може да отдели, за да направи празника на другиго по-добър. Благодаря и на медиите, защото иначе кампанията няма как да стигне до толкова много хора“, категорична бе Мая Манолова. По думите й, даряват не само хора с по-големи възможности, но и такива, които отделят по пет, десет или двадесет лв., както и фирми. Тя изрази надежда, че след вчерашното й посещение в парламента ще се включат и депутатите. Националната кампания „Великден за всеки“ набира финансови средства по банкова сметка в УниКредит Булбанк, разкрита конкретно и единствено за целите на кампанията, с титуляр Български Червен кръст:   IBAN: BG53UNCR70001522802795 Банков код: UNCRBGSF Или със SMS 1255 –  на стойност 1 лев, освободен от ДДС Чрез on-line дарения от България и чужбина на сайта на БЧК – www.redcross.bg   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Омбудсманът Мая Манолова: Излезте от мрачното настроение и направете добро дело за Великден"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%b1%d0%bb%d0%be%d0%ba-%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0%d1%80%d0%b0%d0%b4%d0%b8-%d0%bf%d0%be%d0%b6%d0%b0%d1%80/", "text": "Пететажен блок бе евакуиран заради пожар в Бургас. Инцидентът станал на улица “Славянска” 5, в пететажна кооперация. Пожарът тръгнал от късо съединение в елтаблото. Като по чудо, пострадали няма. Въпреки това, екип на Спешна помощ пристигнал на мястото, е бил въведен във входа, защото възрастна жена е вдишала много дим. Пожарът е лумнал сутринта в събота, но е бил бързо потушен от пристигналите огнеборци. Електрическото табло е напълно изгоряло. Освен задушливия дим, пламъци не са нанесли щети по аратаментите.  Всички жители на сградата са били изведени навън.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Евакуираха блок в Бургас заради пожар"}
{"url": "https://trud.bg/%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%82-%d0%bb%d0%b0%d0%b7%d0%b0%d1%80%d0%be%d0%b2%d0%b4%d0%b5%d0%bd-%d0%b2-%d1%81%d0%b5%d0%bb%d0%be-%d0%b3%d0%b0%d1%80%d0%b0-%d0%b1%d0%be%d0%b2/", "text": "Лазарки обиколиха къщите на село Гара Бов. Те изпълняват местен обичай, при който стопанката връзва пара в кърпата на лазарките. След това момичетата мятат кърпата и наричат за здраве. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Празнуват Лазаровден в село Гара Бов (СНИМКИ)"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%b5%d0%b4%d0%be%d1%84%d0%b8%d0%bb-%d0%b8%d1%81%d0%ba%d0%b0%d0%bb-%d0%b4%d0%b0-%d1%81%d0%bf%d0%b8/", "text": "Бургаският съд остави в ареста   Мъжът е на 48 години. Той зарибявал малолетно момиче по интернет да се снима без дрехи и да му прати фотоси. После установил контакт с момичето, което е в осми клас и започнал да го изнудва. Бившият военен заплашвал детето, че знае много негови тайни и ако не спи с него, ще го издаде. Обвиняемият е спипан благодарение на служители от Група „Компютърни престъпления“ при Икономическа полиция – Бургас. Грозят го 6 години затвор. В мотивите на съда за оставянето му в ареста се казва, че е отчетена високата степен на обществена опасност на престъплението, също и продължителната престъпна дейност, отличаваща се с изключителна упоритост и изобретателност. “Използването на интернет, социални мрежи и сайтове за запознанства, улесняват до голяма степен извършването на престъпления, което според съда прави броя на евентуалните жертви на престъпни посегателства неограничен, а предотвратяването и разкриването изключително трудно. С оглед на това, според съда, ако Андон Х. бъде оставен на свобода, той може да продължи да извършва такъв вид престъпления или да възпрепятства провеждането на разследването, като унищожи важни доказателства, предвид факта, че за осъществяване на престъплението са използвани профили в интернет пространството”, се казва дословно в мотивите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Оставиха в ареста педофил, искал да спи с осмокласничка"}
{"url": "https://trud.bg/%d1%81%d0%b2%d0%b5%d0%b6%d0%b8-%d1%86%d0%b2%d0%b5%d1%82%d1%8f-%d0%b7%d0%b0-%d0%b0%d0%bd%d0%b3%d0%b5%d0%bb%d0%b8%d1%82%d0%b5-%d0%be%d1%82-%d0%bb%d0%b8%d0%bc/", "text": "И досега паметникът, наречен Ангелите от Лим, всяка вечер замръква отрупан с цветя. Преди 14 години на 4 април, Цветница, късно вечерта автобус с 34 български ученици и 16 възрастни от Свищов тръгва на екскурзия в Дубровник. От този ден 12 от децата са ангели, с пречупени криле. Тогава в пределите на Сърбия и Черна гора, днес в ничия територия, на границата между двете държави, споменът за черната Цветница е на трите народа, но най-вече на България, която дава 12 невръстни жертви. Днес за трагедията на всеки пътник напомня 18-метров монумент с 12 пречупени криле на птици като символ на прекъснатия полет на детския живот. Огромен камък пред параклиса пък символизира скалата, задържала падналия автобус над водата на река Лим, което е помогнало да се спасят голяма част от пътуващите в него деца. Говори се, че 12 бели гълъба се появили под купола в централния свищовски храм “Св. Троица” на 4 април 2004 г. часове преди трагедията, почернила 12 семейства. Местният учител Борислав Русанов описва в книгата си, че птиците били забелязани от храмовия свещеник, който тогава не им обърнал особено внимание. След като на следващия ден чул потресаващата новина за 12-те загинали деца, попът веднага си спомнил за гълъбите и решил, че това е било Божия поличба. Едно от загиналите момичета Боряна в нощта преди заминаването на злополучната екскурзия пък сънувала, че нещо се е случило с автобуса и че те са се изгубили в гора и били подгонени от две кучета. Не на сън, а наяве към 22.00 ч. българско време на завой на планински път, шофьорът Илия Измирлиев изгубва контрол над автобуса. Той се спуска около 15 метра по стръмен бряг и пада в коритото на река Лим при сръбското село Гостун, разположено между градовете Биело поле, днес в Черна гора и Приполие – днес в Сърбия. Автобусът потъва за минути в придошлата река. Местни хора и цял футболен отбор от съседното Биело поле идват на помощ при ваденето на децата. Спасителните операции са затруднени от придошлата река Лим. Пристигат и водолази, които с фенери под водата обхождат реката през цялата нощ. 38 души са спасени. 12 деца от Свищов, на възраст между 11 и 18 години, загиват във водите на река Лим. Телата на 10 от тях са открити до сутринта. Това са Александра Гергова (17 г.), Антония Братова (14 г.), Боряна Петкова (11 г.), Валентин Маринов (14 г.), Виктор Маринов (14 г.), Глория Георгиева (11 г.), Женя Ангелова (11 г.), Лора Николова (14 г.), Светослава Пантелеева (11 г.) и Юлиян Манзаров (18 г.). В неизвестност обаче остават 15-годишният Светослав Колев и 13-годишната Антоана Евтимова. На 25 април водолази откриват тялото на Светльо на 40 км от мястото на трагедията. А на 4 май е намерено тялото и на последната жертва Антоана. Истинският герой е 18-годишният Юлиян, който, след като е излязъл на покрива на автобуса, се спуска обратно вътре, за да помага за спасяването на другите деца. Не може да излезе обратно втори път и загива. По ирония на съдбага най-малките деца от екскурзията били разпределени на последните седалки на автобуса убиец, който при потапянето пада със задницата си в реката и започва първо там да се пълни с вода. Малките деца така и не успяват да се доберат до спасителните люкове и се удавят. За виновен за трагедията е признат единият от шофьорите – Илия Измирлиев, тогава на 51 години, който е карал с 40 км/ч. Според експерти обаче в пътните условия през трагичната вечер скоростта му трябвало да бъде 31 км/ч. За Измирлиев причината за катастрофата е техническа неизправност. Жена му разказва, че само за една нощ косата му става чисто бяла. Първоначално съдът го осъжда на 7 години лишаване от свобода, след обжалване обаче присъдата му бе намалена на 4 години. Той е лишен от правоуправление за същия период и заедно със шефовете си от “Пампорово” АД трябва да заплатят по 50 хил. лв. за всеки от родителите на загиналите деца. В края на 2017 година Измирлиев е намерен мъртъв след катастрофа на пътя Смолян – Пампорово. Получава инфаркт зад волана. Управляваният от него бус, който не се е движел се е забил в мантинелата. Няма други пострадали при инцидента. Година след инцидента тримата президенти на България, Сърбия и Черна гора – Георги Първанов, Борис Тадич и Филип Вуянович откриха паметника на 12-те български деца. Той е дело на скулптора Вежди Рашидов и архитекта Георги Бачев, които работят безвъзмездно по проекта. В памет на загиналите български деца на брега на река Лим в черногорския град Бело поле пък са поставени и 12 медни рози без бодли. След трагедията родителите на загиналите деца учредиха фондация “Ангели от Лим”. Всяка година през април фондацията организира дни на “Ангелите от Лим”. Години по-късно, през 2013 година четирима от спасителите получават българско гражданство по заслуги. На 22 февруари гражданство бе дадено и на петия спасител Сафет Баличевац. Той разказа, че не е имал възможност да покрие разходите, съпътстващи молбата за гражданство, но с помощта на българските институции му е била оказана подкрепа. “Бях млад, не съм мислил изобщо”, каза Баличевац, попитан дали в онази нощ се е страхувал за собствения си живот. Децата му го питали как не успял да спаси всички. Тази година по изключение церемонията за отдаване на почит за загиналите ще бъде в началото на май, по молба на близките им, каза пред “Труд” българският посланик в Сърбия Радко Влайков.   – Трябва да призная, че Вие категорично ме изненадахте с такъв въпрос. Никой и по никакъв повод вече 13 години не беше се сетил за този жест и за този паметник. Не крия, че този въпрос ме развълнува. Като днес си спомням трагедията, която застигна тези малки чисти детски съдби. Цяла България беше потресена, а сърцата на родителите плачеха за своите деца. Това наистина беше национална трагедия. Странно е, че докато някои хора се ослушваха каква реакция да имат, изненадващо почти едновременно ми се обадиха родители на загиналите деца и президента Георги Първанов, който имаше бърза реакция. След като е имал няколко допитвания и основно някой се е интересувал какво ще изкара от подобен мемориал от река Лим, то той е потърсил човек, за когото милосърдието е част от живота му и би се съгласил безвъзмездно да изгради паметник като дарение. Президентството беше намерило средства единствено за материалите за изграждането на паметника. Съгласих се да го направя. Задачата, която си поставих, беше и амбициозна, и тягостна заради повода. Така заедно с архитект Георги Бачев успяхме да реализираме 18-метров монумент, където само кръстът на върха е три метра и половина. А бронзовата колона, която се намира в средата на композицията с размер 8 метра, изобразява 12 пречупени криле на птици като символ на прекъсване на полета на детския живот. Тя е съпътствана от архитектурна част, където на „стена на плача” изписахме имената на всички 12 загинали деца. И всичко това беше по повод първата годишнина от трагедията. Може би днес е момента, когато трябва да благодаря на един благороден бизнесмен, който вече не е между живите, за съдействието му за транспортирането на паметника. И не на последно място са моите благодарности за човека, който безвъзмездно пое строителната част на този сложен обект – човек, който винаги е подавал ръка на много места, когато е трябвало – това е президентът на „Главболгарстрой” Симеон Пешов. Благодарност заслужава и Георги Първанов, защото всичко беше под неговия патронаж. – Тази трагедия и силата на отзвука обедини мъката на три балкански държави – България, Сърбия и Черна гора и това направи възможно при тази тежка трагедия от смъртта на невинни ангели да отдадат своята почит президентите на трите държави – Георги Първанов, Борис Тадич и Филип Вуянович. Явно, че мъката има силата да ни обединява и да ни прави по-смирени в живота. Жалко, че нашата памет е къса и като че ли тя продължава до следващата трагедия. – Когато всекидневно ни се предлагат отвсякъде негативни новини и живеем във време, когато радостната вест рядко е новина, е много трудно да говорим за памет или за каквито и да е поуки, защото трагедиите, злобата и пошлото в живота вече ни създава усещане за начин на живот. А дълбоко в душата си българинът е състрадателен и добър човек. За жалост тази част от националната ни психология като че ли остава невидима и именно затова сме загубили онези високи жалони на доброто и успеха, които всички трябва да следваме, да достигаме и да се стремим към тях. – За съжаление от откриването на паметника досега не съм бил канен на това място, но още тогава като бял ден в съзнанието ми остана споменът как всички, които преминаваха покрай монумента, спираха за малко – добронамерени хора, късаха от гората свежи цветя, които полагаха пред „стената на плача” и много често майки и жени поставяха плодове – ябълки и круши, които да са за загиналите деца. Това беше много трогателно и тези жестове не се забравят.   „Гледката през паметника на Ангелите на Лим е ужасяваща. Миналата година за пръв път отидох като посланик там. Когато нормален човек застане пред него не може да не се разплаче, колкото и да е корав. Изключителна трагедия и мисля, че завинаги всички сме солидарни с мъката на близките на загиналите”, разказа пред „Труд” българският посланик в Сърбия Радко Влайков. Има памет за тази трагедия, и до днес хората минават, поднасят цветя, казва той. Той подчертава, че община Свищов през всичките тези години, независимо от управлението, кой е кмет или общински съветник, винаги подкрепя близките, представители идват на годишнините, срещат се с кметовете на Приполие от страна на Сърбия и Биело поле от страна на Черна гора. Паметникът, изграден от българската държава се поддържа от местните хора. „И до ден днешен много българи, които знаят, че ще минат от там оставят цветя, както и местните хора. Мястото е на пътя и въпреки това има много голямо внимание и се почита паметта на тези деца”, каза още Влайков.", "date": "2018.03.31", "title": " Свежи цветя за ангелите от Лим\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%b7%d0%b0%d1%8f%d0%b2%d0%b8-%d1%87%d0%b5-%d0%b5-%d0%bf%d1%80%d0%be%d1%82%d0%b8%d0%b2-%d0%b7%d0%b0/", "text": "Сръбският президент Александър Вучич заяви днес, че е против състоянието на “замразен конфликт” в Косово, защото тази “наглед реална възможност” оставя все по-малко шансове на Сърбия да защити своя суверенитет в Косово, съобщава сръбската телевизия РТС. На среща с неправителствени организации в рамките на вътрешния диалог за Косово, Вучич каза, че в момента има две реални опции, едната от които е запазване на състоянието на замразен конфликт и изчакване на по-добра възможност в бъдеще, смятана от мнозинството участници във вътрешния диалог за най-реалната. “Аз съм против такова решение не защото не обичам Сърбия или не разбирам световните тенденции в глобалната политика, а защото анализирахме с някои неправителствени организации и фондове чрез правителството и службата за Косово какво можем да спечелим и да изгубим”, каза Вучич, като добави, че с течение на времето Сърбия няма да спечели нищо, а другата страна ще бъде в по-добра позиция. Втората опция според президента е продължаването на диалога с Прищина, но “само след като бъде изпълнено договореното”. “Разбира се, че разговорите ще продължат, но по какъв начин и в какъв формат, ще видим”, каза Вучич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Александър Вучич заяви, че е против “замразен конфликт” в Косово"}
{"url": "https://trud.bg/%d0%b3%d1%83%d0%bb%d1%8f%d0%b9%d0%b4%d0%b6%d0%b8%d1%8f-%d0%b3%d0%be%d1%80%d1%8f-%d0%b2%d1%8a%d1%80%d1%85%d1%83-%d0%bf%d0%b5%d1%87%d0%ba%d0%b0-%d1%81%d0%bb%d0%b5%d0%b4-%d0%b1%d0%be%d0%b9-%d1%81-%d0%bf/", "text": "42-годишен мъж, седнал на гуляй с компания, се сби със сътрапезниците си и падна върху горяща печка. След оказаната му медицинска помощ пострадалият е пратен да се възстановява в къщи, съобщиха от Областната дирекция на МВР в Монтана. Инцидентът е станал  към полунощ в петък във Вършец. Л. М. и братята  Ц. В. /24 г./ и Б. В. /27 г. / се събрали да се почерпят, но  изпитите чаши ги разгорещили, те се скарали и се хванали за гушите.  В мелето братята надделели над по-възрастния мъж,  удар  с тежък предмет по главата  зашеметил Л.  М. и той се стоварил върху нажежената печка на твърдо гориво в стаята. На мястото на схватката пристигнала полиция, а обгореният гуляйджия бил откаран в болница, където го прегледали и превързали изгорените му ръка и гръб и цепната глава. Раненият отказал да бъде транспортиран в областната болница в Монтана и се прибрал у дома си. По случая е образувано досъдебно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Гуляйджия горя върху печка след бой с приятели"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d1%81%d1%82%d0%b0%d0%b2%d0%b0%d1%82-%d0%ba%d1%80%d1%8a%d0%b2%d0%be%d0%b4%d0%b0%d1%80%d0%b8%d1%82%d0%b5%d0%bb%d0%b8-%d0%bd%d0%b0%d0%b2%d1%80%d1%8a/", "text": "Студенти от Бургаския свободен университет ще даряват кръв навръх Цветница. Пред сградата на университета ще отвори врати специален подвижен пункт. Инициативата е традиционна и се провежда всяка година на този християнски празник от Отделението по трансфузиознна хематология на УМБАЛ Бургас и БЧК. Кръводарител може да бъде всеки здрав човек с тегло над 50 кг., между 18 и 65 г., който няма здравословни проблеми и хронични заболявания. За мъжете се разрешава кръводаряване до пет пъти годишно, за жените – до четири, с интервал между две кръводарявания минимум осем седмици, коментират от УМБАЛ в Бургас.  Освен това кръводарителят не трябва да е консумирал алкохол в последните 48 часа, нито да е приемал лекарства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Студенти стават кръводарители навръх Цветница\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d1%83%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b8%d0%bd%d1%84%d0%be%d1%80%d0%bc%d0%b0/", "text": "Това, че Лондон крие информацията по делото за отравянето в Солсбъри на семейство Скрипал може да означава, че в инцидента са участвали британските спецслужби. Това заяви в интервю пред „Пятiй канал” официалният представител на руското Министерство на външните работи Мария Захарова, предава ТАСС. „Ние не разполагаме с информация по това дело и до този момент. Единствените официални данни, които получихме от Великобритания, бяха по отношение на подобрението на състоянието на Юлия Скрипал. Затова да говорим директно за участие на Великобритания и официални лица в тази история е сложно, но има подозрения, че това е така“, заяви Захарова, като добави, че „укриването на информация и неразгласяването на детайли от случилото се навежда на мисълта, че действително в това може да са участвали британските сепцслужби“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Мария Захарова: Укриването на информацията по случая “Скрипал” може да означава, че британските спецслужби са участвали"}
{"url": "https://trud.bg/%d0%bf%d0%be%d0%b4%d0%bd%d0%be%d0%b2%d0%b8%d1%85%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%b0%d1%82%d0%b0-%d1%81-%d0%bd%d0%be%d0%b2%d0%b8-%d1%81%d0%ba%d0%b0%d0%bd%d0%b4%d0%b0%d0%bb%d0%b8/", "text": "Големи скандали се развихриха в родния шампионат веднага след подновяването. Преди паузата, дошла заради контролите на националите отбори, на устите на всички бяха реферите ни. Сега отново те го отнесоха. Във Варна местният “Черно море” записа първа победа на своя стадион от юли миналата година. Победен бе “Пирин” с 2:1. След мача Милен Радуканов, треньор на тима от Благоевград, заяви, че главният рефер Валентин Железов помогнал на варненци за успеха. “Черно море” ни надигра в определени моменти, но бутане, бутане, бутане – каза Радуканов. – Главният рефер развали целия мач.“ В София за гушите се хванаха ръководствата на “Славия” и “Витоша” (0:0). Причината – от щаба на тима от Бистрица искали… пожарна на стадиона. “Слави Галев, представител на “Витоша”, прояви необуздана агресия – разкри пред “Спортал” Боян Кайров, делегат на мача. – Нападнати бяха представители на “Славия” и хора по поддръжката на националния стадион. Претенциите бяха, заради пожарна, която искаха да е вътре на стадиона. Много добре знаем, а и проверихме правилата, това не е изискуемо от БФС. Разбира се пожарна кола имаше извън стадиона и беше в готовност, каквато е наредбата.“ Венцеслав Стефанов, президент на “Славия”, призна, че бил заплашван от представители на “Витоша” след края на мача. Снимка: Спортал", "date": "2018.03.31", "title": " Подновиха шампионата с нови скандали"}
{"url": "https://trud.bg/%d0%bf%d0%b0%d0%bd%d0%b0%d0%b9%d0%be%d1%82%d0%be%d0%b2-%d1%81-%d0%bb%d0%b5%d0%b2%d1%81%d0%ba%d0%b8-%d1%89%d0%b5-%d1%81%d0%b8-%d1%81%d1%82%d0%b8%d1%81%d0%bd%d0%b5%d0%bc-%d1%80%d1%8a%d1%86%d0%b5/", "text": "Васил Панайотов от “Левски” заяви, че очаква да постигне споразумение с ръководството и изтичащия му договор през лятото да бъде подновен. “Да играят за този клуб е чест – каза Панайотов. – Има разговори с ръководството за нов договор. За сега няма нищо конкретно. Мисля, че ще стане факт. “Левски” ще се бори за титлата догодина. Най-важните мачове са тези от полуфиналите за купата с ЦСКА. Искаме да върнем трофея в неговия дом.” Станислав Костов, нападател на “Левски”, заяви, че за клуба е на живот и смърт да спечели купата на България. “За всички фенове е важно да вземем трофея – каза Костов, който отговаряше на въпроси на фенове заедно с Панайотов. – Радвам се, че дойдох на “Герена”. Така осъществих една от мечтите си.”", "date": "2018.03.31", "title": " Панайотов: С “Левски” ще си стиснем ръцете"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b0%d1%82%d0%b0-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b0-%d1%81%d1%82%d0%b0%d0%bd%d1%86%d0%b8%d1%8f-%d1%82%d1%8f%d0%bd%d0%b3%d1%83/", "text": "Китайската космическа станция “Тянгун-1”, която в момента пада към Земята, се движи с по-ниска скорост от очакваното и е възможно да навлезе в земната атмосфера чак в понеделник сутринта, съобщи Европейската космическа агенция, цитирана от Франс прес. Агенцията по-рано бе обявила, че станцията ще навлезе в атмосферата в периода от 12.00 часа днес по Гринуич и утре следобед. Не се очаква космическият модул да нанесе щети на Земята. Неговото разпадане и изгаряне в атмосферата дори ще представлява зрелищна гледка, като метеоритен дъжд, увери китайската космическа служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Китайската космическа станция “Тянгун-1” пада към Земята по-бавно от предвиденото"}
{"url": "https://trud.bg/%d1%8f%d0%bd%d0%ba%d0%b8%d1%82%d0%b5-%d0%be%d1%82%d0%ba%d0%b0%d0%b7%d0%b0%d1%85%d0%b0-%d0%b2%d0%b8%d0%b7%d0%b8-%d0%bd%d0%b0-%d1%80%d1%83%d1%81%d0%ba%d0%b8%d1%82%d0%b5-%d0%b1%d0%be%d1%80%d1%86%d0%b8/", "text": "Русия отказа да участва на световната купа по борба в Айова (САЩ) на 7 април заради визови проблеми. Янките се оправдаха, че нямат достатъчно служители в посолството в Москва, за да събеседват със състезатели и треньори. „Проблемът е политически – заяви шефът на руската федерация Михаил Мамишавили. – Но той няма да се отрази на отношенията ни с Американската федерация по борба, която направи всичко, за да участваме.“  По-рано надпреварата по свободна борба отказаха Иран заради вътрешни проблеми във федерацията, и Турция, които изпитват финансови затруднения.", "date": "2018.03.31", "title": " Янките отказаха  визи на руските борци"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b8%d1%81%d0%ba%d0%b0%d0%bd%d0%b8%d1%8f/", "text": "Министърът на земеделието и храните Румен Порожанов подкрепи исканията на земеделските производители да бъдат изключени от проектозакона за търговията на горивата, информира   По-рано през деня представители на бранша се събраха на извънредна среща в Арбанаси, на която присъства и министъра, за да обсъдят по-нататъшните си действия, ако исканията им не бъдат чути. По време на срещата представителите на земеделските кооперации и земеделския министър договориха да бъдат подготвени предложения, с които зърнопроизводителите да бъдат изключени от проектозакона. От бранша призоваха още министър Румен Порожанов да организира среща с премиера Бойко Борисов в понеделник, на която да бъдат представени изготвените предложения и заявиха, че остават протестна готовност. “В диалогов режим сме с вносителя за подготовка на текстове, които да не натоварврват административно и финансово с излишни регулации, излишни разходи. Юридическото оформяне на тези искания ще работим утре с юристите на министерството на земеделието, с юристите на националната асоциация на зърнопроизводителите и на другите асоциации, така че да направим корекциите, с които да се избегнат тези регулации”, заяви Порожанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Министър Порожанов подкрепи исканията на земеделските производители"}
{"url": "https://trud.bg/%d0%bf%d0%b0%d1%80%d1%82%d0%b8%d0%b9%d0%bd%d0%b0%d1%82%d0%b0-%d1%81%d1%83%d0%b1%d1%81%d0%b8%d0%b4%d0%b8%d1%8f-%d0%bd%d0%b0%d0%b9-%d1%82%d0%bb%d1%8a%d1%81%d1%82%d0%b0-%d0%b2-%d0%b1%d1%8a%d0%bb%d0%b3/", "text": "Субсидията от 11 лв. на получен глас годишно за парламентарните формации е безпрецедентна в Европейския съюз. Това показва актуално изследване на студентската програма за законодателни проучвания на НС, обхванало Австрия, Белгия, Великобритания, Германия, Гърция, Дания, Естония, Кипър, Латвия, Литва, Люксембург, Малта, Португалия, Румъния, Словения, Унгария, Финландия, Франция, Холандия, Чехия, Швеция, отчасти Испания и Италия плюс Швейцария. Проучването е проведено от отличници от горните курсове, владеещи чужди езици, под ръководството на авторитетния специалист по финансово право проф. д-р Ганета Минкова.  има основна държавна субсидия, която се определя по 1 евро за всеки подаден действителен глас до 4 млн. получени гласа и по 0,83 евро за всеки действителен глас над 4 млн. получени гласа. Към основната субсидия се прибавят по 45 евроцента за всяко евро получено дарение, като то трябва да е до 3300 евро. Също така партията не може да получава субсидия, надхвърляща годишния й деклариран доход.  партия, която е получила до 4 места, получава основна субсидия от 50 000 евро, за спечелени 5-7 места – 100 000 евро, за спечелени 8-11 места – 150 000 евро, за спечелени над 12 места – 200 000 евро. Към основната субсидия се добавят по 10 000 евро за всеки депутат. Ако партията е спечелила 6 места, тя получава 100 000 евро и още 60 000 евро /по 10 000 евро за всеки от шестте депутата/, при което общата субсидия възлиза на 160 000 евро.  всяка парламентарно представена партия получава сума в размер от 125 000 евро, както и по 1.25 евро за всеки действителен глас, получен на парламентарни избори.  размерът на финансирането се определя като годишна субсидия в твърд размер от 218 000 евро за всяка парламентарно представена партия и еднократна субсидия за непредставените партии при парламентарни избори от 2,5 евро за всеки подаден действителен глас.  непредставените в парламента партии (при 5% праг за влизане в парламента) получават твърда сума. Партиите, получили 1% от гласовете, получават 9 587 евро годишно, а партиите, получили 4% от гласовете – 15 978 евро годишно.  се начислява по 0.30 евро на глас.  – по 0,71 евро на глас за една година.  – по 2-2.5 евро.  партиите, коалициите и независимите кандидати получават по 22.30 крони (5,90 лв.).  стойността на всеки действителен глас се определя като 1/135 част от стойността на минималната работна заплата в страната. Изчислена по този начин, стойността на всеки глас за една година е 3.15 евро, което е било намалено с 10% през 2015 г. и сега е 2.84 евро, а за 4-годишния мандат на парламента представлява 11.36 евро за всеки получен действителен глас.  има сложна формула за изчисляване на субсидията за опозиционните партии въз основа на гласовете, получени на изборите за Камарата на общините. Камарата на лордовете сама определя начина на финансиране, от който се ползва само най-голямата опозиционна партия.  броят на получените гласове се умножава по коефициент, който се определя на всеки 6 месеца от ЦИК.  ежегодно се определя бюджет, който се разпределя между партиите като държавна субсидия. Този бюджет представлява 0.04% от приходите в държавния бюджет. След като се установи неговата сума за съответната година, той се разделя в съотношение 75% : 25%, като първата част се разпределя между представените в двете камари на парламента партии съобразно получените от всяка партия гласове, а втората част – между субектите, които имат право да получат субсидия за участие в местните избори, като отново се вземат предвид получените гласове.  субсидията е по-висока от тази в България – 12,5 евро на глас, но сумата не е скочила толкова рязко, колкото у нас в последното десетилетие. През 2015 г. скандинавската държава е изплатила 32 млн. евро на партиите, а през 2005 г. – 12 млн. евро. – по-малко от три пъти повишение, показа справка на „Труд“. За същия период в България издръжката скочи над 7 пъти (виж карето). Многократно по-богатата северна държава отпуска около два пъти повече на партиите – между 32 и 36 млн. евро годишно от 2008-а насам. В България по време на 41-ото НС партиите струваха на бюджета 49 млн. лв. годишно, по време на 42-ото НС – 35 млн. лв., по време на 43-ото – 35 млн., при настоящия 44-и парламент – 32,5 млн. лв. Откакто субсидията беше рязко завишена през 2009 г., българските партии са получили над 330 млн. лв. държавни субсидии.   През 2002 г. по решение на предходното 38-о НС държавата за пръв път отпуска издръжка на партиите по един лев на глас, което прави по 4-5 млн. лв. за следващите три години. Сега действащият Закон за политическите партии, който регламентира получаването на държавни субсидии, е приет през 2005 г. Според първоначалната разпоредба парите са 1% от минималната работна заплата (МРЗ) на година. По онова време това прави 1.50 лв. Още на следващата година парламентът вдига субсидиите – на 2% от МРЗ, която също е повишена. Така един глас вече струва на данъкоплатците 3.20 лв. годишно. В следващите три години Народното събрание не повишава парите за партиите, но пък това прави Министерският съвет с постановленията за все по-висока минимална работна заплата. Така през 2007 г. субсидията вече е 3.60 лв., през 2008 г. – 4.40 лв. През 2009 г. депутатите гласуват нов рязък скок – от 2% на 5% от МРЗ. Увеличението обаче не е два пъти и половина, а още повече, защото и минималната заплата вече е 240 лв. Така от 4.40 лв. един глас вече носи 12 лв. годишно. В края на 2011 г. законът е променен и субсидията е “развързана” от минималната заплата. В противен случай сумата тогава трябваше да нарасне на 13.50 лв. А в момента щеше да е 25.50 лв. Оттогава парите за партиите се определят ежегодно в държавния бюджет. В края на 2013 г. депутатите намаляват субсидията с левче и от този момент нататък е 11 лв. на глас. Само за едно десетилетие държавната издръжка за партиите е скачила над 7 пъти. За сравнение – за същия период минималната заплата е нараснала 3 пъти и половина.   2 516 957 гласуваха с “да” на въпроса “Подкрепяте ли държавната субсидия, отпускана за финансиране на политическите партии и коалициите, да бъде един лев за получен действителен глас на последните парламентарни избори” на националния референдум през ноември 2016 г., иницииран от екипа на “Шоуто на Слави”. С “не” на въпроса отговориха 523 703. Бюлетините без отбелязан отговор, с отбелязани и двата отговора и на въпроса или такива, в които не може еднозначно да бъде определен отговорът, бяха 359 600. Народното събрание така и не се произнесе по въпроса, както е предвидено в закона за пряко участие на гражданите в държавната власт и местното самоуправление.   В предходния парламент от Реформаторския блок предложиха два варианта на гъвкави схеми, в които парите за по-малките формации да се намалят по-малко, а за по-големите – повече. Велизар Енчев предложи субсидията да се изразходва само в рамките на годината, в която е получена. От Патриотичния фронт предложиха намаление до 6 лв., но не повече от 3 млн. годишно. В 44-ото НС “Воля” внесе два законопроекта. Първият предвиждаше вече да не се отпуска субсидия на партиите извън парламента с над 1% на изборите и да се намали издръжката на парламентарните формации до 1 лв. на глас. Той беше оттеглен още в деня на внасянето му. На следващия ден от партията на Веселин Марешки предложиха да се прекрати финансирането само на извънпарламентарните партии. Предложението още не е разгледано. ГЕРБ предложи в Бюджет 2017 субидията да стане 1 лв., но това не беше прието. В Бюджет 2018 беше прието предложението на “Воля” да се намали субсидията на 1 лв. само на извънпарламентарните партии. Промяната засегна единствено “Възраждане” на Костадин Костадинов от Варна – върл опонент на Веселин Марешки. Формацията даряваше цялата сума от 133 718 на тримесечие за ин витро опити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Партийната субсидия най-тлъста в България\t\t\t"}
{"url": "https://trud.bg/%d0%b8%d0%b7%d0%ba%d1%83%d1%81%d1%82%d0%b2%d0%b5%d0%bd%d0%b8%d1%8f%d1%82-%d0%b8%d0%bd%d1%82%d0%b5%d0%bb%d0%b5%d0%ba%d1%82-%d0%bc%d0%be%d0%b6%d0%b5-%d0%b4%d0%b0-%d0%b5-%d0%b7%d0%b0%d0%bf%d0%bb%d0%b0/", "text": "Изкуственият интелект може „тотално да убие демокрацията“ ако бъде оставен без контрол, заяви президентът на Франция Еманюел Макрон в интервю пред списание Wired, предава Politico. Но това няма да спре френския президент да насърчава използването на дигитални алгоритми, които биха направили публичния и частния сектори по-ефективни. Вместо това, технологията трябва да бъде обект на дебати и контрол, за да бъде осигурено доверието на обществото, заяви Макрон. Изкуственият интелект може да доведе до революция във ключови индустрии, като енергетиката, отбраната, транспорта, финансите и медицината, посочи Макрон. Но „хората може и да отхвърлят тези иновации, ако им нямат доверие“, предупреди френският президент.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Изкуственият интелект може да е заплаха за демокрацията, заяви Макрон"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b8%d1%8f%d1%82-%d0%bf%d1%80%d0%b5%d1%81%d1%82%d0%be%d0%bb%d0%be%d0%bd%d0%b0%d1%81%d0%bb%d0%b5%d0%b4%d0%bd%d0%b8%d0%ba-%d0%b1%d0%b0%d1%88%d0%b0/", "text": "Сирийският президент Башар Асад, за чието оттегляне настояват представителите на сирийската опозиция и редица западни страни, ще запази властта, заяви саудитският престолонаследник Мохамед бин Салман в интервю за списание “Тайм”. “Башар ще остане. Мисля, че е в негов интерес да не позволи на иранците да правят, каквото им хрумне”, заяви принцът. Той изрази надежда, че подразделенията на американската армия ще останат на сирийска територия. “Смятаме, че американските войски трябва да останат в средносрочна перспектива, а може би и за дълъг срок”, подчерта принц Мохамед бин Салман. В противен случай според него САЩ и съюзниците им ще загубят военната база в провинция Дейр аз Зур, използвана за координиране на операции срещу “Ислямска държава”. В четвъртък президентът на САЩ Доналд Тръмп заяви, че американските войски може да напуснат Сирия много скоро, тъй като предстои джихадистите от Ислямска държава да бъдат напълно разгромени. По думите му, вече е време за Сирия да се погрижат “други хора”, припомня агенция ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Саудитският престолонаследник: Башар Асад няма да напусне скоро президентския пост в Сирия"}
{"url": "https://trud.bg/%d1%80%d0%b0%d0%b4%d0%b0%d0%bd%d0%be%d0%b2%d0%b0-%d0%b8-%d0%b9%d0%be%d0%b2%d1%87%d0%b5%d0%b2-%d0%bf%d0%be%d0%b2%d0%b5%d0%b4%d0%be%d1%85%d0%b0-%d0%b2%d0%b5%d0%bb%d0%be%d1%88%d0%b5%d1%81%d1%82%d0%b2/", "text": "Олимпийските медалисти Евгения Раданова и Йордан Йовчев поведоха велошествието в София, с което бе отбелязано настъпването на пролетта. Хиляди се включиха в инициативата, която е и част от програмата „София 2018 – Европейска столица на спорта“. Стартът бе даден от площад „Народно събрание“, а колоната продължи до Южния парк. Редом в с това имаше и велокарнавал, който прикова погледите на случайните граждани. Шефът на столичния общински съвет Елин Гержиков пък обеща, че София ще предостави още възможности за спорт в града и също се включи в надпреварата. Лице на кампанията е №1 в света с ансамбъла Християна Тодорова.", "date": "2018.03.31", "title": " Раданова и Йовчев  поведоха велошествие"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0%d1%81%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%b8-%d0%b7%d0%b0%d0%bb/", "text": "Засаждането и залесяването на общински земи не е спирало през последните години, най-големият проект е Новата гора в Суходол. Това каза кметът на София Йорданка Фандъкова по време на откриването на втория залесителен сезон на Новата гора на столицата. “Приветствам инициативата на Столична община да засадим Новата гора на София или новия „Зелен клин“, който ще помогне на нашия град да се бори за по-чист въздух и да допринесе за по-доброто настроение на всички, които ще се включат. Тази инициатива започнахме от миналата година и е част от над стоте мерки, които предприехме за подобряване качеството на атмосферния въздух. Засаждането и залесяването на общински земи не е спирало през последните години – това е малко известна дейност, която се осъществява от общинското предприятие „Земи и гори“. И тази година то ще залеси 200 дка – места на които има болни дървета и празни места, където има нужда от засаждане”, каза още Фандъкова и уточни, че околностите на града имат огромни възможности. „Идеята миналата година дойде от зам.-кмета г-жа Христова, на която благодаря. Две програми започнахме и те зависят от всички нас, гражданите на София. Искам да анонсирам и другата, която е „Моето зелено училище“ или „Моята зелена детска градина“ – на територията на всички училища или детски градини, където има площи, да се засаждат нови дървета. Тази година предвиждаме около 500 дървета да бъдат засадени в общинските училища и детски градини. Но истинският, големият проект е този тук – днес ще садим на парцел 27 и 28. Каня всички софиянци – това е начинът всеки от нас да се включи в общата кауза за по-чиста околна среда“, каза още кметът на София. Фандъкова разказа на всички деца, които днес са решили да помогнат за засаждането на новата гора и не знаят новата история на столицата, че на същото място могат да видят старото сметище. „Погледнете в какво искаме да превърнем тези стари и грозни места. Това място след няколко години ще бъде една хубава гора, защото сме изградили вече инсталацията, които заместват старите сметища на София. И това изисква огромна подкрепа от гражданите. Устойчивата зелена политика означава спиране депонирането на отпадъци, максимално количество преработка, повече зелени пространства около София и повече паркове в града. Надяваме се, че днес до 30 юни много хора от София ще се присъединят – призовавам всеки софиянец да дойде поне веднъж и да засади поне едно дърво“, каза още тя и обясни, че от днес от Метростанция „Вардар“ до Суходол тръгва и специален автобус, който ще се движи всяка събота и неделя от 9.00 часа до 16.00 ч. на всеки половин час. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Йорданка Фандъкова: Засаждането и залесяването на общински земи не е спирало през последните години"}
{"url": "https://trud.bg/%d0%ba%d0%bb%d1%83%d0%b1%d0%bd%d0%b8%d1%8f%d1%82-%d1%84%d1%83%d1%82%d0%b1%d0%be%d0%bb-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d1%81%d1%8a%d1%81-%d0%b7%d1%80%d0%b5%d0%bb%d0%b8%d1%89/", "text": "Клубният футбол се завръща със зрелища по европейските терени. Паузата за контроли на националните отбори мина и първенствата се подновяват с дербита. Точно 5 маркови сблъсъка предстоят да се изиграят през уикенда в най-добрите първенства на Европа. Става въпрос за срещи от Топ 5 на първенствата – Италия, Германия, Франция, Англия и Испания. Четири от двубоите ще се играят в събота, един е в неделя. Първият сблъсък в събота. Седем кръга преди края на първенството в Серия А все още не се знае кой ще е шампион. Битката се води между “Ювентус” и “Наполи”. Към момента „Старата госпожа“ води с 2 точки пред своя най-сериозен конкурент. Преднината обаче ще бъде подложена на сериозно изпитание. На “Ювентус” гостува намиращия се в отлична форма “Милан”. Торинци спечелиха 35 от последните си 38 домакинства. Играчите на Масимилиано Алегри не са допускали гол вече 10 срещи. “Росонерите” пък победиха в 8 от последните си 9 мача. Предпоставки за спектакъл! “Предлагам на Джиджи Буфон, вратар на “Ювентус”, и Дженаро Гатузо, треньор на “Милан”, да изпушат по една цигара преди мача, както в доброто старо време – каза Марчело Липи, бивш селекционер и световен шампион с Италия. – Точно така направиха двамата преди финала в Берлин, който спечелихме срещу Франция с 5:3 след дузпи. Те са изключителни личности и прекрасни момчета, които се радвам, че познавам. По-добрият да победи.” Един срещу друг се изправят отборите, които спечелиха титлата в Германия през последните 8 години. В класирането убедително води “Байерн”, който е недостижим с 66 точки. Тимът от Дортмунд е трети с 48 и само една по-малко от втория “Шалке”. Последните 2 дербита на “Алианц Арена” завършиха с различен победител. През миналия април “Борусия” победи с 3:2, но през декември 2017-а загуби с 1:2. Преди срещата “баварците” получиха удар от Томас Тухел, бивш наставник на тима от Дортмунд. Специалистът бе желан за наследик на Юп Хайнкес, но той отказа. Предпочита в “Арсенал”. Все повече се засилват и слуховете, че Роберт Левандовски играе последните си срещи за “Байерн”. Полякът е желан от “Реал” (Мадрид). В Германия се говори, че нападателят иска такъв трансфер. В Италия пък големите вестници твърдят, че “Милан” е пожелал Артуро Видал и Ренато Санчес. Дали подобни информации ще се отразят на представянето на “Байерн”, тепърва ще се разбере. Домакините са последният отбор, който може да спре каталунците по пътя им към титлата в Испания. Андалусийците отстраниха “Манчестър Юнайтед” на 1/8-финалите в Шампионската лига и са с приповдигнато настроение. В “Барса” пък има притеснения около състоянието на Лео Меси и вратарят Марк-Андре тер Стеген. Голямата звезда почувства болки в адуктора преди контролата между Аржентина и Испания (1:6). След срещата пък Уго Гати, легендарен страж на “гаучосите”, нападна Меси за срамната загуба. “Скри се! – каза вратарят. – Кристиано Роналдо не би го направил. Той чака именно такива мачове, за да играе в тях.” Тер Стеген също получи почивка в своя национален отбор. Стражът имаше болки в коляното и не игра при загубата на Германия с 0:1 от Бразилия. Очакванията са двамата да са на терена срещу “Севиля”. Тимът на “Барселона” спечели последните си 2 гостувания на стадион “Рамон Санчес Писхуан”, така че домакините със сигурност има за какво да си връщат. Последният сблъсък в събота ще е черешката на тортата. Двата най-силни отбора във Франция се изправят един срещу друг във финал за Купата на лигата. ПСЖ спечели трофея в последните 4 години. Двубоят пък ще е повторение на миналогодишния финал. Тогава парижани спечелиха с разгром 4:1. Монегаските обаче трудно ще се дадат. Нямат загуба вече 9 мача поред. За ПСЖ трофеят пък е задължителен, заради постоянните слухове, че треньорът Унай Емери ще бъде уволнен след края на сезона. Наставникът все още има надежди, че това няма да се случи, но при загуба от “Монако” едва ли ще има съмнения по въпроса. Монегаските понесоха удар преди срещата. Острието Кейта Балде, вкарал 8 гола и подал за други 6 в Лига 1, ще пропусне срещата. Сенегалецът има контузия в бедрото. Добрата новина за “Монако” е, че нов договор с клуба подписа опитният Жоао Моутиньо. Петото дерби ще се играе в Англия в последния ден от уикенда. Домакините се нуждаят от победа, за да се доближат до “шпорите”, които се намират на четвъртото място, даващо последната квота за участие в Шампионската лига. “Тотнъм” пък има всички шансове за втората позиция през този сезон. Големият минус за тима на Маурисио Почетино обаче е липсата на мегазвездата на тима – контузеният Хари Кейн. “Очаквам голям мач, все пак е лондонско дерби – каза аржентинският треньор. – Напрежението е върху двата състава. Има още много мачове до края на сезона, това не е финал. Не е решителен двубой, но е много важен за увереността и мотивацията.” „Тотнъм“ няма успех над „Челси“ на стадион “Стамфорд Бридж” от 1990 година насам. Тогава “шпорите” печелят с 2:1 с победен гол на легендарния английски национал Гари Линекер. “Историята не може да бъде променена – добави Почетино. – Има я, но тя не помага. Фантастично би било да победим “Челси”, но двубоят ще бъде много тежък. Те са класен отбор, но ние искаме да сме по-добрият. И имаме реални възможности да спечелим мача.” В “Челси” също изразиха подобни очаквания преди дербито. “Липсата на Хари Кейн ще се усети в “Тотнъм” – прогнозира Антонио Конте, мениджър на “сините”. – Все пак той вкарва по 30 гола на сезон, но нашият съперник има и други важни играчи от висок клас. За нас това е един кръстопътен мач. Целта ни е да се изкачим на по-горно място в класирането, което да ни осигури участие в Шампионската лига.” Снимка: Facebook", "date": "2018.03.31", "title": " Клубният футбол се завръща със зрелища"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd/", "text": "Към 9.50 часа, между Асеновград и Бачково мотоциклет „Сузуки„ /старозагорска регистрация/ навлязъл в лентата за насрещно движение и се ударил челно в лек автомобил, пловдивска регистрация, съобщиха от МВР. 38-годишният моторист е откаран в болница с травми. На място се организира оглед. Движението на пътя е ограничено и се контролира от служители на РУ-Асеновград до приключване на огледа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Моторист е пострадал при катастрофа на пътя между Асеновград и Бачково"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%bd%d0%b0%d0%b4-100-%d0%b4%d0%b5%d1%86%d0%b0-%d0%b7%d0%b0-%d0%bc%d0%bb%d0%b0%d0%b4%d0%b8-%d0%ba%d0%be%d1%81%d0%bc%d0%be%d0%bd%d0%b0%d0%b2/", "text": "Над 100 деца с изявени интереси в областта на космонавтиката ще разгадават тайните на звездното небе, ще се „скачат“ с орбиталната космическа станция, ще изучават Земята и Космоса, ще се състезават и ще мечтаят по време на Международната детската лагерна смяна-пролетна експедиция „Интеркосмос днес!“. Тя се провежда в продължение на 7 дни в Санаторно-оздравителния комплекс „Камчия”. Програмата води космонавтът Красимир Стоянов – един от тримата българи, преминали пълния курс за подготовка на космонавти в Звездното градче, който е и ръководител на Авиокосмическия център в „Камчия“. Децата ще формират космически екипажи, като използват уникалния за България аналог на спускаемия космически апарат „СОЮЗ – ТМА“, който е и учебно копие – тренажор. Малките гости ще имат възможност да посетят Славянския център, Музея на уникалните кристали в комплекса, да играят боулинг и да участват в „Космически карнавал“. Всички участници в смяна ще получат сертификати за участие в начален курс „Млад космонавт“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.31", "title": " Подготвят над 100 деца за млади космонавти"}
