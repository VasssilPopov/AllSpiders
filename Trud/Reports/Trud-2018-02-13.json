{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80/", "text": "Четирима души пострадаха при катастрофа на бул. „Цар Борис III“ в София тази вечер, предаде  . При сблъсъкът са пострадали водачът и неговите спътници. Няма загинали. Според шефът на „Пътната полиция“ комисар Тенчо Тенев до произшествието се е стигнало заради несъобразена скорост с мокрите настилки, вследствие на което единият водач навлиза в насрещното и се удря челно в идващата срещу него кола. Единият от пострадалите, за който се смята, че е причинил катастрофата, е 21-годишен мъж. Предполага се, че той е бутнал втората кола, в която е имало семейство. Мъжът от втората кола е на 56 години, с контузия на гръден кош и съмнения за счупени ребра. Съпругата му е на 50 години, също с контузен гръден кош и съмнения за счупени ребра. И двамата са транспортирани до „Пирогов“. Четвъртият е настанен в реанимацията на същата болница. Движението в района е затруднено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Четирима души пострадаха при катастрофа на „Цар Борис III“ в София"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2%d1%8a%d0%b2-%d0%b2%d0%b0%d0%ba%d0%b0%d0%bd%d1%86%d0%b8/", "text": "„Велико Търново-най-добрата целогодишна дестинация за културен туризъм“ е мотото на тазгодишното представяне на старата столица на Международната туристическа борса ВАКАНЦИЯ СПА ЕКСПО 2018. Изложението се провежда от 14 до 16 февруари в Интер Експо център София и за 35-ти път събира представители на туристическия бизнес от България и цял свят. Борсата се организира от ПРИМ ЕКСПО и се провежда под патронажа на Министерство на туризма, в партньорство със Столична община, БТК, БХРА, БАТА, АБТТА, БУБСПА, Софийски съвет по туризъм. Старата столица участва на изложението чрез „Общинската туристическа агенция „Царевград Търнов“ и с щанд от 35 кв.м., атрактивно съчетаващ културно-историческите забележителности и новите туристически маршрути и атракции в града и околностите му. Сред акцентите са Архитектурно-музеен резерват “Трапезица“, Шишмановата баня, Аудио-визуалния спектакъл „Царевград Търнов-Звук и светлина“ и новооткрития парк на миниатюрите „Търновград-духът на хилядолетна България“. Официално на ВАКАНЦИЯ СПА ЕКСПО ще бъде представена и програмата на най-големият класически фестивал на открито в България – III Летен сезон на българските оперни театри “Сцена на вековете“ 2018. Традиционното за крепостта Царевец музикално събитие тази година ще е от 14 юли до 5 септември. В продължение на два месеца ще бъдат представени 7 заглавия – класическа опера, оперета и мюзикъл. „Сцена на вековете“ ще стартира с операта „Мадам Бътерфлай“ от Джакомо Пучини в изпълнение на Държавна опера-Бургас. Следващият спектакъл от фестивала е на Театрално-музикален продуцентски център – Варна на 22 юли-мюзикълът „Зоро“ по музика на Джипси Кингс и Джон Камерън. Следват две български заглавия – „Криворазбраната цивилизация“, мюзикъл по Добри Войников в изпълнение на Музикално-драматичен театър „Константин Кисимов“ – Велико Търново на 27 юли и на 3 август – операта „Луд Гидия“ от Парашкев Хаджиев на Държавна опера-Русе. В афиша на фестивала са и оперните „Джокондата“ от Алмикаре Понкиели, постановка на Театрално-музикален продуцентски център – Варна (11 август) и „Аида“ от Джузепе Верди в изпълнение на Бургаската опера (18 август). Финал на музикалният сезон на Царевец ще постави Държавна опера-Русе на 5 септември с „Човекът от Ла Манча“, мюзикъл от Дейл Васерман. На борсата Велико Търново ще представи и други водещи културни събития през годината като Международно туристическо изложение „Културен туризъм“, Международния фестивал на историческите възстановки “Ежедневнието на средновековен Търновград“, Фестивалът за класическа камерна музика Arbanassi summer music, Нощта на Самоводската чаршия и фестивала на занаятите, Международно биенале на църковните изкуства, и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Велико Търново се включва във ВАКАНЦИЯ & СПА ЕКСПО 2018"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%bb%d0%b0%d0%b3%d0%b0-24-%d0%bc%d0%bb%d1%80%d0%b4-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0%d0%bd%d0%b5-%d0%bd/", "text": "В проектобюджета на САЩ за финансовата 2019 г., започваща от 1 октомври, са заложени 24 млрд. долара за обещаната от президента Доналд Тръмп модернизация на ядрената триада на страната, предаде АП. Общият бюджет за отбрана ще е 686 млрд. долара – със $74 млрд. повече от настоящите разходи. В документа, който бе представен от администрацията и предстои да бъде одобрен от Конгреса, се казва, че стратегическите сили на САЩ са ключ към защитата на националната сигурност. За киберзащита са предвидени 8 млрд. долара, а за операции в чужбина – $89 млрд. В туитър Доналд Тръмп защити и решението си за мащабни вложения в инфраструктурата на САЩ след “глупаво изхарчените 7 трилиона долара в Близкия изток”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Тръмп залага $24 млрд. за модернизиране на ядрената триада\t\t\t"}
{"url": "https://trud.bg/%d0%bb%d0%be%d1%80%d0%b8%d0%bd%d0%b0-%d0%ba%d0%b0%d0%bc%d0%b1%d1%83%d1%80%d0%be%d0%b2%d0%b0-%d0%b1%d0%b5%d0%b7-%d0%b3%d0%b0%d0%b4%d0%b6%d0%b5%d1%82%d0%be-%d1%81%d0%b8-%d0%b7%d0%b0-%d1%81%d0%b2-%d0%b2/", "text": "Актрисата Лорина Камбурова сподели, че тази година няма да отбележи Свети Валентин заедно с гаджето си. Красивата брюнетка, която е сред звездите в сериала „Скъпи наследници“, ще има участие с групата си Ross’n Lorina в Троян, където обаче половинката й няма да присъства. Причината е, че през по-голямата част от времето той живее в Щатите и няма да успее да се върне за празника на влюбените. Лорина обаче съвсем не тъжи от този факт, тъй като по думите й те не мислят, че двама души, които се обичат, трябва да си го показват само по веднъж. „Разбрала съм се с моя приятел, че нямаме нужда от един ден в годината, за да си показваме, че се обичаме. За нас всеки ден е Свети Валентин, така че аз нямам нужда да го празнувам на 14 февруари. Тази година ще бъда с моя най-добър приятел Росен в Троян, и най-вероятно ще празнуваме Трифон Зарезан“, обяснява Камбурова.", "date": "2018.02.13", "title": " Лорина Камбурова без гаджето си за Св. Валентин"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d0%b8-%d0%be%d1%82%d0%b8%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0/", "text": "Четирима рецидивисти отиват на съд за кражбата на 88 кошера заедно с пчелни семейства на стойност 20 273 лв. Районната прокуратура в Генерал Тошево е повдигнала обвинения на мъжете, които са на възраст от 29 до 37 г. и до един са осъждани и преди. На 18 март 2014 г. те пристигнали с два микробуса в пчелина на стопанин от с. Калина и отмъкнали 56 кошера. Имали уговорка с варненец да им плати по 100 лв. за кошер, като заблудили купувача, че стоката е собственост на починалия дядо на единия от карето. Клиентът поискал да му доставят кошерите в силистренското с. Главан. Там броил на крадците 5600 лв. Мъжете се върнали в с. Калина и натоварили втора партида с 32 кошера. На връщане към Главан обаче джипът на единия подсъдим бил засечен от полицейски патрул. Крадецът не спрял, стоп палката подминали и следващите го 2 микробуса. След гонка единото возило катастрофирало в крайпътна канавка. Униформените открили вътре кошерите и по регистрационните им табели намерили собственика. По случая било образувано досъдебно производство. Разследването обаче блокирало, след като един от апашите бил пуснат под парична гаранция и изчезнал. През 2016 г. властите били уведомени, че той е осъден в Страсбург за измами с кредитни карти и лежи във френски затвор. След като си изтърпял наказанието с Европейска заповед за арест бил върнат у дома, където сега го чака нов процес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Рецидивисти отиват на съд за кражба на пчелни кошери"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%81%d0%b2%d0%b5%d1%82%d0%b5%d1%86%d1%8a%d1%82-%d0%be%d1%82-%d0%b1%d0%b0%d0%b9%d0%bb%d0%be%d0%b2%d0%be-%d0%b4%d1%8f%d0%b4%d0%be-%d0%b4%d0%be%d0%b1%d1%80/", "text": "С прискърбие съобщаваме, че днес се престави в Господа обичаният от всички Добре Димитров Добрев (дядо Добри), съобщи Българската патриаршия. Тленните останки на дядо Добри ще бъдат изложени за поклонение в църквата в село Байлово тази вечер. Храмът ще бъде отворен цяла нощ. Утре ще се отслужи заупокойна Литургия, поклонението ще продължи през целия ден. Погребението ще бъде на 15 февруари. Дядо Добри е роден на 20 юли 1914 г. в село Байлово. Баща му загива в Първата световна война и майка му отглежда сама децата си. Детството и ученическите си години дядо Добри не помни. Венчава се през 1940 г. – време, в което България участва във Втората световна война. При една от бомбардировките над София снаряд пада в близост до него и почти го лишава от слух. С жена си има четири деца, две от които надживява. През годините дядо Добри се отделя от материалните аспекти на живота и се посвещава изцяло на духовното. Именно тази нова посока в живота и примерът, който дава впоследствие с щедростта и аскетизма си, карат мнозина да го наричат „Светецът от Байлово“. Около 2000 г. решава да дари всичките си имоти на Българската православна църква. Почти всеки ден Добре Добрев ходеше пеша или с автобус до София и пред вратите на храм-паметника „Свети Александър Невски“ или църквата „Свети Седмочисленици“ събираше в една пластмасова чаша пари, които след това даряваше до стотинка. През 2009 година дядо Добри дари 35 700 лв. на ПКСХП „Св. Александър Невски“ и така стана най-големият дарител на Патриаршеската катедрала. Допълнително ще бъде съобщено за часа и мястото на погребението му. Бог да го прости! Вечна да бъде паметта му! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Почина „светецът от Байлово“ Дядо Добри"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%be%d0%b5%d0%ba%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b5%d0%bb%d0%b5%d0%bd%d0%b0-%d0%b7%d0%b0-%d0%b5%d0%bd%d0%b5/", "text": "Един от най-важните обекти от инвестиционната програма на общината за 2018 г. е цялостната реконструкция на училищния комплекс в Елена. В началото на месец декември миналата година Община Елена подписа договор с Държавен фонд „Земеделие“ за отпускане на безвъзмездна финансова помощ от 1 912 132 лв., без включен ДДС. Проектът на общината „Реконструкция на сградите на СУ „Иван Момчилов“ гр. Елена с внедряване на мерки за енергийна ефективност“ е по Програмата за развитие на селските райони 2014-2020 г. Училищните сгради са монолитни, строени са в периода от 1964 г. до 1996 г., без да е извършван основен ремонт по тях. Енергийната им реконструкция включва външно саниране с цветна силикатна мазилка, топлинна изолация на покрива и подовите плочи на отопляемите помещения. Изцяло ще бъде подменена дървената и металната дограма с PVC дограма. Дейностите по проекта включват още ремонт и нова отоплителна инсталация с подменени котли на дървесен чип и пелети, обособяване на складове за гориво и за отвеждане на изгоряла маса. Осветлението в училището също ще бъде подменено. Целта на инвестицията е да се намалят разходите на електрическа и топлинна енергия, да се подобрят експлоатационните характеристики на сградите и условията на учебния процес в съответствие със съвременните изисквания. Срокът за реализация на проекта е 36 месеца от датата на подписване на договора за предоставяне на финансова помощ, като община Елена е задължена да започне реалното изпълнение в срок не по-дълъг от шест месеца от получаване на последното по време решение на Държавен фонд „Земеделие“ за съгласуване на последната възложена обществена поръчка за изпълнението на дейност по проекта. Общината вече е внесла за одобрение от Държавен фонд „Земеделие“ описателните документи за обществените поръчки, които ще бъдат възлагани, изискано е първо авансово плащане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Стартира проект на Община Елена за енергийна ефективност на най-голямото школо"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%b7%d0%b0-%d1%82%d0%b5%d1%80%d0%be%d1%80%d0%b8%d0%b7%d1%8a%d0%bc-%d0%bd%d0%b0%d0%b1%d0%b8%d1%80%d0%b0%d0%bb-%d0%b1%d0%be%d0%b9/", "text": "Задържаният у нас мароканец Науфал Захри съставял група, която подготвяла терористични действия с цел да се посегне на националната сигурност в Мароко. Той организирал и набиране на средства и на хора, които да се присъединят към “Ислямска държава”. Това се казва в документите, изпратени от мароканските власти до България, каза говорителят на главния прокурор Румяна Арнаудова. Хасковският окръжен съд наложи 90 дни арест на Захри, докато мароканските власти изпратят документите му за екстрадация. Чужденецът бил задържан заедно с още 26 души на 13 януари на границата с Турция край селата Сладун и Маточина. 6 мъже, 6 жени и деца, които се представили за сирийци, били изпратени в миграционен център. Захри носел в себе си пет фалшиви документа – сирийски лична карта, паспорт и книжка, както и испанска лична карта и документ за семейно положение. Властите ни установили, че сирийският паспорт е обявен за издирване от Интерпол. Изготвена е т. нар. лицево-идентификационна справка и така станало ясно, че лицето е издирвано от мароканските власти. На 5 и 6 февруари в съда в Ал Рияд били разпитани двама съмишленици на Захри и те свидетелствали, че той е изключително лоялен член на “Ислямска държава” и че подпомагал дейността на терористичната организация, използвайки уменията си на механик. Според техните показания, мароканецът бил на високо в йерархията на ИДИЛ, разказа още Арнаудова пред БНТ. Захри дори демонстративно носел колан за самовзривяване и гранати. “Колегите от Мароко твърдят, че е опасен и има специални знания. Бил е едно от доверените лица в ИДИЛ”, каза и вътрешният министър Валентин Радев. “Мароканците представляват от 9 до 11% от всички терористи в света. Задържаният иска убежище тук, защото знае, че ако го върнат в Мароко, властите ще са много строги. Когато попаднат в ръцете на службите там, екстремистите биват измъчвани, може да ги обесят без процес”, каза журналистът Мохамед Халаф. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Задържаният за тероризъм набирал бойци за ИДИЛ (обзор)\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b0%d0%b2%d0%b8-%d0%be%d1%82%d0%b1%d0%be%d1%80-%d0%be%d1%82-%d1%85%d0%b0%d0%bb%d1%84%d0%be%d0%b2%d0%b5/", "text": "Някой знае ли какво се случва в „Левски“? Това се питат всички всички фенове на „сините“. Но в любопитството им се крие нотка тревожност, защото през последните седмици отново е интересно на „Герена“. Само преди дни главният координатор на клуба Асен Букарев хвърли бялата кърпа и си тръгна, обявявайки „Левски“ за гнила ябълка. А публична тайна е – реалната причина за раздялата бе, че неговата дума не се взимала под внимание от най-висшите ръководство. Неслучайно Букарев тактично бе прескачан при вземането на крайни решения. Същото бе и преди това с Даниел Боримиров, докато героят от САЩ-94 изпълняваше сходна позиция. На практика в един момент легендата на „сините“ стана само пряк свидетел на важните събития в клуба. Интересното е, че дори сега, без човек на тази позиция, „Левски“ продължава със селекцията. Според „Спортал“ в клуба се очаква пореден полузащитник. Става въпрос за Кали Тиам, който вече е в България за финални преговори. Сенегалецът е собственост на унгарския втородивизионен МТК (Будапеща), а през есента игра като преотстъпен в „Динамо“ (Москва). В Русия африканецът записа 6 мача. Изглежда следващият пристан за 24-годишния вътрешен полузащитник ще бъде София. Но за какво му е на наставника Делио Роси десети играч на тази позиция? Италианецът в момента и без това се чуди как да провежда тренировъчния процес с толкова много футболисти. Призна го на два пъти, след като тимът взе 6 нови през зимата, а не се раздели с никого. Хубаво е в отбора да има конкуренция, каквато липсваше на някои невралгични постове през есента, но има опасност ситуацията да в премине в скъпоплатен хаос. Малко вероятно е Роси да е пожелал този играч по простата причина, че на въпросната позиция той разполага с Антони Белмонт, Нелуц Рошу, Васил Панайотов, Нашименто, Жорди Гомес, Илия Юруков, Роман Прохазка, Габриел Обертан и Георги Ангелов.  И както върви за полузащитниците на „Герена“ вече ще трябва отделна съблекалня. Настоящата просто отесня…", "date": "2018.02.13", "title": " “Левски“ прави отбор от халфове"}
{"url": "https://trud.bg/%d0%bf%d0%be-8-000-%d0%b5%d0%b2%d1%80%d0%be-%d1%81%d0%b0-%d1%81%d1%82%d1%80%d1%83%d0%b2%d0%b0%d0%bb%d0%b8-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82%d0%b8%d1%82%d0%b5-%d0%b2-%d0%b1%d0%bb/", "text": "Под наблюдението на Районна прокуратура – Благоевград се води досъдебно производство за извършено престъпление по чл. 195, ал. 1, т. 3, вр. чл. 194, ал. 1 от Наказателния кодекс, съобщиха от държавното обвинение. На 10.02.2018 г., за времето от 17 ч. до 19 ч., от помещение на пети етаж в административна сграда на бул. „Васил Левски“ в гр. Благоевград,  , собственост на три физически лица. За целите на обира била изтръгната метална планка на врата. Въпросните машини са известни като bitcoin miner и служат за добиване на свободни биткойни от интернет пространството. Стойността на всяка една от тях като нова е 8 000 евро. Помещението, в което били разположени машините, не било оборудвано с климатична инсталация или климатик, като вследствие на работата им се стигало до сериозно загряване. Поради необходимостта от допълнително охлаждане помещението било с отворено врата. Работата по случая продължава с активни действия по разследването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " По 8 000 евро са стрували откраднатите в Благоевград 21 машини за „копаене“ на биткойни"}
{"url": "https://trud.bg/%d0%b0%d1%80%d0%bc%d0%b5%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%bf%d0%be%d0%ba%d0%b0%d0%bd%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8/", "text": "Фармацията, информационните и комуникационни технологии, земеделието и производството на храни и вина, енергетиката и специализираната продукция са областите, в които България и Армения могат да постигнат бързи резултати за увеличаване на обема на двустранната търговия и взаимните инвестиции. Това беше подчертано на среща на държавния глава Румен Радев с министър-председателя Карен Карапетян в Ереван, съобщиха от „Дондуков“ 2. В срещата участваха представители на Изпълнителната агенция за насърчаване на малките и средни предприятия в България /ИАНСМП/, на работодателски организации и на бизнеса. Министър-председателят Карапетян покани българския бизнес да развива дейност в новосъздадената свободна икономическа зона в Армения и подчерта, че арменската държава е готова да подкрепи съвместни производства на български и арменски компании. В рамките на държавното посещение на президента Румен Радев в Армения и на проведените срещи между представителите на деловите среди от двете държави са били постигнати редица договорености за сътрудничество. Изпълнителната агенция за насърчаване на малките и средните предприятия в България е подписала Меморандуми за разбирателство със Съюза на производителите и предприемачите на Армения, както и с Републиканския съюз на работодателите. Подобни споразумения предстои да бъдат подписани с Фонда за развитие на Армения, както и с Търговско-промишлената палата на Армения. В рамките на държавната си визита президентът Радев проведе среща с Негово Светейшество Карекин Втори, Католикос на всички арменци, и посети първопрестолния храм „Свети Ечмядзин“. Карекин Втори отправи благопожелания към българите и благодари на народа ни за оказаната подкрепа на арменците в най-тежък за тях час. Той отправи поздрави и към Българската православна църква и към Негово Светейшество патриарх Неофит. „Отношенията между нашите народи, свързани от вековно приятелство, получиха нов импулс. В рамките на тази визита ние потвърдихме не само добрите политически контакти, но и приятелството между българи и арменци“, подчерта на срещата Румен Радев. Президентът добави, че арменската общност у нас е съхранила своята идентичност и вяра и е напълно интегрирана в българското общество. В Ереван българският държавен глава посети и Института за древни ръкописи „Матенадаран“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Арменският премиер покани българския бизнес"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-2/", "text": "Седмичното правителствено заседание ще се проведе както обикновено – в сряда, 14 февруари, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО №13 ЗА 2017 Г.  Внася: министър-председателят 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА ТЕМЕЛКО ТЕМЕЛКОВ С ОРДЕН „СВ. СВ. КИРИЛ И МЕТОДИЙ“ ОГЪРЛИЕ  Внася: министърът на здравеопазването 3. ПРОЕКТ НА РЕШЕНИЕ ЗА ПЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА РАДОСЛАВ ГАЙДАРСКИ С ОРДЕН „СВ. СВ. КИРИЛ И МЕТОДИЙ“ ОГЪРЛИЕ  Внася: министърът на здравеопазването 4. ПРОЕКТ НА РЕШЕНИЕ ЗА ДОПЪЛНЕНИЕ НА РЕШЕНИЕ №439 НА МИНИСТЕРСКИЯ СЪВЕТ ОТ 2017 Г. ЗА ОДОБРЯВАНЕ НА НАСОКИ ЗА ПЛАНИРАНЕ И ОРГАНИЗИРАНЕ НА СЪБИТИЯТА, КОИТО ЩЕ СЕ ПРОВЕДАТ В БЪЛГАРИЯ ПО ВРЕМЕ НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ ПРЕЗ 2018 Г.  Внася: министърът за Българското председателство на Съвета на Европейския съюз  2018 5. ПРОЕКТ НА РЕШЕНИЕ ЗА ОДОБРЯВАНЕ ПРИЛАГАНЕТО ПРЕЗ 2018 Г. НА ЕДИННАТА НАЦИОНАЛНА СТРАТЕГИЯ ЗА ПОВИШАВАНЕ СЪБИРАЕМОСТТА НА ПРИХОДИТЕ, СПРАВЯНЕ СЪС СЕНЧЕСТАТА ИКОНОМИКА И НАМАЛАВЯНЕ НА РАЗХОДИТЕ ЗА СПАЗВАНЕ НА ЗАКОНОДАТЕЛСТВОТО 2015-2017 Г. И ПЛАН ЗА ДЕЙСТВИЕ КЪМ НЕЯ  Внася: министърът на финансите 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА ОБОСОБЕНА ЧАСТ ОТ ЛЕЧЕБНО ЗАВЕДЕНИЕ – НЕДВИЖИМИ ИМОТИ, СОБСТВЕНОСТ НА „МНОГОПРОФИЛНА БОЛНИЦА ЗА АКТИВНО ЛЕЧЕНИЕ „Д-Р ТОТА ВЕНКОВА“ АД – ГАБРОВО  Внася: министърът на здравеопазването 7. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА КОНВЕНЦИЯТА ЗА МЕЖДУНАРОДНАТА ХИДРОГРАФСКА ОРГАНИЗАЦИЯ  Внася: заместник министър-председателят по обществения ред и сигурността  и министър на отбраната 8. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ИЗМЕНЕНИЕТО НА ПРОТОКОЛА КЪМ КОНВЕНЦИЯТА ОТ 1979 Г. ЗА ТРАНСГРАНИЧНОТО ЗАМЪРСЯВАНЕ НА ВЪЗДУХА НА ДАЛЕЧНИ РАЗСТОЯНИЯ ЗА НАМАЛЯВАНЕ НА ПОДКИСЕЛЯВАНЕТО, ЕУТРОФИКАЦИЯТА И ТРОПОСФЕРНИЯ ОЗОН (ГЬОТЕБОРГСКИ ПРОТОКОЛ)  Внася: министърът на околната среда и водите 9. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА ПО ОБРАЗОВАНИЕ, МЛАДЕЖ, КУЛТУРА И СПОРТ НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 15 ФЕВРУАРИ 2018 Г. В БРЮКСЕЛ  Внася: министърът на образованието и науката 10. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ПРАВОСЪДИЕ“, ПРОВЕДЕНО НА 25 И 26 ЯНУАРИ 2018 Г. В СОФИЯ  Внася: министърът на правосъдието 11. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 29 ЯНУАРИ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи 12. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 29 ЯНУАРИ 2018 Г. В БРЮКСЕЛ  Внася: министърът на земеделието, храните и горите 13. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 2 ОТ ЗАКОНА ЗА ПОДЗЕМНИТЕ БОГАТСТВА – НЕМЕТАЛНИ ПОЛЕЗНИ ИЗКОПАЕМИ – ИНДУСТРИАЛНИ МИНЕРАЛИ – КВАРЦОВИ ПЯСЪЦИ, ОТ НАХОДИЩЕ „ДЕРВЕНТ“, УЧАСТЪЦИ „СЕВЕР“ И „ЗАПАД“, РАЗПОЛОЖЕНО В ЗЕМЛИЩАТА НА С. ЮНАК И С. КАЗАШКА РЕКА, ОБЩИНА АВРЕН, ОБЛАСТ ВАРНА, НА „ТЕМОС – ГМ“ ЕООД – СОФИЯ  Внася: министърът на енергетиката 14. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ, ОТ НАХОДИЩЕ „ДО РЕКАТА“, РАЗПОЛОЖЕНО В ЗЕМЛИЩЕТО НА С. ДРАГУШИНОВО, ОБЩИНА САМОКОВ, ОБЛАСТ СОФИЯ, СКЛЮЧЕН НА 11 АПРИЛ 2007 Г. МЕЖДУ ОБЩИНА САМОКОВ И „БЕКАСТРОЙ“ ЕАД – САМОКОВ  Внася: министърът на енергетиката 15. ПРОЕКТ НА РЕШЕНИЕ ЗА ПРИЕМАНЕ НА ПРЕДЛОЖЕНИЕ ОТ „СТОУНС КЪМПАНИ БГ“ ЕООД – РУДОЗЕМ, ЗА ПРЕКРАТЯВАНЕ ПО ВЗАИМНО СЪГЛАСИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА – СКАЛНООБЛИЦОВЪЧНИ МАТЕРИАЛИ – РИОЛИТИ, ОТ НАХОДИЩЕ „ВИТИНА-2“, ОБЩИНА РУДОЗЕМ, ОБЛАСТ СМОЛЯН, СКЛЮЧЕН НА 24 СЕПТЕМВРИ 2004 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО, И „СТОУНС КЪМПАНИ БГ“ ООД – ПЛОВДИВ  Внася: министърът на енергетиката 16. ПРОЕКТ НА РЕШЕНИЕ ЗА ОДОБРЯВАНЕ ИЗПЛАЩАНЕТО НА РАЗХОДИ ЗА ОБУЧЕНИЕ НА МАРСЕЛО ИЛИЕВ В CAMBRIGE SCHOOL OF VISUAL & PERFORMING ARTS  Внася: министърът на образованието и науката 17. ПРОЕКТ НА РЕШЕНИЕ ЗА ОПРЕДЕЛЯНЕ НА ПРЕДСЕДАТЕЛ НА ДЪРЖАВНАТА АГЕНЦИЯ ЗА ЗАКРИЛА НА ДЕТЕТО  Внася: министърът на труда и социалната политика 18. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ РЪКОВОДИТЕЛЯТ НА УПРАВЛЯВАЩИЯ ОРГАН НА ОПЕРАТИВНА ПРОГРАМА „РЕГИОНИ В РАСТЕЖ“ 2014-2020 Г. В МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО ДА ПОДПИШЕ АДМИНИСТРАТИВЕН ДОГОВОР ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ НА СТОЛИЧНА ОБЩИНА ЗА ИЗПЪЛНЕНИЕ НА ПРОЕКТ „ИНТЕГРИРАН СТОЛИЧЕН ГРАДСКИ ТРАНСПОРТ“  Внася: министърът на регионалното развитие и благоустройството 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИФАТА ЗА ТАКСИТЕ, КОИТО СЕ СЪБИРАТ ОТ ОРГАНИТЕ НА ДЪРЖАВНИЯ ЗДРАВЕН КОНТРОЛ И НАЦИОНАЛНИТЕ ЦЕНТРОВЕ ПО ПРОБЛЕМИТЕ НА ОБЩЕСТВЕНОТО ЗДРАВЕ ПО ЗАКОНА ЗА ЗДРАВЕТО, ПРИЕТА С ПОСТАНОВЛЕНИЕ №242 НА МИНИСТЕРСКИЯ СЪВЕТ ОТ 2207 Г.  Внася: министърът на здравеопазването 20. ПРОЕКТ НА РЕШЕНИЕ ЗА ОДОБРЯВАНЕ НА ПРОЕКТ НА СПОРАЗУМЕНИЕ МЕЖДУ РЕПУБЛИКА БЪЛГАРИЯ И ОРГАНИЗАЦИЯТА НА ОБЕДИНЕНИТЕ НАЦИИ ПО ПРЕХРАНА И ЗЕМЕДЕЛИЕ (ФАО) ЗА ИЗГРАЖДАНЕ НА СУБРЕГИОНАЛНО ТЕХНИЧЕСКО ЗВЕНО В ГР. БУРГАС ЗА ОКАЗВАНЕ НА СЪДЕЙСТВИЕ НА ОПЕРАЦИИТЕ ПО ПРОЕКТА „BLACKSEA4FISH“, СКЛЮЧЕНО ЧРЕЗ РАЗМЯНА НА ПИСМА  Внася: министърът на земеделието, храните и горите 21. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ  Внася: заместник министър-председателят по правосъдната реформа и министър  на външните работи 22. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), КОЕТО ЩЕ СЕ ПРОВЕДЕ НА 20 ФЕВРУАРИ 2018 Г. В БРЮКСЕЛ  Внася: министърът на финансите 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ  Внася: министърът на здравеопазването 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА УСЛОВИЯТА И РЕДА ЗА ИЗДАВАНЕ НА КОМПЛЕКСНИ РАЗРЕШИТЕЛНИ  Внася: министърът на околната среда и водите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Вижте какво ще решава Министерски съвет утре, 14 февруари 2018 г."}
{"url": "https://trud.bg/%d1%82%d0%be%d0%b2%d0%b0%d1%80%d0%bd%d0%b8%d1%8f%d1%82-%d0%ba%d0%be%d1%80%d0%b0%d0%b1-%d0%bf%d1%80%d0%be%d0%b3%d1%80%d0%b5%d1%81-%d0%b1%d0%b5%d1%88%d0%b5-%d0%b8%d0%b7%d1%81%d1%82/", "text": "Товарният космически кораб „Прогрес МС-08“ беше изстрелян от космодрума Байконур в Казахстан. Апаратът се отправи към Международната космическа станция (МКС) с помощта на ракета „Съюз“. На борда му има 1350 кг сухи товари, 640 кг гориво, 420 литра вода и 46 кг сгъстен въздух и кислород. Освен това в товарното отделение на космическия апарат са складирани научно оборудване, хранителни продукти, медикаменти и средства за лична хигиена на членовете на екипажа. „Прогрес МС-08“ ще се движи по стандартната двудневна схема. Очаква се той да се скачи с МКС в 12:45 ч. наше време на 15 февруари, четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Товарният кораб „Прогрес“ беше изстрелян към  Международната космическа станция"}
{"url": "https://trud.bg/%d0%ba%d1%8a%d0%bc-%d1%84%d0%b0%d0%bb%d0%b8%d1%82-%d0%b2%d1%8a%d1%80%d0%b2%d0%b8-%d0%be%d0%b1%d1%89%d0%b8%d0%bd%d1%81%d0%ba%d0%be%d1%82%d0%be-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0/", "text": "Общинските болници в страна са все по-близо до смъртта в резултат от целенасочена политика за ликвидирането им от десетилетия. Причината – пренасочване на средства към други лечебници. Това заявиха представители на Българската стопанска камара, Националното сдружение на общинските болници и Центъра за защита правата в здравеопазването (ЦЗПЗ) по време на съвместен брифинг във вторник. Настояваме за разговори и срещи с президента и евродепутати, възможни са протести и блокиране на пътни артерии, заяви д-р Неделчо Тотев, председател на сдружението. Дълговете на общинските лечебници надхвърлят 100 млн. лв. към края на септември, 2017 г., като 15 от болниците ще фалират още през настоящата година, ако не се вземат спешни мерки. Проблемите започнаха през 2010 г., а краят на общинското здравеопазване е все по-близо, заяви д-р Стойчо Кацаров от ЦЗПЗ. Състоянието на здравеопазването е в основата  на демографския апокалипсис, който ни очаква категоричен беше д-р Тотев. Според него картината ще се влошава все повече, тъй като около 83% от приходите на общинските болници в сдружението отиват за заплати, а в 12 болници те не стигат дори за това. Фалирането на общинското здравеопазване ще доведе до обезлюяването на цели райони и задълбочаваща демографска криза, посочи д-р Радко Велков от сдружението.   Единствената в България Клиника по детска кардиология на Националната кардиологична болница няма да затваря врати. Това обеща зам.-министърът на здравеопазването Жени Начева. „Категорично, това е уникална клиника, която работи изключително добре и ние заставаме зад нея и зад това, че трябва да бъде подкрепен бъдещият потенциал на тази клиника”, посочи тя в телевизионно интервю. По думите й проблемът е в начина на управление и преразпределение на ресурсите в клиниката. Налице е неоптимално използване на наличния потенциал от човешкия ресурс и леглови фонд между отделните клиники, а не толкова неправилно разпределение на средствата по клинични пътеки. Начева обясни, че е необходима цялостна промяна в начина на управление на болницата. Тази седмица предстои среща на представители на здравното ведомство с директора на лечебното заведение, на която ще бъде представен оздравителен план, изготвен от екипа на министерството. Освен това се създават единни правила за управление на финансовите ресурси и насоки за формиране на възнагражденията в държавните лечебни заведения. В детската кардиология използваемостта на леглата е над 63 %, което показва, че това звено е добре работещо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Към фалит върви общинското здравеопазване\t\t\t"}
{"url": "https://trud.bg/%d0%bf%d0%be%d1%81%d0%b2%d0%b5%d1%89%d0%b0%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%ba%d1%80%d1%8a%d1%81%d1%82%d0%be%d0%bd%d0%be%d1%81%d0%bd%d0%b8%d1%82%d0%b5/", "text": "Изложба от 100 гравюри на Гюстав Доре, озаглавена “Романтиката на кръстоносните походи”, бе открита в София, в “Галерия 900” на Ордена на Рицарите Тамплиери на Йерусалим-Велик Приорат България. Тя се намира на ул. “Богатица” в столицата. Авторът Гюстав Доре е френски художник и гравьор, спечелил си славата на най-оригиналния, най?продуктивен и най-всестранно надарен илюстратор на всички времена. Той надминава всички други илюстратори както по броя на гравюрите, които са над 10 000, така и по количеството издания, които са повече от 4000. Художникът е живял от 1832 г. до 1883 г. Една от любимите теми на Гюстав Доре е рицарството и епопеята на кръстоносните походи. Той създава едни от най-  известните в света гравюри на рицарска и кръстоносна тематика. През 1877 г. излиза от печат внушителното двутомно издание на История на кръстоносните походи на Жозеф-Франсоа Мишо, илюстрирано със 100 безценни гравюри на Гюстав Доре. Изложбата представя всичките 100 илюстрации в тяхната оригинална хронологична последователност.", "date": "2018.02.13", "title": " Посвещават изложба на кръстоносните походи\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-115/", "text": "Правим общи пакети със страни от ЕС за далечни пазари, заяви министър Николина Ангелкова. карват в списък 100 европейски забележителности.           Новите райони, които ще обхване, са в „Оборище”, „Лозенец”, „Възраждане” и „Красно село”. Градската управа дискутира мярката, за въвеждането й ще са нужни 3 месеца.           Статия на проф. Георги Михов, ректор на Технически университет-София, част от дискусията на „Труд“: Висшето образование – проблеми и перспективи.           Половин век преди Истанбулската у нас създадоха Флорентинска конвенция – коментар на Любомир Йорданов.         Закоравели терористи могат да се възползват от социално-половата либерализация на достъпа до Европейския съюз, казва експертът по антитерор Христо Смоленов в интервю за „Труд“.         Никой няма интерес от обединение на двете Кореи, освен самите те – анализ на Благовест Бенишев.                 Силует на Уди Алън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Вижте акцентите в броя на вестник „Труд“ в сряда, 14 февруари 2018"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b1%d0%b8%d1%85%d1%82%d0%b5-%d0%bd%d0%b0%d0%bf%d1%80%d0%b0%d0%b2%d0%b8%d0%bb%d0%b8-%d1%81-%d0%b5%d0%b4%d0%b8%d0%bd-%d0%bb%d0%b5%d0%b2/", "text": "VIVACOM търси оригинални идеи за какво може да бъде похарчен един лев. Проучването е инициирано от телекома във връзка с новото предложение за 4G таблети за тази сума и е публикувано в двете най-достъпни анкетни платформи в интернет –   и  . Анкетата се състои само от един въпрос: „Какво бихте направили с един лев?“ Всеки отговор е приемлив и всички участници имат шанс да спечелят наградата – таблет Prestigio Grace 3157. За нея ще се състезават всички, попълнили анкетата, независимо какъв отговор са дали и кой мобилен оператор ползват. Най-оригиналните и мъдри идеи ще бъдат публикувани в официалната фейсбук страница на компанията. Анкетата ще бъде активна в продължение на една седмица – от 13 до 20.02.2018 г. Кампанията на VIVACOM представя два модела таблети от портфолиото на телекома на изключително достъпна цена от един лев, за първи път в комбинация с тарифен план в средния ценови клас, вместо във високия, както се налага обикновено. И двете устройства ползват доказано най-бързата 4G мрежа в страната – тази на VIVACOM. Prestigio Grace 3157 струва 1 лев еднократно, заедно с двугодишен абонамент за дейта плана на VIVACOM iTraffic M+. Таблетът е със 7-инчов IPS LCD дисплей и разчита на четириядрен 1.1GHz процесор. Другата опция на потребителите е да се оборудват с 8-инчов Prestigio Wize 3418 за един лев на месец, с договор за 24 месеца отново с план iTraffic M+. Той включва неограничен мобилен интернет, като мегабайтите на максимална скорост са 6 000, а за използване в роуминг в ЕС са 2 500. В допълнение пакетът осигурява мобилната телевизия с до 50 ТВ канала чрез услугата на VIVACOM – TV GО от. Кампанията е валидна до края на месец февруари, а правилата на играта са публиувани във   на VIVACOM.", "date": "2018.02.13", "title": " Какво бихте направили с един лев?\t\t\t"}
{"url": "https://trud.bg/%d1%81%d0%be%d1%84%d0%b8%d0%b9%d1%81%d0%ba%d0%b8-%d0%b8%d0%bc%d0%bf%d1%83%d0%bb%d1%81-%d0%b7%d0%b0-%d1%80%d0%b5%d1%88%d0%b5%d0%bd%d0%b8%d0%b5-%d0%bd%d0%b0-%d1%81%d0%bf%d0%be%d1%80%d0%b0-%d0%b7%d0%b0/", "text": "Я виж ти! Дори без да иска, България ще стане участник в преговорите за името между Гърция и Македония. Вярно, не пряк участник, защото така повелява формулата на преговорите,  но с логистична подкрепа и гостоприемство. Но и това е нещо. А гръцко- македонският спор за името трае вече тъкмо двадесет и шест години и половина, от 8 септември 1991-а, когато Македония с референдум обяви своята независимост. Преговорите започнаха по-късно, но опитите на политическо ниво проблемът да бъде решен започнаха веднага след неговото възникване. Оттогава, та до днес, гръцко-македонският спор за името на новата държава вече се има своята история, която все повече облепва с митология. Като онези приказки, които чух наскоро от един от ветераните на македонската политическа сцена- и от югославско, и от „независимото“ време на републиката- Стоян Андов, първият председател на парламента в Скопие. В началото на февруари 1992 година в Давос той имал тайна среща с тогавашния гръцки премиер Константинос Мицотакис, организирана с посредничеството на прословутия Хенри Кисинджър. Та, Мицотакис му връчил бележка с молба Андов да я предаде на президента Киро Глигоров. Какво пишело на листчето? „Република Македония- Скопие“, името, което Атина предлага за новата държава като условие тя да бъде подкрепена от Гърция. Андов твърди, че, разбира се, предал посланието на Глигоров, който отсякъл, че тая, дето гърците я замислят, няма да стане. Когато слушах Андов, впрочем, това не е първият път, когато той разказва тази история, си дадох сметката, че сценката в Давос, запазена в пълна тайна от медиите, се е разиграла само две седмици след като България първа призна Република Македония с това нейно конституционно име. То отвори пътя за международно-правното й признание, та днес още 136 държави плюс нашата  са я приели със същото име. Притесних се дали и ние нямаме някаква вина за раждането на проблема за разликите около името, който толкова време трови двустранните гръцко-македонски отношения и спира евроатлантическата интеграция на Македония, но пък после си дадох сметка, че това, което последва нашето първо признание е далече по-важно и стойностно като подкрепа за новата държава, отколкото  нерационално издиганите бариери пред нея. ….Но историята продължава. В книгата си „Македония е всичко, което имаме“, излязла през 2001 година, Глигоров споменава за опити на Гърция чрез своите тайни служби да му предложи подкуп от един милион долара кеш, за да приеме споменатото вече име. Тогавашният вътрешен министър Любомир Фръчковски го помолил да приеме хора от македонските тайни служби, към които вече се били обърнали техни гръцки колеги с молба да посредничат пред Глигоров. Президентът тогава с възмущение отхвърлил подобна идея, но тя, както и Андов твърди, наистина е била лансирана. Все по това време е прословутата покана на Мицотакис към Слободан Милошевич и нашия Желю Желев за среща, на която да се обсъди бъдещето на Македония, която Желев е отхвърлил. После някъде в 1995 година, когато едностранната блокада на Гърция срещу Македония от февруари 1994 г. все още траеше, тогавашният държавен секретар на САЩ Сайръс Ванс също направил опит да прокара името Република Македония (Скопие), но мисията не успяла, пък и на 13 септември същата година бе подписана Спогодбата между Гърция и Македония за прекратяване на блокадата от юг. В Скопие направиха промяна на Конституцията, смениха държавното си знаме, допълниха член 49 от основния закон така че, да не дразни гърците. В замяна получиха  обещанието от Атина да не се пречи на БЮРМ (Бивша югославска република Македония) с това име да членува в международните организации. През април следващата година БЮРМ стана член на ООН, а тогава президентът Глигоров, който много настояваше за членството в световната организация, успокои съгражданите си, че временното название на държавата е само за няколко месеца. Тези няколко месеца траят вече двадесет и четири години, а временното ФИРОМ (FIROM- по латинската транскрипция) си стана сериозна формална пречка пред евроатлантическите стремежи на бившата югорепублика. И ето че сега, толкова години оттогава нещата почват да се понареждат, май.  През изминалата седмица един етап от надхитрянето между Скопие и Атина приключи, а сега предстои да започне нов, при това на роден, софийски терен. Макар че става дума по-скоро за логистичната страна на въпроса, а не политическата, този факт си е важен и интересен от  където и да го погледнеш. Ако се вярва на информациите от Скопие, на 15 и 16 февруари министрите на външните работи Никос Козияс и Никола Димитров ще се видят, за да продължат преговорите за името като потвърждение, че оттук нататък те ще се водят на ниво, не по-ниско от тяхното. Последното им виждане беше на 11 януари, така че горе-долу един месец ги дели от предстоящия разговор, разбира се, с посредничеството на неизменния Матю Нимиц. През този месец, през който двамата не са се виждали, се случиха някои реперни неща в диалога- на 17 януари в Ню Йорк Нимиц представи пред постоянните преговарящи от двете държави новия пакет от идеи за решаване на спора. В Солун се проведе протестен митинг против идеята името „Македония“ да стои в бъдещото название на северния съсед. В Давос се видяха за първи път премиерите Алексис Ципрас и Зоран Заев, а в знак на готовност за подобряване на отношенията, Заев обеща да смени имената на магистралата от северната до южната граница, като замени „Александър Македонски“ с „Приятелство“ и да преименува летището в Скопие, което носи същото име на античния пълководец. Направи го онзи ден на заседание на правителството, като реши дилемата дали аерогарата в столицата да се казва „Киро Глигоров“ или нещо друго по най-простия начин- нарече я „Международен аеродром Скопие“. След същото заседание Заев публично оповести, че Скопие приема в съчетаното име на Македония да има определение с географско съдържание. Така той отговори на призива на Никос Козияс, който в интервю призова Заев да разясни публично становището на Скопие, след като самият Козияс заяви, че позицията на Атина се крепи на три стълба- съчетано име, ерга омнес (за цялостна употреба) и конституционни промени. Малко по-късно през седмицата Заев даде да се разбере, че Скопие опъва „червената линия“ там, където започва македонската идентичност. Име- да, идентичност- не, нещо такова. Междувременно, на 4 февруари в Атина се проведе втори,  по-многолюден митинг- по полицейски източници с около 140 000 участници, събрани от цяла Гърция, с активното присъствие на опозицията и на Гръцката православна църква. Премиерът Ципрас се опита да минимизира значението на протеста, като заяви, че рекламираното от опозиционните партии „земетресение“ така и не се случи, което му дава основание да продължи с преговорите със Скопие. Въпреки че, по някои данни, 23 процента от протестиращите са били привърженици на неговата СИРИЗА. Така че чакаме 15 февруари, когато в София ще се съберат на неформална среща министрите на външните работи от ЕС и от страните-кандидатки за членство. Удобен повод за разговор между Козиас и Димитров, пък и това е шанс да видим Матю Нимиц у нас и да му зададем всички въпроси, с които българските медии го гонят навсякъде, където го видят.", "date": "2018.02.13", "title": " Софийски импулс за решение на спора за името\t\t\t"}
{"url": "https://trud.bg/%d0%b8%d0%bd%d0%b6-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%be%d0%b5%d0%b2-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b8%d0%b7%d0%bf%d1%8a%d0%bb%d0%bd%d0%b8/", "text": " – Потвърждавам – реколтата тази година беше в топ 5 за последните 30 години. Това не е само мое наблюдение, а мнението на над 300 производители, с които сме разговаряли. Данните, които все още не са окончателни, но са на база декларациите на 80 000 гроздопроизводители, показват, че 166 341 тона грозде е прибрано и обработено от винарските предприятия. Очакваме по окончателни данни количеството да стигне до 170 хил. тона. Разбира се, отделно има и гроздова мъст, която е постъпила във винарските предприятия. Заедно с нея общото количество ще стигне 180 хиляди тона. За сравнение миналата година реколтата беше 174 хиляди тона.  – Понякога е хубаво да бъдеш изключение. В световен мащаб през миналата година имаше много пропаднали площи с лозя, заради измръзвания и лоши метрологични условия. След това имаше доста наводнения или засушавания в отделни райони на Нова Зеландия, Чили, Аржентина. Докато при нас като качество гроздето е много добро, но нямаше тегло. Тоест площите, които не бяха поливани от хидромелиоративни съоръжения, а се очакваше само дъждът да напои почвата, там гроздовете не успяха да се налеят. При тях рандеманът на гроздовия сок, който беше извлечен, беше по-малко. В същото време стопаните, които поливаха своите насаждения, получиха добиви от 1500- 1800 кг на декар. Всичко зависи доколко се прилагат модерните технологии при отглеждането на лозята.  – Вече седма година италианци имат интерес и изкупуват наше грозде. Става въпрос за сорта мускат отонел. Сключени са дългосрочни договори. Италианците предпочитат нашето, заради доброто качество на българските сортове. Те правят от него както вина и мартини, които изнасят в САЩ, така и традиционните италиански ракии.  Румънците също навлязоха на нашия пазар. Стигат до Любимец, Харманли, Пловдивско, от където изкупуват български бели сортове грозде. Чехите традиционно са наши търговски партньори, макар и тази година да не бяха толкова активни. И, разбира се, гърците.  – Смятам, че са доволни от цените, които получиха от винарските предприятия. Цената варираше в широк диапазон, но лозарите успяха да покрият разходите си, които направиха през годината, и печалбата им е не по-малка от 50%. С изключение на тези, които пострадаха от градушката. Точно в навечерието на гроздоберната кампания в районите на Търговище и Шумен градушката съсипа насажденията и там имаме до 80% пропаднали площи.  – Хубавото вино става на лозето. Когато е хубаво гроздето, хубаво ще е и виното. През февруари предстои най-голямото международно изложение у нас за лозарство и винарство „Винария 2018”, която се провежда в Пловдивския панаир. Всички, които желаят, могат да се уверят в качеството на вината, които са произвели българските изби. Около 127 млн. литра ще бъде произведеното вино от реколта 2017. Много е важно и каква част от гроздето ще отиде за производство на ракии и оцет. Защото през последните 3-4 години има огромно търсене на винен оцет и винопроизводители пренасочват големи количества от суровината именно натам. Фабриките, които произвеждат консерви, също се насочват към винения оцет за сметка на този от оцетна киселина, защото е много по-качествен. Търсенето се обуславя от потребителите, които вече са много по-информирани и предпочитат да купуват натурални продукти.  – Преди най-големият ни пазар беше Руската федерация и държавите от Централна и Източна Европа, най-вече Полша, Чехия и забележете Румъния. Румънците, освен голям консуматор на българско грозде, купуват и много вино. Разбира се, това се дължи и на големия брой туристи оттам, които идват у нас, опитват наше вино и след това го търсят. Над 5 млн. литра ще бъдат количествата, които ще изнесем за Китай. Германия също е наш традиционен клиент. Важно е, че през последните пет години има тенденция да увеличаваме износа на вино годишно с по 2 милиона литра. Давам ви справка – през 2015 г. – сме изнесли 60,56 млн. литра, през 2016 г. – 62, 71 млн. литра, за 2017 г. очакваме да реализираме експорт в размер на 64 млн. литра.  – Няма как да има толкова драстично увеличение на цените, защото трябва някой да плати разликата. В този огромен конкурентен пазар на производители на вино, очаквам, че цените ще останат на същите нива като миналата година. Смятам обаче, че руските пазари тази година ще поемат много по-големи количества българско вино, отколкото предишните 2-3 години. Нашето вино се завръща на руския пазар. На Световния конгрес по лозата и виното през май 2017 г. в София присъства голяма група от Русия, която посети нашите винарски предприятия, запозна се на място с новите ни лозови насаждения и технологии. На база вече сключени договори между нашите предприятия и контрагенти от Руската федерация очакваме 35% ръст на износа на българско вино за руския пазар през 2018 г. спрямо предходната година.  – Със съотношението цена – качество. През последните години нашите предприятия създадоха много нови лозови насаждения и поддържат постоянно високо качество на виното. Минаха времената, когато в две последователни години се даваше различно качество на напитката. В същото време предлагаме продукт на добра цена.  – Ние не сме изолиран остров и, ако нашите производители вдигнат цените, ще дадат възможност на конкурентите да спечелят много по-голяма пазарна ниша. Ще ви дам пример – наше вино, което спечели големия златен медал на световния конкурс Concours Mondial, се предлага по българските магазини между 7-9 лева бутилката. А тази награда означава, че това вино е преборило над 4000 проби от цял свят. Затова чуждите компании се насочват да купуват нашия продукт, защото да произведеш и да продаваш на крайна цена за потребителите от 4,50 евро, го няма никъде по света.  – Първо – важно е къде отиваш да пазаруваш. Ако е в търговската мрежа, независимо дали е в хипермаркета или в кварталния магазин, всичко там е контролирано. Тези, които злоупотребяват, произвеждат вина за собствена консумация, защото законът позволява до 1 тон грозде да се преработва за домашно потребление. И какво наблюдаваме – „търговци” сложили по паркинги и отбивки бутилки на капака на колата и чакат някой да им купи виното. Това е незаконна търговия, а и рискувате здравето си. Не знаете в какви условия, с каква суровина, в какви съдове и съоръжения се прави тази напитка. Когато хванем нарушителите, ги санкционираме, но не може на всеки паркинг, на всяка отбивка да сложим хора да контролират.  – Предпочита нашенско вино. Това потвърждават данните за последните три години, като средната консумацията на вино у нас е 110-120 млн. литра на година. В това потребление се включва, разбира се, и консумацията от туристи, посетили България. Само 5 млн. литра е вино, което не е произведено у нас. За сравнение във Франция, която е световен лидер във винопроизводството, 48% от вината, които се продават там, са чужди. В Италия – 37%. Българинът предпочита ракията и това е традиция от векове. Но тенденцията през последните години е да се повишава консумацията на вино от глава на населението.  – Това е все едно да ме питате – блондинка или брюнетка. Всяка напитка има своята публика. Все пак превес има червеното вино, чиято консумация е 65% от общата.  – Можем да честваме празника на „Влюбения винар”. Важно е всичко, което се прави, да бъде умерено.", "date": "2018.02.13", "title": " Инж. Красимир Коев, директор на Изпълнителната агенция по лозата и виното, пред „Труд“: Българското вино се върна на руския пазар"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%b7%d0%b0%d0%bf%d0%b0%d0%b4%d0%bd%d0%b8-%d1%86%d0%b5%d0%bd%d0%bd%d0%be%d1%81%d1%82%d0%b8-%d0%b8-%d0%b7%d0%b0%d1%89%d0%be-%d0%b3%d0%b8-%d0%bd%d0%b0%d0%bb%d0%b0%d0%b3/", "text": "През последните години твърде много се говори за т. нар. “западни ценности”. Те почти неизменно присъстват в изказвания на европейски и някои национални политици. Все по-често се споменават на изяви  по най-различни поводи – от политически дискусии и религиозни служби до радио-телевизионни предавания и вестникарски издания. Но какво представляват тези ценности? Какво в крайна сметка те съдържат? Кое налага тяхната банална и досадна вече употреба? Отговор на тези въпроси никой не е дал. Очевидно, тази натрапчива употреба на понятието “западни ценности” провокира някои водещи западни издания, коментатори и изследователи да поставят въпроса за същността и смисъла му. Като правят разлика между западни и християнски ценности те смятат, че под понятието “западни ценности” се разбира, че става въпрос за западния начин на живот. Към тях спадат например, принципа на разделение на властите, основополагаща основа на демокрацията, правата на човека, гарантирани от правовия ред и равенството пред закона. Но всичко това, според тях, не са “ценности”, а принципи, правила, правни норми, върху които се изгражда съвременната демократична държава. “Ценностите” не се налагат с декрет или закон, а се формират в един продължителен исторически период. Те са плод на човешкия опит, знания, мироглед. Затова можем да говорим за християнски ценности, но в никакъв случай за съвременни политически ценности. Към ценностната система на един народ принадлежи формираната векове народопсихология, бит, обичаи, нрави. Ценностен характер може да имат исторически паметници, документи, произведения на културата и изкуството. Напълно логично е съвременният начин на живот, изграждан и утвърждаван в Европа върху строго съблюдаване на демократичните принципи, да се наложи и като ценностна политическа система след определен период от време. Сега обаче е твърде рано да приравняваме все още утвърждаващи се политически и правни норми, последователно и упорито налагани от европейски политици като вече оформени “ценности”.  Не само реалността, но и историята ще отхвърлят подобни опити. За какви “западни ценности” може да става дума днес, когато все още има живи свидетели на античовешката същност на фашизма и нацизма, идеологически творения на Западна Европа. Когато само преди половин век окончателно рухна колониалната система, изцяло дело на няколко западноевропейски държави. А нима страни-членки на НАТО не пригласяха и не подкрепяха Вашингтон в дестабилизацията на арабските държави, провокираните граждански войни и безпрецедентни разрушения на паметници на човешкия гений. В резултат на всичко това световната общност стана свидетел на безпрецедентна по мащаби бежанска вълна. И всичко това е плод на “западните ценности” на някои европейски държави. Още по-нелепо и дори абсурдно звучи понятието “евроатлантически ценности”. С други думи към европейската ценностна система се прибавят и САЩ и по-специално НАТО. Недопустимо е един военнополитически съюз да се определя като ценностно творение, след като е известно, че военните съюзи са силово средство за постигане на определени военни и политически цели. А всеки военен съюз според историческите свидетелства провокира контрасила .Срещу изградените през XIX и XX век военни съюзи винаги са формирани противоположни съюзи. Няма гаранция, че срещу НАТО няма да се появи контравоенен пакт на държави, чийто интереси са застрашени  от Северноатлантическия пакт. За разлика от военнополитическите съюзи, които гарантират само известна степен на сигурност за своите членове, колективните мерки за сигурност, засягащи цялата планета, се гарантират единствено от ООН. Според “Дойче веле” например, когато се говори, особено от политици, за политически и управленски ценности, очевидно се има предвид европейския, т. е. западния начин на живот. Безспорно, европейците имат право да го отстояват и защитават, защото това е техен избор. Но защо, според изданието, всичко това трябва да се опакова в понятието “ценности”. Очевидно, това е една словесна обвивка, която цели да направи нещата “ по-стойностни”. Макар и да звучи помпозно такава опаковка не е нужна. Затова съветът на вещите в тази проблематика фактори е да се избягва понятието “ценности”. Употребата на изрази като  демократични правила , правни норми, принципи и законодателни актове, гарантиращи върховенството на закона, са не по-малко стойностни от помпозната, но празна от съдържание дума “ценности”. Очевидно, с тези препоръки много западни политици и експерти се съобразяват и избягват да употребяват понятието “европейски ценности” в свои изказвания или публикации. Прави впечатление, че за разлика от тях български политики употребяват много често и то по различни поводи или без поводи това понятие. Изглежда те не разбират съдържанието и същността на този израз. За тях налагането на правилата, нормите и върховенството на закона в управлението на западните държави представлява някаква свръхценност. Според някои изследователи пък думата “ценност” има повече финансово-паричен израз, поради което е недопустимо тя да бъде обозначавана като политическо или управленско понятие. Прекаленото употреба особено на израза “евроатлантическа ценност” свидетелства както за интелектуалното ниво на политиците, така и за нагласите им за прекалена сервилност към западно-европейските партньори и подценяването им и пренебрегването на собствените национални достойнства. Не е трудно да се разбере, че еманципирането на самата Европа от очевидната американска зависимост, ще я направи един от значимите фактори на световната сцена. Но утвърждаването на ценностите на НАТО в този момент е в интерес само на глобалните среди, които, за съжаление, доминират и във Вашингтон.", "date": "2018.02.13", "title": " Има ли западни ценности и защо ги налагат насила\t\t\t"}
{"url": "https://trud.bg/%d1%87%d0%b5%d0%b7-%d0%be%d1%82%d0%bb%d0%b0%d0%b3%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d0%b0%d0%ba%d1%82%d0%b8%d0%b2%d0%b8%d1%82%d0%b5-%d1%81%d0%b8-%d0%b2/", "text": "Планираната продажба на активите на ЧЕЗ в България се отлага, твърди чешкото издание  Lidovky.cz. Според него продажбата на шест дъщерни компании за повече от 8 милиарда корони е била поставена под въпрос от Надзорния съвет на ЧЕЗ. В края на януари продажбата трябваше да бъде одобрена от Съвета на директорите на компанията. Надзорният съвет е поискал нов доклад, който да разглежда не само продажната цена, но и информация дали е имало справедлив достъп на всички, които се интересуват от конкурса, твърди изданието. „Стратегическият комитет на Надзорния съвет прекрати дискусията по този въпрос. Той иска да има три доклада за оценка на сделките, които са с такива мащаби. Две надзорни становища бяха на разположение на Надзорния съвет, единият от които беше представен на следващото заседание „, каза говорителят на ЧЕЗ Ладислав Крис. Според LN, от доказателствата на борда на директорите е видно, че купувачът трябва да бъде българска компания „Инерком България“ ЕАД.  Досега ЧЕЗ отказа да потвърди името й, позовавайки се на поверителността на текущите преговори. Говорителят на ЧЕЗ Ладислав Крис увери, че ръководството на компанията се интересува от начина, по който ще бъде финансирана операцията. „Преди всичко беше в интерес на самата CEZ да гарантира, че компанията, която е представила най-доброто предложение, ще покаже начина на финансиране на сделката, включително и от външни източници. На последната среща на Стратегическия комитет на Надзорния съвет това беше представено „, добави Крис.", "date": "2018.02.13", "title": " ЧЕЗ отлага продажбата на активите си в България"}
{"url": "https://trud.bg/%d0%b2-%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%b6%d0%b5%d0%bd%d0%b8%d1%82%d0%b5-%d0%bd%d0%b0-%d1%81%d0%b2/", "text": "Забравете жените! Това е заповедта сред най-верните фенове на „Ливърпул“ за тазгодишния Свети Валентин. За първи път от 2009-а „червените“ от „Анфийлд“ ще играят осминафинал в Шампионската лига – гостуване на „Порто“. Агитката е подготвила плакат за трибуните на стадион „Драгао“ – „Не ми говорете за жени, аз ще прекарам Свети Валентин с моята птица“. Животното е неизменна част от емблемата на „Ливърпул“. „Червените“ дълго участваха от Шампионската лига, а през есента на 2014-а бяха елиминирани още в груповата фаза, където съперник им бе и „Лудогорец“. Треньорът Юрген Клоп окончателно взе решение кой ще е титулярният му вратар. Германецът Лорис Кариус вече няма да пази само в евротурнирите и купите, но и във Висшата лига. Наставникът е по-доволен от него, отколкото от Симон Миноле, досегашния титуляр. По всяка вероятност белгиецът ще поиска да напусне „Ливърпул“ след края на сезона. „", "date": "2018.02.13", "title": " В „Ливърпул“ забраняват жените на Свети Валентин"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%b8%d1%81%d0%bf%d0%b0%d0%bd%d0%b8%d1%8f-%d0%bd%d0%b5-%d0%b8%d1%81%d0%ba%d0%b0%d0%bc-%d0%bd%d0%b5%d0%b9%d0%bc%d0%b0%d1%80-%d0%b2/", "text": "Лично премиерът на Испания Мариано Рахой влезе „на пета“ в супердербито от осминафиналите на Шампионската лига между „Реал“ и „Пари Сен Жермен“ в сряда вечер. Пред вестник „Ас“ министър-председателят каза, че не би искал да види Неймар с бяла фланелка. От месеци се говори, че „Реал“ ще атакува бразилеца през лятото. „ Рахой призна, че ПСЖ е в отлична форма този сезон, но припомни, че „Реал“ винаги е бил изключително силен в Европа. Преди мача Неймар пък си татуира купата на Шампионската лига на крака. Нападателят спечели трофея през 2015 година с „Барселона“ и вкара гол във финала срещу „Ювентус“ (3:1) в Берлин. Освен това Неймар добави и три птици зад лявото си ухо в множеството татуировки. Те символизирали честта, уважението, смелостта, свободата и доверието. „ Миналата година ПСЖ отпадна точно на осминафинал от „Барселона“.", "date": "2018.02.13", "title": " Премиерът на Испания: Не искам Неймар в „Реал“"}
{"url": "https://trud.bg/%d0%b3%d0%b0%d0%bb%d1%8a%d0%bf-58-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%ba%d0%be%d0%b8%d1%82%d0%be-%d1%81%d0%b0-%d1%87%d1%83%d0%b2%d0%b0%d0%bb%d0%b8-%d0%b7/", "text": "58% от чувалите за Истанбулската конвенция не я одобряват, показва социологическо проучване на „Галъп Интернешънъл”. Изследването „лице в лице“ е проведено сред 776 души между 2 и 9 февруари, направен е и експресен сондаж, осъществен между 31 януари и 1 февруари сред 801 души. 86% са чули за Истанбулската конвенция. Това на практика означава всички. Едва 19% одобряват България да приеме документа. Съотношението е приблизително три към едно. Останалите се колебаят. Във всички социални групи преобладава отрицанието. Известно изключение са привържениците на ГЕРБ, където близо една трета  приемат конвенцията, а две пети все пак я отхвърлят. Общият имидж на конвенцията очевидно е негативен за българите. От темите от последните дни сериозно се подкрепят най-вече различните типове проверки на съответните контролни органи – проверки на имущество, проверки на кметове, проверките в железниците и т.н. Например, 78% споделят мнението, че никога не е късно да се проверява нечие богатство. 20% обаче смятат, че вече е много късно. По повод скорошните разкрития по отношение на железниците, респондентите са помолени да дадат цялостна оценка на БДЖ по скалата от 2 до 6. Средната оценка е 3.2. Тя е доста нисък атестат за общото състояние на железниците, макар и да не е безнадеждно лош. Обществото е безусловно съгласно, че положението с подобни системи като железниците е твърде тежко, но дава и шансове за поправяне.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " „Галъп“: 58% от българите, които са чували за Истанбулската конвенция, не одобряват приемането й"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b4%d0%b5%d1%86%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d1%81-%d0%bf%d1%80%d0%be%d1%82%d0%b8%d0%b2%d0%be/", "text": "Половината от всички 46 деца, извършили противообществени прояви в Търговище през миналата година, са били с един родител, а за 5 са се грижили роднини. Само 1 е било от институция, а други 2 са били от напусналите училище. Това показва анализът на възпитателните дела, водени от местната комисия за противообществени прояви на малолетни и непълнолетни в община Търговище. 44 са били делата, което е с 25 по-малко спрямо 2015 г. Най-разпространените противообществени прояви са били кражбите – 25 от всички регистрирани случаи. Има измами с лотарийни билети, каквито миналата година станаха актуални сред децата, които подправяха цифри, за да взимат печалби. Регистрирани са още блудство и палеж. На малките извършители са наложени възпитателни мерки. Има и 10 такива на родители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Половината деца в Търговище с противообществени прояви са отглеждани от един родител или възрастни роднини"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%80%d1%83%d1%81%d0%b8%d1%8f-%d0%bf%d0%be%d0%b4%d0%be%d0%b7%d0%b8%d1%80%d0%b0-%d1%87%d0%b5-%d1%81%d0%b0%d1%89-%d0%b8%d1%81%d0%ba%d0%b0%d1%82-%d0%b4%d0%b0/", "text": "Руската федерация подозира, че САЩ биха искали да останат в Сирия за дълго, ако не и завинаги. Това заяви първият дипломат на Москва Сергей Лавров, предаде РИА Новости. „От нашите американски колеги слушаме вече други обяснения на своето присъствие в Сирия – те казват, че е необходимо присъствието им да се запази до този момент, докато не само военните задачи бъдат решени, но и докато не започне устойчив политически процес, който да завърши приемливо за всички – т.е за САЩ – с преходна власт, т.е. смяна на режима. Като цяло подозираме, че САЩ биха искали да останат за дълго, ако не и завинаги“, подчерта Лавров пред журналисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Лавров: Русия подозира, че САЩ искат да останат в Сирия за дълго"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-%d0%b3%d1%80%d0%b0%d0%b4%d0%be%d1%83%d1%81%d1%82%d1%80%d0%be%d0%b9%d1%81%d1%82%d0%b2%d0%b5%d0%bd%d0%b8%d1%8f-%d0%bf%d0%bb%d0%b0%d0%bd-%d1%81%d0%bb/", "text": "За 110-годишнината си най-старият курорт по морето „Св.Св. Константин и Елена“ най-накрая има одобрен Подробен устройствен план /ПУП/, който се чака от 13 години насам. Това съобщи за „Труд“ главният архитект на Варна Виктор Бузев. Комплексът ще запази своя най-голям чар -зеленината си, но ще може да се реновира и да стане още по-привлекателен. Предвижда се ниско курортно строителство до 15 м според Закона за Черноморското крайбрежие. Ще има нов информационен, както и модерен търговски център. Както в „Албена“, така и в „Св.Св.Константин и Елена“ има един собственик, който задава визията, за разлика от другите курорти,в които всеки се изявява в парцела си и за това се получиха тези гротески, коментира арх.Бузев. За  110 години от създаването на курорта е предвидена богата палитра от събития -издаване на юбилейна книга, фотоизложба, традиционният пленер по склуптура и празник на виното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Одобриха градоустройствения план след 13 години чакане\t\t\t"}
{"url": "https://trud.bg/3540-%d0%bb%d0%b2-%d0%b5-%d1%81%d1%82%d0%b0%d0%bd%d0%b0%d0%bb%d0%b0-%d0%be%d1%81%d0%bd%d0%be%d0%b2%d0%bd%d0%b0%d1%82%d0%b0-%d0%b4%d0%b5%d0%bf%d1%83%d1%82%d0%b0%d1%82%d1%81%d0%ba%d0%b0-%d0%b7%d0%b0/", "text": "През четвъртото тримесечие на 2017 г. спрямо същия период на предходната година средната месечна работна заплата в обществения сектор нараства с 10.2%, съобщиха от НСИ. Данните сочат, че през четвъртото тримесечие на 2017 г. сумата е била 1138 лв. По правилник народните представители получават основно месечно възнаграждение, равно на три средномесечни заплати на наетите лица по трудово и служебно правоотношение в обществения сектор, съобразно данни на Националния статистически институт. Основното месечно възнаграждение се преизчислява всяко тримесечие, като се взема предвид средномесечната работна заплата за последния месец от предходното тримесечие. За декември 2017 г. сумата е най-висока от тримесечието – 1180 лв. Това означава, че основната депутатска заплата е станала 3540 лв. За септември 2017 г. сумата е била 1081 лв., тоест увеличението е с 297 лв. Председателят на Народното събрание получава месечно възнаграждение с 55 на сто по-високо от основното месечно възнаграждение, заместник-председателите – с 45 на сто, председателите на парламентарните комисии и председателите на парламентарните групи – с 35 на сто, заместник-председателите на комисии – с 25 на сто, членовете на постоянна комисия – с 15 на сто, и секретарите на Народното събрание – с 10 на сто. Към основните месечни възнаграждения се начисляват допълнителни месечни възнаграждения за трудов стаж и професионален опит – 1 на сто за всяка прослужена година, за научна степен „доктор“ – 10 на сто, и за „доктор на науките“ – 15 на сто. От начислените възнаграждения се правят удръжки за сметка на осигурените лица за осигурителни вноски по Кодекса за социално осигуряване, Закона за здравно осигуряване, за данък съгласно Закона за данъците върху доходите на физическите лица, за други удръжки, определени със закон, както и удръжките за отсъствия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " 3540 лв. е станала основната депутатска заплата\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d1%81%d0%b5%d1%82%d0%b8-%d0%bd%d0%b0%d0%bc%d1%8f%d1%81%d1%82%d0%be-%d0%be%d0%b1%d1%80%d0%b0/", "text": "Кметът на София Йорданка Фандъкова посети намясто   и разговаря с проф. д-р инж. Георги Франгов от ВСУ „Любен Каравелов“ и кмета на район „Банкя“ Рангел Марков, с които уточниха предприетите действия, съобщиха от Столична община. На срещата присъства и директорът на дирекция „Аварийна помощ и превенция“ Красимир Димитров. Кметът Фандъкова изиска екипите да работят бързо и в добра координация. До седмица екипът, ръководен от проф. Франгов, който е хидрогеолог, трябва да направи предписания за извършване на аварийно-укрепителни действия с цел стабилизиране на свлачищния процес. На базата на тези предписания ще бъдат предприети укрепителни дейности. Успоредно с това в рамките на около един месец ще бъдат направени хидрогеоложки и лабораторни проучвания, с които ще се установи какво е необходимо за проект за трайно укрепване. Според проф. Франгов най-вероятна причина за свлачището са подпочвени и повърхностни води, както и неправилни зауствания. Кметът Фандъкова поиска „Софийска вода“ да започне видеозаснемане и лабораторни изследвания на ВиК мрежата в района на свлачището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Кметът Фандъкова посети намясто образувалото се свлачище в Банкя"}
{"url": "https://trud.bg/140-%d0%bc%d0%b5%d1%82%d1%80%d0%be%d0%b2-%d1%82%d1%80%d0%b8%d0%b1%d0%b0%d0%b3%d1%80%d0%b5%d0%bd%d0%b8%d0%ba-%d0%b8-140-%d0%b3%d0%b0%d0%b9%d0%b4%d0%b8-%d0%b7%d0%b0-%d1%82%d1%80%d0%b5%d1%82%d0%b8-%d0%bc/", "text": "140-метров трибагреник е поръчала общината в Сливен за честването на Трети март, съобщи зам.-кметът Пепа Чиликова. По 140, колкото са годините от Освобождението, са националните знамена, които ще се веят на ритуала, както и гайдарите, които ще изнесат концерт преди поставянето на венци и цветя за загиналите пред паметника на Хаджи Димитър в центъра на областния град. Гайдарите ще поведат и шествие в празничния ден. Подобна церемония, извън формалния протокол, се прави за първи път в Сливен, коментираха организаторите от общината. Досега мнозина сливенци посрещаха Трети март на националните тържества на връх Шипка. Целта на местната администрация е да привлече вниманието на хората и на тази дата те да останат в града си, където са се родили част от големите имена в хайдутството и освободителните борби на народа. Подробностите за програмата все още се уточняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " 140-метров трибагреник и 140 гайди за Трети март в Сливен"}
{"url": "https://trud.bg/%d0%bd%d0%b0%d1%83%d1%87%d0%b8%d1%85%d0%b0-%d0%ba%d1%83%d1%87%d0%b5-%d1%80%d0%be%d0%b1%d0%be%d1%82-%d0%b4%d0%b0-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b0%d1%82%d0%b0-%d0%bd/", "text": "Специалисти от компанията „Бостън дайнамикс“ научиха робот-куче да отваря вратата на свой приятел, като нагледната демонстрация на умението на умната машина беше пусната в Ютюб, пише „Сън“. На клипа се вижда как роботчето Спот Мини не може да излезе от стаята. То иска помощ. Тогава се явява негов близнак, снабден с ръчен манипулатор. Процесът на „бягството“ на механичните кучета трае точно 15 секунди. Компанията „Бостън дайнамикс“ понастоящем принадлежи на японската Софтбанк. Американският разработчик стана известен с антропоморфния си робот Атлас и с четириногия Биг Дог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Научиха куче-робот да отваря вратата на свой приятел"}
{"url": "https://trud.bg/59-%d0%be%d1%82-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8%d0%b5/", "text": "Родителите, чиито деца посещават общински забавачки, са доволни от персонала и педагозите, но въпреки това 59% считат, че в яслите и градините трябва да има видеонаблюдение. 19% са против, а 21% нямат мнение. Това показа анкета, организирана от общинската дирекция „Образование и младежки дейности“ в периода 5-9 февруари. В допитването са се включили 6471 души. 94% от тях са удовлетворени от сутрешния прием в групите, а 86% смятат, че учителите проявяват индивидуален подход към всяко дете. За 55% най-важно е в групата да няма деца, които проявяват насилие към околните, а за 43% приоритет е добрия тон от страна на педагозите. Паралелно с анкетата експерти от дирекцията посетили 15 произволно избрани градини. На част от тях били направени препоръки за ремонт на уредите за игра и за затягане на режима за вход на външни лица в дворовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " 59% от родителите искат видеонаблюдение в забавачките"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b8%d1%82%d0%b5-%d0%bf%d1%8a%d1%82%d0%b5%d0%ba%d0%b8-%d0%b2-%d1%81%d0%bb%d0%b8%d0%b2/", "text": "Започнаха проверки за състоянието на пешеходните пътеки в населените и извън населените места в Сливенска област – съобщиха от администрацията. Проверките са разпоредени от областния управител Чавдар Божурски след проведена среща на Главния прокурор, вътрешния и строителния министър по повод зачестилите произшествия в страната, станали на пешеходни пътеки. Според статистиката на МВР за 2016 г., произшествията с блъснат пешеходец са най-голям дял и представляват близо 24 процента от общо регистрираните през периода 7 404 пътни произшествия с пострадали, загинали и ранени. През периода са били ранени 1 729 пешеходеца, 114 от тях са загиналите. Проверките се извършват в четирите общини на областта-Сливен, Нова Загора, Котел и Твърдица. Целта е да се установи дали те отговарят на промените в закона, според които на пешеходните пътеки тип „зебра“ трябва да има надпис „Погледни“ и да са поставени предупредителни пътни знаци, което не било задължително преди. Има промяна в дебелината на линиите на пътеките, както и в общата им широчина. Освен това пешеходни пътеки с прекъснати линии вече трябва да има само на места, където преминаването на превозните средства и пешеходците преминават се регулира от светофар. Резултатите от проверките ще бъдат обобщени от междуведомствена комисия, назначена от областния управител, която ще трябва да възложи адекватни мерки за привеждането на пешеходните пътеки според изискванията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Проверяват пешеходните пътеки в Сливенска област"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%bd%d0%b0-%d1%80%d0%b0%d0%b1%d0%be%d1%82%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d1%81%d0%b5%d0%bf%d1%82%d0%b5%d0%bc/", "text": "Апелативният специализиран съд остави кмета на Септември Марин Рачев и експерта по инвеститорски контрол в общината Станой Милов на постовете им и отхвърли искането на прокуратурата да бъдат временно отстранени от длъжоност до приключване на разследването. Според магистратите няма доказателства, че кметът е опитал или ще опита да въздейства на разследващите или на свидетели по делото, както и да укрива или унищожава документи. Точно обратното – още в началото на разследването срещу него той е излязъл в отпуск и до момента е съдействал на прокуратурата. Съдът анализира и свидетелски показания, дадени до момента, според които хората се притесняват да говорят, тъй като са служебно зависими от кмета. Магистратите са на мнение, че тези показания не са конкретни, за да бъдат уважени. Решението на съда е окончателно. „Няма да стъпя в общината, освен ако не бъда извикан за подписване на конкретни документи. Нека прокуратурата си свърши работата и събере всички доказателства – и уличаващи, и такива, които биха могли да са в моя полза, заяви кметът Рачев, след като чу решението на съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Съдът остави на работа кмета на Септември"}
{"url": "https://trud.bg/%d0%b4%d0%b0%d1%84%d0%be%d0%b2%d1%81%d0%ba%d0%b0-%d0%b2%d0%b5%d1%87%d0%b5-2-%d0%b4%d0%bd%d0%b8-%d0%b1%d0%b5%d0%b7-%d0%b1%d0%b0%d0%b3%d0%b0%d0%b6-%d0%bd%d0%b0-%d0%b8%d0%b3%d1%80%d0%b8%d1%82%d0%b5/", "text": "Олимпийското аташе на българската делегация Екатерина Дафовска вече два дни е без багаж на игрите в Пьонгчанг. Куфарите на единствената ни златната медалистка от „бяла“ олимпиада се загубили по пътя между София и Сеул затова биатлонистката ходи с дрехи назаем. Същевременно един от най-добрите ни състезатели в биатлона Красимир Анев се оплака от болки в гърлото. От треньорския щаб се надяват националът да е готов за бягането на 20 км утре. В предишните два старта самоковецът се представи далеч от най-добрата си форма, а най-доброто му класиране за момента е 37-мо място. Домакините пък реагираха бързо на ниския зрителски интерес на церемониите по награждаването на Олимпийския стадион. Феновете вече ще могат да влизат безплатно след 17 ч местно време, а досега трябваше да платят минимална сума за билет. А колекционери се оплакаха от шефа на МОК Томас Бах, който според тях препятствал развитието на тяхното хоби. В Олимпийския парк е обособен специален павилион, в който фенове могат да си разменят значки. „Към МОК имаше и колекционерска комисия, създадена още по времето на Хуан Антонио Самаранч – заяви Ирина Дзидзигури, за която игрите в Пьонгчанг са 14-ти. – Но Бах я закри през 2015-а. Искат да бъдем част от олимпийската култура, но не правят нищо. А колекционерите създават специална атмосфера. Всеки може, независимо от цвета на кожата или вероизповеданието, да дойда и да си размени значка с всеки. А сегашното ръководство на МОК явно не държи на този контакт между хората.“", "date": "2018.02.13", "title": " Дафовска вече 2 дни без багаж на игрите"}
{"url": "https://trud.bg/%d1%86%d0%b8%d0%ba-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd/", "text": "Да бъде отложено въвеждането на електронното дистанционно гласуване, предлага Централната избирателна комисия. Препоръката към депутатите идва след проведени шест симулации на такъв вот. По план електронното гласуване трябваше да бъде въведено на изборите за Европейски парламент през 2019 г. Според ЦИК дистанционното електронно гласуване е бързо и удобно за избирателите – минимизират се рисковете от недействителност на гласа, но в същото време се изискват специфични компютърни умения заради допълнителните стъпки, свързани с гарантиране на сигурността. Според становището, рискът от контролиран вот при дистанционното електронно гласуване е по-голям, отколкото например при гласуването с хартиените бюлетини. Докато в последния случай избирателят все пак остава сам в кабината за гласуване, то при дистанционното има възможност той да не е сам или друг да гласува вместо него. Освен това, ако се даде и тази възможност за гласуване, ще се оскъпи изборният процес, а отчитането на резултатите ще бъде чувствително забавено. ЦИК се притеснява от хакерски атаки върху бази данни и от регистрираните напоследък атаки върху криптографски алгоритми на сим-картите. Не се изключват пробиви в сигурността и като следствие се посочва, че може да се стигне до касиране на избори. Освен това у нас няма надеждни методи за идентификация. С електронен подпис разполагат малко българи, а тези от чужбина ще трябва да се върнат в България и на място да се снабдят с такъв, което ще ги натовари финансово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " ЦИК предлага въвеждането на електронното дистанционно гласуване да бъде отложено"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%80%d0%b5%d1%84%d0%be%d1%80%d0%bc%d0%b8%d1%82%d0%b5-%d0%bf%d0%be-%d0%bf%d1%8a%d1%82/", "text": "“България постави много високо европейската перспектива и свързаност на страните от Западните Балкани и се надявам това да не приключи с българското председателство. Поддържаме контакти с Австрия, Румъния и Хърватия – те ще продължат. Обръщам се към приятелите от Западните Балкани – използвайте този момент. Стратегията е много навременна и справедлива. Реформите не са леки, но всяко едно усилие си струва.“ Това заяви днес вицепремиерът и министър на външните работи Екатерина Захариева в рамките на дискусия на тема „Бъдещето на Западните Балкани и новата Стратегия на ЕС”, организирана от Европейския съвет по външна политика в София. България положи съществени усилия да върне нашия регион в стратегическия дневен ред на Европейския съюз. Сега, след публикуването на Стратегията за Западните Балкани, можем ясно да кажем, че документът отговаря на нашите най-високи очаквания, добави Захариева. „Този документ е източник на вдъхновение както за политическите лидери, така и за гражданите“, заяви още българският първи дипломат и обясни, че Стратегията без съмнение е важен стимул за младите поколения.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Екатерина Захариева: Реформите по пътя към ЕС не са леки, но всяко усилие си струва"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2-80-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b4%d0%b5%d1%82/", "text": "Столичната община има възможност да финансира видеонаблюдение в детските градини. В 50 детски заведения това вече е направено, съобщи кметът Йорданка Фандъкова. „В 80 процента от детските градини има външно видеонаблюдение, което сме поставили от гледна точка на сигурността на деца, на родители, на учители. В 16 детски градини има камери в занималните. От една страна действат превантивно. От друга страна – при спор, при възникнали съмнения, винаги е добре както за родителите, така и за учителите да се изяснят бързо нещата“, уточни столичният кмет, цитирана от  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Йорданка Фандъкова: В 80 процента от детските градини има външно видеонаблюдение"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bd%d0%b5%d0%b7%d0%b0%d0%b1%d0%b0%d0%b2%d0%bd%d0%b0-%d0%bf%d1%80%d0%be/", "text": "Районна прокуратура – гр. Бяла Слатина се е самосезирала по повод репортаж, излъчен в сутрешния блок на Нова телевизия за извършено   в ЦНСТ – с. Борован, съобщиха от държавното обвинение. Разпоредена е незабавна проверка на компетентните органи – Инспекторат към Агенция за социално подпомагане – София, ТД „Социално подпомагане“ – Бяла Слатина и ОДМВР – Враца. Възложено им е да изяснят фактите и обстоятелствата, с оглед преценка наличието на данни за извършено престъпление от общ характер по смисъла на НК. На кадрите от репортажа, които показаха и в предаването „Господари на ефира“, се вижда как възпитателка упражнява физически и психически тормоз над децата в социалния център. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Прокуратура разпореди незабавна проверка на Центъра за настаняване от семеен тип в Борован"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%b0%d1%82%d0%b0-%d0%bd%d0%be%d0%b2%d0%b0-%d0%b3%d0%be%d0%b4/", "text": "Бургас ще отбележи настъпването на китайската Нова година. За първи път морският град ще бъде домакин на Дните на китайското кино, които ще се проведат от 15 до 23 февруари в Културен център „Морско казино“. Пет прожекции ще представят заглавия от разнообразни жанрове, а лентите са предоставени със съдействието на Посолството на Китайската народна република у нас. Официалното откриване ще бъде в навечерието на посрещането на годината на Жълтото земно куче – 15 февруари. Красотата на китайската природа и култура ще бъдат събрани във фотоизложба – „Зимен Китай“. Тя ще гостува в Бургас в периода от 26 февруари до 05 март и е част от проекта на Институт „Конфуций“ при Великотърновски университет „Св. св. Кирил и Методий“ и Център „Иновации и Развитие“ при Икономически университет – Варна. Фотоизложбата представя най-северния и студен китайски град – Харбин. Той се намира от двете страни на река Сунхуа и е домакин на най-големите зимни фестивали на ледените и снежни скулптури в света. Фотографиите са дело на Велин и Мария Паскови и са заснети при изключително ниски температури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Бургас отбелязва китайската Нова година с кино"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b2%d0%b0%d0%bd%d0%b5-%d0%bd%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b8-%d0%be%d1%82-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5/", "text": "За засилване на контрола и от страна на гражданите срещу хората, които изоставят домашните си любимци, призоваха от Общината в Търговище. От там обявиха отново телефоните на денонощните дежурни в администрацията и полицията с молба за съдействие и подаване на сигнали, след като през миналата седмица в града за поред път са били изхвърлени от превозни средства кучета. Има данни, че повече от дузина животни са докарани от други населени места, за да се отърват там хората от бездомните четириноги. Такава порочна практика на транспортиране в друг град или села има от години. От Общината потърсиха съдействие и от полицията за засилване на контрола на входните артерии в нощните часове и проверки на превозни средства, тъй като през зимата кризата с безстопанствените винаги се задълбочава. Молбата е гражданите да записват номерата на колата, от която се пускат животни и да ги съобщават в полицията. Организираното пренасяне на кучета в близост до града и нахлуването им по улиците сега се обяснява и със стартиралата кампания за чипиране на домашните и дворни кучета в общината. От миналата година от кметството разясняват законовите задължения на стопаните. Вместо да изпълнят ангажимента си за регистрация на кучетата, много хора предпочитат да изоставят на улицата животните и да си спестят 15 лв. за чип и паспорт, каквито промоционални тарифи бяха договорени по време на кампанията. Освен прилагането на закона за регистрация и масово кастриране на изоставени животни, от Общината започнаха и по-активни кампании за осиновяване на кучетата от приюта. На сайта й вече се публикуват снимки и данни на чакащите нови стопаните четириноги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Засилване на контрола и от гражданите срещу изоставяне на кучета в Търговище"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81%d0%b8-%d1%82%d1%80%d1%8a%d0%b3%d0%b2%d0%b0-%d0%be%d1%82-%d0%b8%d0%bd%d0%b4%d0%b8%d1%8f-%d0%bf%d1%80%d0%b5%d0%b7-%d0%bc%d0%b0%d1%80%d1%82/", "text": "Индийското приключение на Димитър Бербатов ще приключи през март. Това прогнозират местната преса, според която договорът на нападателя няма да бъде подновяван. Контрактът на българина е за един сезон, а в „Керала Бластърс“ все още са със смесени чувства относно представянето на своята голяма звезда. През януари дори се заговори, че 37-годишният играч ще си тръгне преждевременно от клуба. Това в крайна сметка не се случи, а  преди седмица Бербатов вкара и първия си гол в местния шампионат. А изпълнението му в дербито с „Атлетико де Колкота“ спечели сърцата на феновете на индийския футбол. Това показа и анкета на местната Суперлига, поместена на сайта на шампионата. Попадението на Берба събра 89.9% от вота на гласувалите за най-красив гол. Далеч назад остава Увелингтън Приори с 8.4%.  В събота „Керала“ излиза в нов важен сблъсък, а съперник е „Нортийст Юнайтед“. Двубоят е от 16:30 часа и ще бъде предаван пряко по спортните канали на Мтел.", "date": "2018.02.13", "title": " Бербатов си тръгва от Индия през март"}
{"url": "https://trud.bg/%d0%b5%d0%b4%d0%bd%d0%b0-%d0%be%d1%82-%d0%b2%d0%b5%d1%80%d0%be%d1%8f%d1%82%d0%bd%d0%b8%d1%82%d0%b5-%d0%bf%d1%80%d0%b8%d1%87%d0%b8%d0%bd%d0%b8-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80/", "text": ", може да е причинена от обледяване на датчика за скорост, предава AFP, като се позовава на съобщение от Междудържавната авиационна комисия (МАК). Подобна ситуация означава, че пилотите са получили грешна информация за скоростта, с която се е движела машината. Самолетът се разби две и половина минути след издигането си на височина от около 1300 метра и скорост 465-470 км/час. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Една от вероятните причини за катастрофата на руския самолет край Москва е обледяване на датчика за скорост"}
{"url": "https://trud.bg/%d0%b7%d0%b0%d0%b1%d0%b8%d0%b2%d0%b0-%d1%84%d0%b8%d0%bd%d0%bb%d0%b0%d0%bd%d0%b4%d1%81%d0%ba%d0%b0%d1%82%d0%b0-%d0%bc%d0%b5%d1%82%d1%8a%d0%bb-%d0%b3%d1%80%d1%83%d0%bf%d0%b0-nightwish/", "text": "Култовата финландска метъл група „Nightwish” ще забие в първото издание на фестивала „Варна мега рок“, който ще се проведе на 18 и 19 август на пристанището. Дълго пазената тайна за една от най-популярните банди в света разкриха на съвместна пресконференция кметът на Варна Иван Портних и основният инициатор Цонко Цонев. „Nightwish”направи поредния си рекорд и стана четвърти в света след „Бийтълс, АББА и Мадона, напълнили“Уембли арена“, казва за групата нейният откривател и учител на по-голяма част от музикантите българинът Пламен Димов. , „Варна мега рок“ ще бъде открит от световната легенда Глен Хюз, който ще пее 90 минути само парчета на „Дийп Пърпъл“, каза Цонко Цонев. Английският рокмузикант пристига още на 15 август в Деня на Варна и ще бъде специален гост на празника. „Nightwish” ще бъдe на сцената край морето на 19 август. Водят се преговори с още две групи за участие- американска и финландска. На фестивала ще свирят освен любимците на публиката от Б.Т.Р и още четири български групи- Кикимора, Бендида, Кросфайер и Конкурент. Продажбата на билетите започва от сряда в 24 ч. с преференциална цена от 70 лева за двата дни, след това ще струват 90 лева, а след 18 юли-120 лв. За децата до 12 години концертите са безплатни. Община Варна съдейства за организацията и локацията.Надяваме се да привлечем фенове от цяла Европа, които ще видят града и страната.Събитието освен приятно ще бъде и полезно, каза кметът на морската столица Иван Портних. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Легендарните „Nightwish” свирят в морската столица"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%b7%d0%b5%d0%bb%d0%b5%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%b7%d0%b0-%d0%bf%d0%b0%d1%80%d0%ba%d0%b8%d1%80%d0%b0%d0%bd/", "text": "Зелената зона за платено паркиране в София ще се разраства още в следващите месеци. Транспортната комисия в Столичния общински съвет ще гласува в четвъртък предложенията за разширяване на зелената зона за паркиране в районите „Оборище“, „Лозенец“, „Възраждане“ и „Красно село“. Предложенията са внесени от кметовете на съответните общини. Основният мотив на хората, които подкрепят разширяването на зоната, е че това ще им помогне да паркират по-лесно пред жилищата си и ще освободи пътните платна и тротоарите от безразборно паркирани автомобили. Предложението за „Красно село“ е зелената зона да обхване карето от улици между булевардите „Иван Гешов“, „Пенчо Славейков“, „Ген. Тотлебен“ и улица „Георги Софийски“. Гражданите, които подкрепят въвеждането на зоната, смятат, че така ще се реши проблемът със задръстените от коли улици на хора, които идват от близки и по-далечни квартали, паркират безплатно там и после ползват градски транспорт – основно трамвай 5, за да стигнат до центъра. Във „Възраждане“ се предвижда платено да стане паркирането между булевардите „Сливница“, „Константин Величков“, „Александър Стамболийски“, улиците „Гюешево“, „Партений Нишавски“, „Българска морава“, „Камен Андреев“, „Добруджански край“, бул. „Ген. М. Д. Скобелев“ &ndash; ул. „Опълченска“ и ул. „Димитър Петков“. Район „Оборище“ беше един от двата района в града, засегнат от последното разширение на платеното паркиране, което влезе в сила в началото на октомври 2017 г. Тогава зелена зона станаха улиците между бул. „Цариградско шосе“ и Военната академия. Сега се предлага да се плаща за паркиране и в карето между булевардите „Христо и Евлоги Георгиеви“, „Данаил Николаев“ и „Ситняково“ и улиците „Черковна“ и „Султан тепе“. През октомври, освен в „Оборище“, зелената зона се разшири и в долната част на кв. „Лозенец“. Сега се предлага да се плаща за спиране на колите и в останалата част от квартала, към която се изместиха колите след въвеждането на цена за спиране в другата му част.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Разширяват зелената зона за паркиране в София"}
{"url": "https://trud.bg/%d1%85%d0%b8%d1%80%d1%88%d0%b5%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b8-%d0%bf%d0%be%d0%b4-%d0%bf%d0%b5%d1%82%d1%82%d0%b5-%d0%ba%d1%80%d1%8a%d0%b3%d0%b0/", "text": "Законодателят в алпийските дисциплини Марсел Хиршер взе един от малкото трофеи, които липсват в богатата му колекция. Скиорът от Австрия ликува с първа олимпийска титла в кариерата си, след като спечели алпийската комбинация, първи старт от мъжката програма в Пьонгчанг. Ключът към победата бе неочаквано силното каране в спускането, където 28-годишният Хиршер зае 12-о място. Това му отвори път към триумф, тъй като вторият манш бе коронният му слалом. „Най-щастлив съм, че сега вече няма да ме питат дали кариерата ми е перфектна без златен олимпийски медал – заяви австриецът, който досега имаше само едно отличие под знака на петте преплетени кръга – сребро в слалома от Сочи 2014. – Направо ги разбих! Още повече, че преди две седмици дори не знаех дали ще мога да карам в комбинацията.“ Французите Алекси Пентюро и Виктор Мюфа-Жанде бяха другите двама на подиума. Денят завърши зле за руския скиор Павел Трихичев, който изгуби контрол над ските по време на спускането и се заби с много висока скорост в предпазните мрежи. Руснакът бе откаран в болница с множество травми, но обяви, че ще продължи участието си в Пьонгчанг. Рано тази сутрин пък трябваше да се проведе слаломът при жените с участието на Мария Киркова. Българското участие вчера пък бе в ски бягането, но тримата ни представители останаха сред последните в квалификацията в спринта. Веселин Цинзов финишира 59-ти – на 19,65 секунди след лидера  Хакула (3:08,54 мин). По 1,4-километровата дистанци другият ни представител Йордан Чучуганов завърши 68-и – на 24,08 сек от финландеца. „Днешното ни участие беше положително, направихме добра тренировка за старта на 15 километра – заяви Цинзов. – Чувствам се добре, смятам, че нивото ни се повишава. Запознахме се с условията, пистата е добра.“ На 1,1 км при жените Антония Григорова пък завърши 66-а от 68 участнички, а първата Стина Нилсон (Швеция, 3:08,74 мин) бе с цели 51,03 секунди по-бърза от българката. Любопитно е, че 14 секунди преди Григорова финишира дори Матилде Амиви-Петижан от Того. „Трябва веднага да се прибера на топло, никога не съм усещала такъв студ“, призна африканката след финала.", "date": "2018.02.13", "title": " Хиршер избухна и под петте кръга"}
{"url": "https://trud.bg/%d0%b8-%d0%b3%d1%80%d0%b8%d0%b3%d0%be%d1%80-%d0%bd%d0%b5-%d0%b7%d0%bd%d0%b0%d0%b5-%d0%b4%d0%b0%d0%bb%d0%b8-%d0%b5-%d0%ba%d0%be%d0%bd%d1%82%d1%83%d0%b7%d0%b5%d0%bd-%d0%b8%d0%bb%d0%b8-%d1%83%d0%bc%d0%be/", "text": "Григор Димитров не е наясно дали причината да пропусне турнира в София е била контузия или преумора. Днес тенисист №5 в света се завръща на корта за пръв път след Аустрелиън оупън – с мач срещу Юичи Сугита (Япония) на турнира в Ротердам (Холандия). „Нямам точна диагноза, просто много неща се натрупаха в последните седмици и това доведе до болките и физическия срив – заяви българинът. – Но в момента нещата вървят в правилната посока и съм оптимист.“ Григор е поставен под №2, което означава, че евентуално може да срещне голямата звезда Роджър Федерер едва на финала. „Вече дори не се изненадвам от нещата, които прави Роджър – призна Димитров. – Той е единствен по рода си и явно вече е решил да чупи собствените си рекорди.“ Самият Федерер призна, че целта му в Ротердам е да се завърна на върха на ранглистата, а за целта трябва да стигне до полуфиналите. „Не мога да повярвам, че съм толкова близо до първото място – призна швейцарския Маестро. – В Мелбърн играх без да мисля за ранглистата, но сега имам възможност да я оглавя. И все пак ще играя за титлата!“ Федерер също започва днес, а негов съперник е Филип Колшрайбер (Германия), който вчера елиминира с 3:6, 7:6 (1), 7:6 (5) Карен Хачанов (Русия).", "date": "2018.02.13", "title": " И Григор не знае дали е контузен или уморен"}
{"url": "https://trud.bg/%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd%d0%b3-%d1%85%d0%b2%d0%b0%d0%bd%d0%b0%d1%85%d0%b0-%d0%bf%d1%8a%d1%80%d0%b2%d0%b8-%d1%81-%d0%b4%d0%be%d0%bf%d0%b8%d0%bd%d0%b3/", "text": "Японски състезател по шорттрек е първият хванат с допинг на игрите в Пьонгчанг. 21-годишният Кей Сайто, който е резерва в щафетата на 5000 метра, е дал положителна проба за ацетазоламид. Веществото се съдържа в лекарства, но е забранено, тъй като се използва като прикритие при употреба на истински допинг. Японецът доброволно приел да напусне на момента олимпийското село.", "date": "2018.02.13", "title": " В ПьонгЧанг хванаха първи с допинг"}
{"url": "https://trud.bg/%d0%bf%d0%be%d0%b4%d0%bf%d0%b8%d1%81%d0%b2%d0%b0%d1%82-%d0%bf%d1%80%d0%be%d1%82%d0%be%d0%ba%d0%be%d0%bb-%d0%b7%d0%b0-%d0%b2%d0%bb%d0%b8%d0%b7%d0%b0%d0%bd%d0%b5-%d0%b2-%d1%81%d0%b8%d0%bb%d0%b0-%d0%bd/", "text": "Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония, съобщиха от правителствената информационна служба. Церемонията ще се проведе на 14 февруари в сградата на Министерския съвет. Договорът беше подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година беше ратифициран от парламентите на България и на Република Македония. С подписването на Протокола за размяна на ратификационните документи приключва напълно процедурата по влизането му в сила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Подписват протокол за влизане в сила на договора за добросъседство с Македония"}
{"url": "https://trud.bg/6-%d0%ba%d0%b3-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b5%d0%bd-%d0%bf%d1%80%d0%b5%d0%bf%d0%b0%d1%80%d0%b0%d1%82-%d0%b7%d0%b0-%d0%bf%d0%be%d0%bb%d0%be%d0%b2%d0%b0-%d0%bc%d0%be%d1%89-%d0%b7/", "text": "6 кг лекарствен препарат за полова мощ, деклариран като храна за животни, задържаха митническите и гранични служители на ГКПП Малко Търново. Нелегалната лекарствена субстанция е пренасял турски гражданин с лек автомобил, съобщават от Агенция „Митници“. Колата с марка „Фолксваген Голф“ с турска регистрация е пристигнала на Митнически пункт Малко Търново около 20 часа вечерта на 08.02.2018 г., в посока от България към Турция. На въпросите на митническите служители дали пренася стоки, валута или валутни ценности за деклариране, шофьорът на автомобила е отговорил, че пренася в багажника на автомобила пакет с храна за животни, за който е представил пред митническите служители фактура на стойност 6 евро. При извършената митническа проверка на автомобила, митническите служители се усъмняват в несъответствие между обявеното съдържание и вида на пренасяното прахообразно вещество. Пакетът е задържан за лабораторен анализ. Според резултатите от извършената експертиза в Централна митническа лаборатория на Агенция „Митници“, идентифицираното вещество в пакета е тадалафил- чисто вещество,  със силно действие, което се прилага като активна субстанция в лекарствени препарати за еректилна дисфункция при мъжете. Нелегално пренасяната лекарствена субстанция  е задържана. Работата по случая продължава. Срещу шофьора на автомобила- турски гражданин с инициали К.К., е съставен акт за нарушение на Закона за митниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " 6 кг лекарствен препарат за полова мощ задържаха митничари на ГКПП „Малко Търново“"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-25-%d0%ba%d0%bd%d0%b8%d0%b6%d0%ba%d0%b8-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%b2-%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b0/", "text": "25 шофьорски книжки са иззети за седмица, от 5 до 11 февруари, при проверки на пътната полиция в Сливенска област – съобщиха от ОД на МВР.   17 от свидетелствата за управление са иззети са неплатени глоби. Констатирани са 1 176 нарушения на Закона за движение по пътищата и Кодекса по застраховане при пет операции за широкообхватен контрол в Сливен, Нова Загора, Твърдица и Котел. Проверените автомобили са 2 343, а проверените лица – 2 620. Съставени са три акта на неправоспособни шофьори, двама са санкционирани за употреба на алкохол. Петима са установени да управляват автомобили след употреба на наркотици, за което са образувани досъдебни и бързи производства. През тази седмица се провеждат три операции за широкообхватен контрол в Сливен и Нова Загора. От пътната полиция призоваха водачите да бъдат внимателни, толерантни и да спазват правилата за движение по пътищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Иззеха 25 книжки за седмица в Сливенска област"}
{"url": "https://trud.bg/%d0%b2%d1%8a%d0%b3%d0%bb%d0%b8%d1%89%d0%b0%d1%82%d0%b0-%d0%be%d1%82-%d1%82%d0%b5%d1%86-%d0%bc%d0%b0%d1%80%d0%b8%d1%86%d0%b0-%d0%b8%d0%b7%d1%82%d0%be%d0%ba-%d0%b4%d0%b0-%d0%bf%d0%be%d1%81%d0%ba/", "text": "  Въглищата от TEЦ „Марица Изток“ да поскъпнат с 15% поиска Конфедерацията на труда „Подкрепа“. Повишението на стойността плавно ще компенсира периодите с неизвършени разходи и не направени инвестиции. Според изчисленията на профсъюза исканото от тях повишение на цената на продукцията на държавната мина ще доведе до 10% ръст в стойността на произведената електроенергия от държавната ТЕЦ „Марица Изток 2“. Нереално е цената на въглищата от мини „Марица Изток“ да е с 50% по-ниска спрямо пазарните борсови стойности и с между 15 и 30% спрямо себестойността, смятат синдикатите. „Недопустимо е от години да не се извършват необходимите дейности за рехабилитацията на старата и грохнала 50-60 годишна техника в централата“, коментира президентът на КТ „Подкрепа“ Димитър Манолов и допълни, че съоръженията освен остарели, са и опасни.", "date": "2018.02.13", "title": " Въглищата от ТЕЦ „Марица Изток“ да поскъпнат с 15%"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%b2-%d1%81%d0%be-%d0%bd%d0%b8/", "text": "Управляващите в Столична община ни хвърлят прах в очите срещу мръсния въздух. Това коментира общинският съветник от групата на БСП Николай Николов след днешното заседание на Комисията по опазване на околната среда, земеделие и гори, съобщиха от пресцентъра на партията. По една от точките заместник-кметът Йоана Христова изнесе информация относно изпълнението на заложените мерки в Програмата за управление качеството на атмосферния въздух на СО за периода 2015-2020 година. „Стори ми се, че на Йоана Христова й бяха събрали информация от медиите и тя ни я прочете хронологично. За мен този „отчет“ е отбиване на номера. Опит за някакъв пиар, който е крайно неуспешен“, коментира Николай Николов. „Обикновен пиар беше и зеленият билет, който беше пуснат еднократно при това в неделен ден. Същото като „уникалното“ отиване на работа на кмета Фандъкова с тролей, придружена от дузина журналисти и фотографи, за да бъде отбелязано събитието. Много хитро управляващите се активизираха и за почистване и оросяване на определени квартали в София. Съвсем ясно е защо са подбрани точно „Надежда“, „Красно село“ и „Красна поляна“. Там са поставени станции за измерване чистотата на въздуха. Да припомня само, че в цяла София те са само 5 на брой“. Според Николай Николов подобни действия са чиста проба лицемерие от страна на управляващите. „Всички квартали в София трябва да бъдат почиствани и поддържани еднакво, коментира още той. – Сега вече си обяснявам защо беше отхвърлено моето предложение да бъде поставена минимум по една станция за измерване на фини прахови частици във всеки район на града ни. Крайно цинично прозвуча и призивът на кмета Фандъкова хората да се отопляват на ток. Ако гражданите имаха пари да си позволят да се отопляват на ток, нямаше да използват за отопление, каквото им попадне“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Николай Николов: Управляващите в СО ни хвърлят прах в очите срещу мръсния въздух"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-1-%d0%ba%d0%b3-%d0%ba%d0%be%d0%ba%d0%b0%d0%b8%d0%bd-%d0%b2%d1%8a%d0%b2-%d1%84%d0%b0%d0%bb%d1%88%d0%b8%d0%b2%d0%be-%d0%b4%d1%83%d0%bf%d0%b5/", "text": "Португалската полиция задържа мъж на международното летище в Лисабон, който пренасял 1 кг кокаин във фалшиво дупе, предаде Би Би Си. Според местни медии арестуваният е бразилец, който пристигнал от Белен, Северна Бразилия. Не е ясно как органите на реда са разкрили пратката, скрита в подплънки в бельото на наркомулето. Втори мъж, заподозрян за получател на дрогата, бе задържан на централната жп гара в Лисабон. Килограм кокаин е достатъчен за 5000 дози, отбелязват от полицията.", "date": "2018.02.13", "title": " Хванаха 1 кг кокаин във фалшиво дупе\t\t\t"}
{"url": "https://trud.bg/%d0%ba%d0%bb%d1%83%d0%b1%d0%be%d0%b2%d0%b5-%d0%be%d1%82-6-%d0%b4%d1%8a%d1%80%d0%b6%d0%b0%d0%b2%d0%b8-%d0%bf%d0%b8%d1%82%d0%b0%d1%82-%d0%b7%d0%b0-%d1%82%d0%be%d0%bd%d0%b5%d0%b2/", "text": "Българският национал Александър Тонев остана без отбор, след като договорът му с „Кротоне“ бе прекратен. Неговият мениджър Антони Раво разкри, че причината за раздялата е статутът на резерва на клиента му в тима от Серия А. Интерес към Тонев не липсва и клубове от Полша, Китай, Русия, Швейцария, Чехия и Хърватия вече проучват ситуацията около него. През настоящата кампания фланговият футболист записа 8 мача и 401 минути.", "date": "2018.02.13", "title": " Клубове от 6 държави питат за Тонев"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-us-%d1%83%d0%b4%d0%b0%d1%80%d0%b8-%d0%b2-%d1%81%d0%b8%d1%80%d0%b8%d1%8f/", "text": "Десетки руснаци са убити при въздушните удари на САЩ, извършени в нощта срещу 8 февруари в сирийската провинция Дейр аз Зур, съобщи Ройтерс, като се позова на познати на някои от жертвите. След атаката водената от САЩ коалиция съобщи, че са ликвидирани около 100 бойци на паравоенна групировка, лоялна на президента Башар Асад, която предприела настъпление срещу съюзници на Вашингтон – кюрдско-арабският алианс Сирийски демократични сили (СДС). Същия ден руското министерство на отбраната обяви, че в района не е имало руски военни. Но фактът за гибелта на над 100 руснаци след “атаката на проправителствени сирийски сили” срещу щаб на СДС се потвърждава и от западни разузнавания, и от руски източници, предаде вчера “Нюз.ру”. МО в Москва отново отхвърли информацията и посочи, че “местни опълченци” са действали в района без съгласуване с руското командване. Но според “Нюз.ру” телата на убитите руснаци вече са пристигнали в родината им. Една от версиите за случилото се сочи, че загиналите не са част от редовната армия в Сирия, а били наемници от руската частна военна компания “Вагнер”, за която се смята, че е пращала бойци в Сирия и в Украйна. Говорителят на Кремъл Дмитрий Песков призова да не се използват съобщения в медиите за първоизточник на информация за потенциални руски жертви в Сирия, а журналистите да се обръщат към отбранителното ведомство. “Оперираме с данни, които засягат военнослужещи от въоръжените сили на Русия, които вземат участие в операции в подкрепа на сирийската армия. Данни за други руснаци, които може да се намират в Сирия, нямаме”, подчерта Песков. В същото време Дамаск предупреди Израел да очаква “изненади”, ако отново се опита да нападне Сирия, след свалянето израелски Ф-16 в събота (виж графиката). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Руснаци загинали при US удари в Сирия"}
{"url": "https://trud.bg/%d0%bb%d0%b5%d1%82%d0%b8%d0%bc-%d0%b4%d0%b8%d1%80%d0%b5%d0%ba%d1%82%d0%bd%d0%be-%d0%be%d1%82-%d1%81%d0%be%d1%84%d0%b8%d1%8f-%d0%b4%d0%be-%d0%bf%d0%b5%d0%ba%d0%b8%d0%bd/", "text": "Директните полети между София и Пекин ще са реалност съвсем скоро. Това стана ясно от думите на министъра на туризма Николина Ангелкова, която председателстваше среща на министрите на туризма от страните членки, част от официалната програма на българското председателство на Съвета на ЕС. “Работим интензивно по въпроса и се надяваме да дадем допълнителни детайли през втората половина на годината, когато страната ни ще бъде домакин на инициативата “16+1” за сближаване между страните от Югоизточна Европа и Китай. Тепърва обаче предстои много работа преди директната самолетна връзка да се осъществи”, обясни министърът на туризма. Именно възможността Европа да се представя като една дестинация на азиатския пазар беше един от акцентите по време на официалните и неформални разговори. Хърватия е предложила на България да се включи в изготвянето на общи туристически оферти, за да се промотираме заедно в Китай. Освен това се работи за изготвяне на такива оферти с Турция и Гърция, както и с Румъния, поясни Ангелкова. 10% е ръстът на китайските туристи в Европа и те са внесли над 1 млрд. евро в бюджета на общността, обясни еврокомисарят по вътрешен пазар, индустрия, предприемачество и малки и средни предприятия Елжбета Биенковска. По време на срещата в НДК беше обсъдена и важността на туристическата индустрия, която дава над 10 на сто от БВП на ЕС. Обсъдено е и създаването на нови правила, които да регулират онлайн предлагането чрез различни дигитални платформи в туризма, така че да бъдат защитени както интересите на потребителите, така и на бизнеса. Цифровизацията е бъдещето на отрасъла, заяви новият генерален секретар на Световната туристическа организация към ООН Зураб Пололикашвили. И допълни, че е обсъждана и връзката със заетостта в частния сектор. Това е първото участие на Пололикашвили в подобен форум след като зае поста. Министрите на туризма на ЕС са обсъдили и възможностите за допълнителна транспортна свързаност, включително и за повече директни самолетни линии на Балканите. Обсъдено е и създаването на списък със 100 европейски туристически обекта, по подобие на българските национални туристически обекти, които са сред най-посещаваните атракции у нас. Присъстващият на форума Соломон Паси повтори идеята си да има единен номер за набиране на рецепцията в хотелите и това да бъде цифрата 9. Ангелкова подчерта и значението на Турция като генериращ туристически пазар за страната ни. Над 636 хил. турски туристи са посетили страната ни, а Турция е важен партньор, както за икономиката на България, така и за други секторни политики, които правителството води, обясни министърът на туризма. Процесът между двете страни е изключително интензивен, а на 26-ти март предстои среща на високо ниво във Варна, организирана под егидата на българския премиер и президент на Съвета на ЕС Бойко Борисов, на която ще присъстват председателят на ЕК Жан-Клод Юнкер, председателят на Европейския съвет Доналд Туск, председателят на Европейския парламент Антонио Таяни и турският президент Реджеп Ердоган. На нея ще обсъдят редица политики и условия за присъединяването на Турция към ЕС, заяви министърът на туризма Николина Англекова.   Почивки с отстъпки ще могат да си купят посетителите на международното туристическо изложение Ваканция и Спа. То се провежда от 14 до 16 февруари в Интер Експо Център в София, но през първия ден панаирът може да бъде посетен само от бизнес-партньорите на компаниите, които участват. Желаещите да си купят изгодна ваканция ще могат да разгледат офертите на изложителите на 15 и 16 февруари. Фирмите и общините, които са се включили в 35-то издание на борсата, са предвидели и други изненади за посетителите – вкусни деликатеси и томболи, на които могат да се спечелят различни награди, включително и безплатна почивка. През тази година официален партньор на форума е Сърбия. Участниците от Сърбия ще изкушават гостите на форума с “царибродски” специалитети – шушеница, старопланинско сирене и кашкавал, традиционна скара и домашни напитки – сливова и дюлева ракия, вино. За доброто настроение ще се грижи и музикален състав от Димитровград. За първи път награди ще получат и отличниците в туристическия сектор. Кои са най-заслужилите ще реши жури от експерти. Призове ще грабнат най-добрите туроператори. Предвидени са и награди за иновационен, еко и благотворителен проект, за активно популяризиране на туристическа дестинация и за ефективен туристически маркетинг. Отличия ще има и за най-красива усмивка, за иновативно представяне на туристическа дестинация, актуална дискусия в съпътстващата програма и за най-добре бизнес ориентиран щанд.   “Антична Сердика е много красива и прави Ларгото в София впечатляващ обект на културното наследство. Поздравявам ви за усилията ви да реставрирате центъра на столицата”. С тези думи се обърна министърът на културата и туризма на Турция Нуман Куртулмуш към председателя на парламентарната Комисия по културата и медиите Вежди Рашидов. Куртулмуш участва в Министерската конференция на високо равнище “Туризъм и икономическо развитие”, която се проведе вчера в рамките на българското председателство на Съвета на Европейския съюз. Нуман Куртулмуш, който за първи път е в България, обсъди с Вежди Рашидов културните взаимоотношения между двете държави. Отбелязано бе, че новото споразумение за опазване на културното наследство ще е от голяма полза и за България, и за Турция. Възможности за сътрудничество дава и 2019 година, когато Пловдив ще бъде Европейска столица на културата.     Възможността нов специален европейски фонд да финансира всички проекти в сектора са обсъдили министрите на туризма на ЕС по време на заседанието си в София. Идеята е била предложена от хърватския министър на туризма Гари Капели. Независимо дали бъде създаден подобен фонд или туристическите проекти продължат да се финансират от различни европейски източници, е по-важно средствата да се използват разумно, заяви еврокомисарят по вътрешен пазар, индустрия, предприемачество и малки и средни предприятия Елжбета Биенковска. Тя добави, че се търсят варианти да се привлекат туристи в по-непознати към момента дестинации, защото част от най-популярните се задъхват от тълпите и се обявяват против повече гости. Биенковска съобщи, че се работи и за създаване на специална платформа, чрез която да се търсят работни места. Министърът на туризма Николина Ангелкова и колегата й от Малта Конрад Миззи обсъдиха възможността за откриване на директна авиолиния между България и островната страна. Двамата се обединиха, че това би подпомогнало туризма и на двете държави. През 2016 г. родната статистика отчита ръст от 118% на пристигналите у нас малтийци. Така общият им брой е 5 000, стана ясно на срещата. През миналата година с 38% повече българи са посетили Малта, а общият им брой е близо 13 000. При разговорите стана ясно, че островната държава подкрепя идеята на страната ни за създаване на карта на 100-те европейски туристически обекта. Министър Ангелкова покани колегата си да вземе участие във втория Международен конгрес на световните цивилизации и древни маршрути, който ще се проведе в София в средата на ноември.    ", "date": "2018.02.13", "title": " Летим директно от София до Пекин\t\t\t"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d0%b4%d0%b0%d0%b4%d0%b5-%d0%be/", "text": "Холандският външен министър Халбе Зейлстра подаде оставка, съобщиха Ройтерс и ТАСС. Това стана ден след като той   да говори през 2006 г., че имал планове да създаде „Велика Русия“. По време на дебати в парламента днес Зейлстра каза, че авторитетът му толкова е бил накърнен от този случай, че той повече не може да остане на поста. Той заяви, че това е била „най-голямата грешка“ в кариерата му. „Не виждам друга възможност освен да връча оставката си на Негово Величество краля“, каза видимо развълнуваният Зейлстра. Вчера той призна, че е излъгал по повод Русия, която самата Холандия редовно обвинява в преиначаване на истината, например за сваления над Украйна през 2014 г. пътнически самолет МН17. Лъжата, която коства министерския пост на Зейлстра, е изречена през 2016 г. Тогава той заявява, че десет години по-рано Владимир Путин е говорил пред него, че иска да създаде наново „Велика Русия“, чрез „анексиране на Беларус, Украйна, балтийските страни и Казахстан“, отбелязва ТАСС. Холандия официално уведоми Русия, че поради подадената оставка на Зейлстра се отменя планираната за 14 февруари негова среща в Москва с руския външен министър Сергей Лавров. Зейлстра, който остана министър само четири месеца, вчера призна, че не е присъствал лично на въпросната среща на ръководството на компанията „Шел“ с Путин, а е твърдял това, за да не издаде източника си. „Не трябваше да правя това. Извинявам се“, каза той на депутатите. Номинирането на Зейлстра за външен министър през октомври в крехката четирипартийна коалиция породи съмнения заради липсата му на дипломатически опит, отбелязва Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Холандският външен министър подаде оставка, след като призна, че е излъгал за своя среща с Путин"}
{"url": "https://trud.bg/%d0%b8%d0%b7%d0%ba%d0%bb%d1%8e%d1%87%d0%b5%d0%bd%d0%b8%d0%b5-%d0%be%d1%82-%d0%bf%d1%80%d0%b0%d0%ba%d1%82%d0%b8%d0%ba%d0%b0%d1%82%d0%b0-%d0%bf%d1%80%d0%b5%d0%ba%d1%80%d0%b0%d1%82%d0%b8%d1%85%d0%b0/", "text": "Окръжният съд в Сливен потвърди в закрито заседание постановлението на Окръжната прокуратура, с което бе прекратено наказателното производство срещу 52-годишна шофьорка, причинила по непредпазливост смъртта на 34-годишния В.И. – съобщиха от съдебната палата. Основният мотив е, че тежкото произшествие с фатален край е причинено по вина не на водачката, а на самия пешеходец. Случаят предизвика интерес, тъй като подобен казус е сред редките изключения в съдебната практика – коментираха юристи. А според коментари на автотехнитечески експерти, законът пази човекът-пешеходец, а не човекът зад волана. Според статистиката на МВР за Сливенска област, през последните години регистрираните катастрофи са причинени по вина на водачите. Данните за 2016 г. сочат, че 96,4 на сто от всички регистрирани пътно-транспортни произшествия са били по вина на шофьорите, 3 – заради лошите пътни условия и 1 произшествие, което е и предмет на делото – по вина на пешеходеца. Водачката, служител в пловдивка фирма, е управлявала товарен автомобил „Фиат Дукато“. На 18 август 2016 г., около 14,30 ч., на главния път Нова Загора-Стара Загора тя блъснала с колата си пешеходеца, докато пресичал платното. След удара позвънила на тел.112. Пострадалият издъхнал в Центъра за спешна помощ от тежките си наранявания. Неволен очевидец е потвърдил показанията на шофьорката, че мъжън е изскочил внезапно на пътя, колата рязко е свила вляво, за да избегне удара, но той продължил да бяга, когато бил блъснат, чуло се свистене на спирачки. „Този мъж сякаш искаше да се самоубие“ – заявил свидетелят. Автотехническа експертиза е установила, че товарният автомобил се е движил със 76 при разрешени 90 км/час и че е бил на 37-38 метра от мястото на удара, когато мъжът е изскочил на пътя. Това разстояние е значително по-малко от 71-метровата зона на риска и шофьорката не е имала възможност да забележи по-рано пешеходеца, изхвърчал от високи храсталаци до пътя. Заключението на вещите лица е, че причина за произшествието е неправилното поведение на пешеходеца, който е трябвало да спре, да изчака преминаването на автомобила и тогава да навлезе на пътя и да пресече. Съдът обосновано е отхвърлил претенциите, че производството е било прекратено заради несъответствия в показанията на привлечените по досъдебното производство и неточности в експертизата. Загиналият живеел в новозагорско село, на съпружески начала с жена, с която имали 8-годишно дете. Двамата родители работели сезонно основно в Гърция, рядко си идвали в България. В онова лято те отново се били прибрали.  На фаталната дата В.И. отишъл на гости на вуйчо си в Нова Загора. Тръгнал да се прибира пеш към селото си, когато станала катастрофата. Според вуйчото, В.И. изглеждал нервен, отчаян и притеснен. Предишния път, когато гостувал, поискал от вуйчото 4-5 лева, за да се прибере с автобус.  Адвокат на близките е оспорил прекратяването на делото. Определението, с което бе потвърдено прокурорското постановление, може да бъде обжалвано пред Апелативния съд в Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Изключение от практиката: Прекратиха дело срещу шофьорка за катастрофа, станала по вина на жертвата-пешеходец"}
{"url": "https://trud.bg/%d0%b2%d1%81%d0%b8%d1%87%d0%ba%d0%be-%d0%bf%d0%be-140-%d0%b7%d0%b0-%d1%82%d1%80%d0%b5%d1%82%d0%b8-%d0%bc%d0%b0%d1%80%d1%82-%d0%b2-%d1%81%d0%bb%d0%b8%d0%b2%d0%b5%d0%bd/", "text": "140-метров трибагреник е поръчала общината в Сливен за честването на Трети март – съобщи зам.кметът Пепа Чиликова. По 140, колкото са годините от Освобождението, са националните знамена, които ще се веят на ритуала, както и гайдарите, които ще изнесат концерт преди поставянето на венци и цветя за загиналите пред паметника на Хаджи Димитър в центъра на областния град. Гайдарите ще поведат и шествие в празничния ден. Подобна церемония, извън формалния протокол, се прави за първи път в Сливен – коментираха организаторите от общината. Досега мнозина сливенци посрещаха Трети март на националните тържества на връх Шипка. Целта на местната администрация е да привлече вниманието на хората и на тази дата те да останат в града си, където са се родили част от големите имена в хайдутството и освободителните борби на народа. Подробностите за програмата все още се уточняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Всичко по 140 за Трети март в Сливен"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%b7%d0%b5%d0%bb%d0%b5%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%b2-%d1%81%d0%be%d1%84%d0%b8%d1%8f-%d1%81-5000-%d0%bc%d0%b5/", "text": "Транспортната комисия към Столичния общински съвет ще обсъди днес разширяването на „Зелена зона” в четири района на София. Ако предложението бъде одобрено около 5000 нови места за платено паркиране ще бъдат разкрити в „Оборище”, „Лозенец”, „Възраждане” и „Красно село”, съобщиха пред „Труд” от Центъра за градска мобилност. Исканията на районните кметове се основават на желания на граждани и са минали през обществени обсъждания. Ако тези предложения бъдат приети, зелена зона ще бъде въведена в горната част на „Лозенец”. В „Оборище“ такава се предвижда в карето между бул. „Христо и Евлоги Георгиеви“, бул. „Ген. Данаил Николаев“, бул. „Ситняково“, ул. „Черковна“ и ул. „Султан тепе“. В район „Красно село“ паркирането ще стане платено в квартал „Крива река” между булевардите „Иван Гешов“, „Пенчо Славейков“, „Ген. Тотлебен“ и ул. „Георги Софийски“. Зона ще има и в карето между ул. „Добруджански край”, ул. „Йоаким Кърчовски”, бул. „Тотлебен” и бул. „Скобелев”. Във „Възраждане“ по 1 лв. на час ще се плаща за паркиране между булевардите „Сливница“, „Константин Величков”, „Скобелев” и ул. „Опълченска”. От ЦГМ съобщиха, че имат готовност до до 2-3 месеца да въведат зоните. Този период е нужен за да се уточнят особеностите на инфраструктурата и да се разгледат предложения на живущите в районите. Междувременно столичният кмет Йорданка Фандъкова направи оглед на свлачището в Банкя и съобщи, че там ще бъдат извършени аварийно-укрепителни действия. По думите й, за седмица екип от висшето строително училище „Любен Каравелов” ще е готов с предписанията за стабилизация на свлачищния процес. За месец ще бъдат направени хидрогеоложки и лабораторни проучвания, на базата на които ще се изработи проекта за трайно укрепване. „Софийска вода” ще изследва ВиК мрежата в района на свлачището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Разширяват зелената зона в София с 5000 места (КАРТА)\t\t\t"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0%d1%85%d0%b0-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b8-%d0%b8%d0%b3%d1%80%d0%b8-2017-2018-%d0%b2-%d0%b1%d0%bb/", "text": "Стартира първият етап от  „Ученически игри 2017/2018“ в Благоевград. Общо 180 отбора от 17 учебни заведения ще вземат участие в спортните дисциплини в първия етап, организиран от Община Благоевград. Учениците са разделени в три възрастови групи- от 5 до 7 клас, от 8 до 10 клас и 11-12 клас. Спортовете, в които децата на Благоевград ще мерят своите съобразителност, умения, бързина са шахмат, хандбал, волейбол, тенис на маса, баскетбол, бадминтон, футбол и лека атлетика. Спортната инициатива ще продължи един месец, като срещите ще се провеждат в СК „Пирин“, Шах клуб „Виктори“ – Благоевград, Спортна зала „Скаптопара“ и IV ОУ „Димчо Дебелянов“. Победителите от общинския етап продължават с участие в зонални и национални първенства. Всички победители от общинския етап ще получат купи, грамоти и медали от кмета на община Благоевград д-р Атанас Камбитов.  „Ученически игри“ са основна изява в областта на ученическия спорт. Те създават условия за практикуване на спорт, сформиране и изява на училищни отбори чрез доброволно участие в организирани форми на спортно- състезателна дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Стартираха „Ученически игри 2017/ 2018“ в Благоевград"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%87%d0%b8%d1%82%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb/", "text": "Благоевград отбелязва 145 години от обесването на Васил Левски. С ритуал по полагане на венци и цветя в знак на признателност ще бъде почетена паметта на Апостола. Събитието ще се състои на 19 февруари от 11:00 часа пред бюст-паметника на Дякона, който се намира на едноименния площад „Васил Левски“. В памет на Левски, ученици от НХГ „Св. Св. Кирил и Методий“, съвместно с Регионална библиотека „Димитър Талев“ са подготвили  мултимедийно представяне и рецитал за живота и делото на Апостола под надслов „Родолюбие, справедливост, човечност – заветите на Левски. Инициативата започва в 12:45 на 15 февруари в зала „Изкуство“, която се намира на IV етаж на Регионална библиотека „Димитър Талев“- Благоевград. На 16 февруари от 11:00 часа, във фоайето на РИМ Благоевград ще бъде открита изложба, озаглавена „Посветен на Отечеството“. Експозицията е посветена на живота и делото на Васил Левски. Инициатива е на РИМ- Благоевград, съвместно с Български исторически архив на Национална библиотека „Св. Св. Кирил и Методий“. Ученици от III ОУ „Димитър Талев“ ще представят рецитал „Апостолът на Свободата” в Регионалната библиотека в Благоевград.  Събитието ще бъде в Детски отдел на библиотеката на 19 февруари от 16:00 часа. Васил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Той носи монашеското име Игнатий, а година по-късно става дякон. Получава прозвището Левски заради проявената храброст и ловкост. Левски е знаменосец на четата на Панайот Хитов. Дяконът започва изграждане на революционни комитети в България, които да се превърнат в центрове българската революция. Заради революционната му дейност на 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. В края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не успява. Левски е осъден на смърт чрез обесване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Благоевград почита паметта на Васил Левски и 145 години от обесването му с множество инициативи"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81%d1%80%d0%b5%d1%89%d0%b0-%d0%bd%d0%b0-%d0%bc%d0%b8/", "text": "Кметът на Велико Търново и председател на Националното сдружение на общините Даниел Панов участва в срещата на високо ниво на министрите на туризма в 28-е държави членки на Европейския съюз. Форумът се провежда в София и е част от календара на българското председателство на Съвета на ЕС. Събитието е под надслов „Туризъм и икономически растеж“ и поставя фокус върху ролята на туристическата индустрия за просперитета на икономиката, за регионална интеграция и мир. Сред темите, които са подложени на разглеждане и дебати, е развитие на споделената икономика, както и на регулаторните политики на Европейския съюз в сферата на туризма. Специално внимание ще бъде обърнато на свързаността и сближаването като фактор, който насърчава разширяването на отношенията между хората в отделните държави и по-специално – положителното й въздействие върху Балканите. Сигурността в туризма също е сред поставените в дневния ред теми. В срещата участват също изпълнителният директор на НСОРБ Силвия Георгиева, кметовете на Самоков, Силистра, Банско, Първомай, Габрово, Златоград, Чепеларе, както и други представители на местните власти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Кметът на Търново  участва в среща на министрите на туризма в Европейския съюз"}
{"url": "https://trud.bg/%d0%bc%d0%b8%d1%88%d0%be-%d0%b3%d0%b0%d0%bd%d0%b5%d0%b2-%d0%b8-%d0%b4%d1%80%d1%83%d0%b3-%d0%bf%d1%8a%d1%82-%d1%81%d1%8a%d0%bc-%d1%81%d0%b5-%d0%b1%d0%be%d1%80%d0%b8%d0%bb-%d0%b2-%d0%b4%d0%b2%d0%b0/", "text": "„Не се плаша от двудневния формат на схватките – заяви Михаил Ганев, който на 33 г. ще излезе на тепиха на държавния шампионат по борба в Сливен. – Заварих тази система в началото на кариерата си, но новото за мен е състезателният ден да започва с кантар.“  Засега световният шампион от 2010-а не мисли за отказване. „Чувствам се добре и ще се боря, докато ми доставя удоволствие“, допълни той. На мондиала през август в Париж асът завърши пети в категория до 86 кг на свободната борба. „Много ми се иска още веднъж да се кача на най-високото стъпало на стълбичката“, продължи Ганев, който всеки ден прекарва по 3 часа в тренировки. На тепиха в Сливен обаче няма да излезе двукратният световен вицешампион Владимир Дубов, който е с лека трама, но за „Дан Колов“ през март ще бъде готов.", "date": "2018.02.13", "title": " Мишо Ганев: И друг път съм се борил в два дни"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-13-000-%d0%ba%d1%8a%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8/", "text": "Продължават специализираните операции по противодействие на контрабандата с акцизни стоки, съобщават от МВР. При полицейски операции, проведени от ОДМВР-Сливен, Ямбол и Благоевград, са иззети над 13 000 къса контрабанди цигари. В резултат на предприетите действия, служители на Икономическа и Пътна полиция в ОДМВР-Сливен засекли  лек автомобил „Рено“ със софийска регистрация, който се движел по автомагистрала „Тракия“. При осъществено взаимодействие с ОДМВР-Ямбол автомобилът бил спрян на територията на Ямболска област, а при последвалото претърсване в колата са открити и иззети общо 10 000 къса цигари без акцизен банедрол. Установена е самоличността на шофьора и двамата му спътници. По случая е образувано досъдебно производство, работата по което продължава под наблюдението на прокуратурата. 55 – годишен мъж от с. Мусомище, Благоевградско, е обвинен за престъпление по чл. 234, ал. 1, пр. 2 от НК. В хода на предприети процесуално-следствени действия на обитаваната от него къща в селото криминалистите установили, че в двора, във вкопани в земята три пластмасови бидона, той е укривал общо 180 стека контрабандни цигари. Работата по документирането на случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Иззеха 13 000 къса контрабандни цигари\t\t\t"}
{"url": "https://trud.bg/%d1%86%d1%81%d0%ba%d0%b0-%d1%81%d0%b5-%d0%be%d0%b1%d0%b2%d1%8a%d1%80%d0%b7%d0%b0-%d1%81-%d1%83%d0%ba%d1%80%d0%b0/", "text": "Фланговият футболист Андре Филипе Алвес Монтейро – Укра официално стана четвъртото ново попълнение на ЦСКА. Португалецът парафира във вторник с „червените“, след което взе №14. Укра тренира с „червените“ от началото на януари, но предвид контузията, която лекуваше, от щаба на „червените“ не бързаха да му предлагат договор. 29-годишният играч има солидна визитка като през годините и играл за „Порто“, „Олянензе“, „Варзим“, „Брага“, „Рио Аве“ и арабския „Ал Фатех“. Има и един мач за националния отбор на Португалия.  По-рано тази зима ЦСКА привлече още Жеферсон, Роланд Алберг и Хеан Бланко.", "date": "2018.02.13", "title": " ЦСКА се обвърза с Укра"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d1%83%d0%b7%d0%b1%d0%b5%d0%ba%d0%b8%d1%81%d1%82%d0%b0%d0%bd%d0%b5%d1%86%d0%b0-%d0%be/", "text": "В Стокхолм започна процесът срещу Рахмат Акилов. Узбекистанецът е обвинен за атаката с камион на една от търговски улици в шведската столица, извършена миналата година.  От днес до четвъртък страните ще се запознаят с материалите по делото, които са около 9 000 страници. Предполага се, че Акилов е бил вдъхновен от „Ислямска държава“, но терористичната групировка отрече да е съпричастна към нападението. Показанията на узбекистанеца се очакват следващата седмица, а присъдата му – в средата на юни. През април 2017 камион, управляван от Акилов, връхлетя пешеходци по една от централните улици в Стокхолм и се вряза в търговски център. Петима загинаха, най-малко 15 души бяха ранени. В тежкотоварния автомобил беше открито взривно устройство, сработило частично.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Започна делото срещу узбекистанеца, обвинен за атентата в Стокхолм"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b7%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b5/", "text": "Двама мъже са задържани на територията на Пазарджик за разпространeние на наркотици, съобщават от вътрешното министерство. При процесуалните действия, извършени под наблюдението на прокурори от Окръжната прокуратура в областния град, в първия случай, след обемна предварителна оперативна работа, криминалистите влезли в дирите на криминално проявения Т.З./34г./ от пазарджишкото с. Братаница. Установено е, че той е разпространявал синтетични наркотици на територията на областния град и близките населени места. След планиране на действията екипите от сектора пристъпили към акция. В хале в бившия стопански двор на селото Т.З. бил заловен, като по време на задържането мъжът е оказал яростна съпротива и опитал да се отърве от намиращата се у него дрога. При обиска, в якето му е открито топче бял прах – амфетамин, а при допълнителен оглед наблизо е намерено и второ топче от същото вещество. Общото количество на иззетата дрога е  24 грама. Т.З. е задържан първоначално за срок от 24 часа, прокурор от Окръжната прокуратура в Пазарджик е удължил срока на ареста му със 72 часа. Внесено е искане от страна на прокуратурата в Окръжния съд за налагане на мярка за неотклонение „задържане под стража“ Аналогичен е и случаят и с 28-годишния С.Р. от Пазарджик. На улица в центъра на областния град той бил спрян от служители от сектора с пакетче амфетамин. При последвалото претърсване в къщата, обитавана от младия мъж, са открити още близо 22 грама от същата вид дрога, както и електронна везна ,използвана за незаконната търговия. Той е задържан първоначално за срок от 24 часа, но по-късно мярката му е удължена от прокуратурата със 72 часа. След внесено искане в Окръжния съд в Пазарджик, спрямо С.Р. е взета най-тежката мярка за неотклонение – задържане под стража.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Задържаха двама мъже за разпространение на наркотици в Пазарджик"}
{"url": "https://trud.bg/%d0%be%d1%82%d1%86%d0%b5%d0%bf%d0%b8%d1%85%d0%b0-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f-%d0%bf%d0%b0%d1%80%d0%bb/", "text": "Сградата на британския парламент в центъра на Лондон е частично отцепена заради намерен подозрителен пакет в един от коридорите. От там потвърдиха, че полицията извършва оглед. Властите препратиха всички въпроси към Лондонската полиция, която засега не е коментирала.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.13", "title": " Отцепиха сградата на британския парламент заради подозрителен пакет"}
