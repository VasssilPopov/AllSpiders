{"url": "https://trud.bg/%d0%b1%d0%b0%d0%bd-%d0%b0%d0%bd%d0%b0%d0%bb%d0%b8%d0%b7%d0%b8%d1%80%d0%b0-%d0%bf%d1%80%d0%be%d0%b1%d0%b8-%d0%be%d1%82-%d0%b8%d0%b7%d1%81%d1%8a%d1%85%d0%b2%d0%b0%d1%89%d0%b8%d1%8f-%d1%81%d1%82%d0%b0/", "text": "Проби от изсъхващия символ на Сливен – стария бряст, са изпратени в Института по горите на Българската академия на науките. Това съобщи кметът Стефан Радев, предаде  . Според експертите от фирмата, които от няколко години се грижиха за дървото, то е заразено с т.нар. „холандска брястова болест“. Изпратените проби в БАН се очаква да бъдат изследвани в други две лаборатории, различни от тези, в които се правят изследванията, взети преди няколко седмици от фирмата, на която бе поверено здравето на дървото, съобщи Радев. „Ангажираха се други две лаборатории да направят пробите и да дадат становище, за да имаме от всички възможни лаборатории становище за състоянието и перспективите, така че да проверяваме информациите“. Кметът обяви, че лично директорът на института за гората в БАН акад. Александър Александров се е ангажирал да посети стария бряст и да анализира състоянието му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " БАН анализира проби от изсъхващия Стар бряст в Сливен"}
{"url": "https://trud.bg/%d1%81%d0%be%d1%84%d0%b8%d1%8f-%d0%b2%d0%b7%d0%b8%d0%bc%d0%b0-%d0%ba%d1%80%d0%b5%d0%b4%d0%b8%d1%82-%d0%b7%d0%b0-%d0%b4%d0%b0-%d0%ba%d1%83%d0%bf%d0%b8-30-%d0%b5%d0%bb%d0%b5%d0%ba%d1%82%d1%80%d0%be/", "text": "Утре Столичният общински съвет решава и дали с кредит за 14.7 млн. евро от Европейската банка за възстановяване и развитие общинското дружество „Столичен електротранпорт“ да купи 30 електрически автобуса. С тях до 2-3 години да замени дизеловите превозни средства по 6 линии на градския транспорт. Срокът на заема ще е 10 г. с една година гратисен период. Планира се и поставянето на 12 зарядни станции. В първия етап на проекта са вклщчени 6 станции и 15 електробуса и се очаква той да бъде реализиран в следващите 2-3 години. Столичният общински съвет гласува дали общината да поеме частична гаранция от до 3.6 млн. евро.", "date": "2018.07.25", "title": " София взима кредит за да купи 30 електробуса\t\t\t"}
{"url": "https://trud.bg/%d1%82%d1%80%d0%b0%d1%83%d1%80-%d0%b8-%d1%81%d0%ba%d1%80%d1%8a%d0%b1-%d1%81%d0%bb%d0%b5%d0%b4-%d0%be%d0%b3%d0%bd%d0%b5%d0%bd%d0%b8%d1%8f-%d0%b0%d0%b4-%d0%b2-%d0%b3%d1%8a%d1%80%d1%86%d0%b8%d1%8f/", "text": "Българка разказа за апокалипсиса в Атика Гърци и българи даряват кръв за пострадалите Останахме без нищо, само с този стар телефон, без дрехи и дом. Аз, съпруга ми и двете кучета. За няколко дни ни подслониха приятели”, разказа българката Велислава Петрова, която живее в крайбрежното селище Рафина, едно от най-тежко засегнатите от пожарите край Атина. “Само по филми съм виждала подобни сцени. Обезумели хора, пищящи малки деца докато пламъците ги изпепеляваха. Родители, които хвърляха панически децата си към морето, но много от тях се удряха в скалите. Не зная от какво имаме нужда. Да ни подслонят в някоя къща с дворче за кученцата. Искам да благодаря на българите в Гърция, които ми звънят и предлагат помощ. Топли ме, че някакъв български лъх има в тази държава”, допълва Велислава. Пореден ден потопената в траур Гърция брои жертвите от огнения апокалипсис. Поне 81 са загиналите досега, от които 23 деца, ранените над 187, а изчезналите над 100. На бомбардирано място напомня района на Мати и Рафина след като огнените езици изпепелиха за 15 минути 2 000 къщи. Пред картини на ужас са изправени огнеборците, които претърсва изгорелите домове. Семейства прегърнали дечицата си, предали се на огъня в прегръдка. Всичко е изгубено в пламъците, останалите живи, безпомощни. “Дойдох да разпозная трупа на майка ми. Вчера се удави край селището Мати. Беше дошла с племенницата ми на почивка, когато къщата избухва в пламъци. Бягали са, за да се спасят, но горящ покрив от сграда пада, когато вече е била на ръба на морето, наполовина вътре, и не успява”, разказва гъркинята Джули Малено. След апела за необходимост от кръв за хоспитализираните ранени, гърци, както и много българи, окупираха болниците, за да помогнат.   Хиляди домове засегнати от огъня Според първите оценки повече от 2 500 домове са напълно унищожени във Вутца, Неа Макри, Мати и Рафина. В същото време други 4000 са понесли сериозни щети, предаде кореспондентът на “Труд” в Атина. Прокуратурата започна разследване на причините на смъртоносните пожари на фона на продължаващи съмнения за умишлен палеж. Днес гръцката полиция задържа четирима мародери, които се опитвали да плячкосват изоставени къщи. Взето бе и решение за отпускане на 10 милиона евро от резервния фонд за подпомагане пострадалите от пожарите в столичния регион Атика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Траур и скръб след огнения ад в Гърция\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b2%d0%ba%d0%b0%d1%80%d0%b0-%d0%b2-%d0%b7%d0%b0%d0%ba%d0%be%d0%bd-%d0%bc%d0%b5%d1%80%d0%ba/", "text": "Турският парламент прие спорен „антитерористичен“ закон, който продължава много от мерките на извънредното положение, въведено след опита за преврат от юли 2016 г. и отменено миналата седмица, предаде  . Законът дава възможност на властите да могат още 3 години за уволняват чиновници, заподозрени във връзки с „терористични“ групи. Губернаторите могат да въвеждат ограничения за влизане и излизане от турските градове за срок от 15 дни, както и да налагат забрана за масови събрания. Освен това, заподозрян може да бъде държан без обвинения 48 часа или до 4 денонощия в случай на множество нарушения. Този период може да бъде удължаван два пъти, ако има трудности при събирането на доказателства или ако случаят е прекалено сложен. Забраняват се протести и събирания на открито след залез слънце, макар че с разрешение може да се разрешат до полунощ, ако не нарушават обществения ред. Текстове бяха остро критикувани от Народнорепубликанската партия и от Демократичната партия на народите, които обвиняват правителството, че иска да направи вечно извънредното положение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Турският парламент вкара в закон мерките от извънредното положение"}
{"url": "https://trud.bg/%d0%bb%d0%b8%d0%bd%d0%b5%d0%b9%d0%ba%d0%b0-%d0%b8%d0%b7%d0%be%d1%81%d1%82%d0%b0%d0%b2%d0%b8-8-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d1%81%d0%b0%d0%bc%d0%be-%d0%bd%d0%b0/", "text": "Екип на Спешна помощ в Русе остави 8-годишно дете само на улицата, след като качили в линейката само баба му след инцидент. Родителите вече са подали жалба до районната прокуратура, съобщи  . 68-годишната Корнелия Стефанова се разхождала с 8-годишния си внук Борис в центъра на Русе. Жената се спъва в дупка и си чупи крака. Случайни минувачи звънят на Спешна помощ. Линейката идва за 5 минути. „Качват жената, т.е. майка ми, в линейката и категорично отказват да вземат сина ми с тях”, обясни майката на момчето Яница Иванова. Пострадалата жена моли екипа да качат и детето, защото иначе остава само на улицата, а тръгнали на разходка без телефони. „Отговорът на шофьора беше, че няма право да вози дете във вътрешността, в линейката. Запалиха линейката и заминаха”, разказа Корнелия Стефанова.   Бащата на детето също не може да си обясни реакцията на спешния екип. „Защо не са се обадили на полицията? Защо не са изчакали 3 минути, докато дойде патрулка, която да поеме ангажимента към детето? Те просто са затворили вратата и са тръгнали… Не мога да си го обясня”, коментира Йордан Иванов. Случайна жена заварва плачещото дете на улицата и успява да открие къде работи майка му, за да го заведе в офиса й. „Беше изключително стресиран, уплашен, чувстваше се виновен. Детето е подложено на риск, на риск абсолютен. Всеки един можеше да се възползва от тая ситуация”, каза майка му. Екипът на Спешната помощ твърди, че оставили детето на познати на пострадалата. Изтъкват и друга причина – липсата на застраховка за допълнителни пътници. Сега полицата покрива само екипа и пациента. Здравното министерство вече започна проверка по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Линейка изостави 8-годишно дете само на улицата"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b4%d0%be-%d0%bf%d0%b5%d1%82%d1%8a%d0%ba-%d1%89%d0%b5-%d1%81%d0%b0/", "text": "До петък кметът на Община Тетевен, областният управител на Ловеч, областното пътно управление и всички институции, които управляват публична инфраструктура, трябва да остойностят щетите след интензивните валежи в областта и да внесат заявления за отпускане на финансов ресурс. В понеделник ще има извънредно заседание на Междуведомствената комисия за възстановяване и подпомагане по казуса Мизия, на което те ще бъдат разгледани. Това каза при посещението си в засегнатото от обилните дъждове с. Глогово днес министърът на регионалното развитие и благоустройството Николай Нанков, съобщиха от МРРБ. Втори ден поддържам постоянен контакт с кмета Мадлена Бояджиева и областния управител Георги Терзийски. Лично се запознавам с щетите и с действията. Има адекватна реакция и от местната, и от областната администрация, от областното пътно управление, пътноподдържащи фирми и фирмата, която строи АМ „Хемус“ в участъка от Ябланица до Тетевен, каза министърът. Той посочи, че от вчера на обяд багери на изграждащата магистралната отсечка фирма съдействат за разчистване на щетите. Хубаво е, че нямаме бедстващи хора, каза регионалният министър и изказа съболезнования на близките на загиналия мъж. Николай Нанков съобщи, че по информация на Главна дирекция „Пожарна безопасност и защита на населението“ в селата Глогово и Градежница са отводнени над 20 къщи. Има много тежки щети по инфраструктурата, свързани основно с брегоукрепването по реката, допълни той. Това е втора подобна приливна вълна в рамките на 18 години, много по-тежка от тази през 2000 г. Колегите от Министерството на отбраната, лично вицепремиерът Красимир Каракачанов се зае с осигуряването на понтонен мост в с. Глогово, тъй като в момента над 300 души са блокирани и без достъп. Съществуващият е само пешеходен и изключително опасен. С кмета и областния управител посетихме прекъснатото съоръжение по поречието на реката. Утре колегите от Министерството на отбраната започват монтирането на временния понтонен мост, докато се изгради новият, за да се осигури пешеходен и автомобилен достъп за тези хора, каза Николай Нанков. Бедственото положение ще бъде в сила, докато се гарантира изцяло безопасността на хората. Климатичните условия не са благоприятни. Само днес, в рамките на два часа, се очакваше нова приливна и обилни валежи, коментира регионалният министър. Вчера, в 6 часа сутринта, е подаден първият сигнал, паднали са над 100 л дъжд само за 4 часа, каза той и посочи, че реакцията досега е адекватна. Министърът призова за по-малко политиканстване и политизиране на събитията. Николай Нанков обясни, че републиканската пътна инфраструктура е пострадала заради свлачищни процеси. Пътят е изграден с републикански средства, но виждаме до какви събития води това, че е без брегоукрепителни съоръжения към него. Трябва да бъде възстановена и брегоукрепена в цялост инфраструктурата по поречието на реката, за да се предпази от бъдещи подобни преливни вълни, заяви той. Във връзка с обезщетяването на гражданите министър Нанков посочи, че Междуведомствената комисия за възстановяване и подпомагане има определи правила за това в какви случаи се отпуска помощ за частната собственост. Има застрахователни полици и правила, допълни той. Регионалният министър напомни, че основната задача на държавата е да гарантира възстановяването, както в случая в областта, на общинската инфраструктура – брегоукрепване на дерето и улична мрежа на двете села.  Той допълни, че има поражения на републикански пътища също в с. Черни вит,  Община Тетевен. Имам критика към местното ВиК дружество с принципал МРРБ. Ще има сериозни санкции, ще предприема съответните действия, свързани с мениджмънта на дружеството, заяви министър Нанков. Някои населени места, включително Тетевен, са на воден режим и три водоноски са недостатъчни, посочи той и допълни, че утре ще бъдат осигурени поне още две. Тази част на Стара планина е с най-чиста питейна вода – тя е гравитачна планинска вода. Проблемът е при подобни обилни интензивни валежи, когато питейната вода се замътва. Водата е спряна поради повишена мътност. Тетевен, Български извор, Рибарица са на частичен или пълен воден режим, но ще осигурим допълнителни водоноски, докато се отстранят авариите, информира министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Министър Николай Нанков: До петък ще са остойностени щетите след пороите в Тетевен"}
{"url": "https://trud.bg/%d0%be%d1%81%d0%b2%d0%b8%d1%80%d0%ba%d0%b2%d0%b0%d0%bd%d0%b8%d1%8f-%d0%b2%d0%b4%d1%8a%d1%85%d0%bd%d0%be%d0%b2%d0%b8%d0%bb%d0%b8-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b7%d0%b0-%d0%bf/", "text": "Британецът Люис Хамилтън призна, че освиркванията на германската публика на пистата „Хокенхайм“ миналата неделя допълнително са го вдъхновили за победата. Пилотът на „Мерцедес“ стартира от 14-та позиция, но проливният дъжд изхвърли от надпреварата основния му конкурент Себастиан Фетел („Ферари“). А с успеха за Гран при на Германия четирикратният световен шампион се върна на върха в генералното класиране.  „Във Великобритания не е така, поне не си спомням фенове да освиркват други пилоти – обяви Люис. – Нашата публика е доста възпитана. В Германия се изненадах от освиркванията. Странното е, че им се радвах.“ А шефът на „Мерцедес“ Тото Волф призна, че болидите на тима не са били от най-бързите, но са имали невероятен късмет. И допълни за очаквана люта битка на отбора с конкурентите им „Ферари“ и „Ред Бул“ в следващия старт за Гран при на Унгария този уикенд.  Пилотът на „Макларън“ Фернандо Алонсо пък сравни пистата „Хунгароринг“ с картингово трасе. „Там няма място, където да си поемеш дъх – казва той. – Завоите са страшно много. Феновете са изключително запалени по Формула 1 и са навсякъде. Ще бъде весело, очаквам с нетърпение старта.“", "date": "2018.07.25", "title": " Освирквания вдъхновили Хамилтън за победа"}
{"url": "https://trud.bg/%d0%b7%d0%b0%d0%bc-%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%80%d0%be%d1%81%d0%b0%d1%82%d0%be%d0%bc/", "text": "Удължиха живота на VI блок на АЕЦ „Козлодуй” Големите енергийни проекти не могат да бъдат реализирани без участието на държавата под една или друга форма. Каква точно и доколко – правителствата решават. Това заяви първият зам.-генерален директор на “Росатом” Кирил Комаров, който беше на посещение в страната ни във връзка с удължаването на живот на шести блок на АЕЦ “Козлодуй”. По думите му компанията е запозната с изискванията на българското правителство за реализацията на АЕЦ “Белене” – изцяло на пазарен принцип и без държавни гаранции. Но когато България изготви процедурата за избор на стратегически инвеститор, “Росатом” ще се запознае с подробностите и ще прецени дали да участва като допълни: “Бихме се радвали да участваме в реализацията на този проект под удобната за България форма”. Според енергийния министър Теменужка Петкова има потенциал за задълбочаване на връзките в енергийната сфера между “Росатом” и страната ни, от който може да се възползваме в близко бъдеще. Удълженият живот на шести блок на АЕЦ “Козлодуй” бе официално стартиран по време на срещата. Всички изследвания са потвърдили безопасността на работата на енергоблока и той ще може да бъде експлоатиран още 30 години, стана ясно от думите на енергийния министър. През септември ще бъде подадена документацията за подновяване на лиценза на блока в Агенцията за ядрено регулиране. Той ще бъде за срок до 10 години. Припомняме, че срокът на експлоатацията на другия работещ блок в централата – пети, беше удължен в края на 2017 г. Разходите по удължаването на живот на блока са изцяло покрити от АЕЦ “Козлодуй”, като планираните средства през тази година само за VI блок са 43 млн. лв. “До края на 2017 г. бяха похарчени 262 млн. лв. за двата блока., а 180 млн. лв. бяха вложени само за повишаване на мощността”, каза изпълнителният директор на атомната централа Иван Андреев.", "date": "2018.07.25", "title": " Зам.-генералният директор на “Росатом” Кирил Комаров: Държавата да участва в проекта АЕЦ „Белене“\t\t\t"}
{"url": "https://trud.bg/%d0%b0%d0%ba%d1%86%d0%b8%d0%b8%d1%82%d0%b5-%d0%bd%d0%b0-fiat-%d1%81%d0%b5-%d0%bf%d0%be%d0%bd%d0%b8%d0%b6%d0%b8%d1%85%d0%b0-%d1%81-10-%d1%81%d0%bb%d0%b5%d0%b4-%d0%ba%d0%be%d0%bd%d1%87%d0%b8%d0%bd%d0%b0/", "text": "Акциите на Fiat Chrysler Automobiles се понижиха с над 10% на борсата в Милано, а тези, листвани на щатската борса, се понижават с около 11% при старта на търговията на Уолстрийт. Това стана след новината за кончината на 66-годишният бивши емблематичен шеф на компанията Серджо Маркионе. В началото на седмицата, в резултат на влошеното му здравословно състояние, той беше заменен на ръководния пост от британеца Майк Манли. Наскоро автомобилният гигант представи слаби данни за печалбите през второто тримесечие и понижи финансовите си очаквания си за цялата финансова година, информира  . Нетната печалба на Fiat се понижи до 754, млн. евро от 1,16 млрд. евро точно преди година. Осреднената оперативна печалба пък се сви с 11% до 1,66 млрд. евро – под прогноза за печалба в размер на 2,1 млрд. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Акциите на Fiat се понижиха с 10% след кончината на Серджо Маркионе"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-209/", "text": "До 900 пъти поскъпват делата във ВАС Парламентът прие окончателно измененията в Административнопроцесуалния кодекс. Граждани няма да могат да обжалват касационно актове до 750 лв.     Кога ДДС-то за храна в хотела е 9% Данъчен консулт на „Труд“.             Вървим към революция Корупцията е езикът, на който олигархията си говори с властта, казва проф. Никола Филчев в интервю за „Труд“.         Защо не можем да стигнем европейците? Изоставаме от Румъния и Полша, които влязоха в ЕС с доходи като нашите. Не достигат инвестиции и работници – анализ на Стефан Кючуков.               Дипломация с фитил Неизбродният лабиринт на гръцките връзки с Русия – коментар на Бойка Атанасова, кореспондент на „Труд“ в Атина.       Редник Киро Силует на Кирил Домусчиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Вижте акцентите в броя на вестник „Труд“ в четвъртък, 26 юли 2018"}
{"url": "https://trud.bg/%d0%be%d1%82-5000-%d0%b4%d0%be-8000-%d0%b5%d0%b2%d1%80%d0%be-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb/", "text": "Пакет от мерки за   бе обявен от заместник-министъра на финансите на Гърция Катерина Папанациу. Между 5000 и 8000 евро ще получат засегнатите хора в района в зависимост от оценените щети. Освен това, мерките включват удължаване на подаването на данъчни декларации до края на септември, освобождаване от жилищен данък в засегнатите райони, и шестмесечно удължаване на срока за погасяване на вноски и просрочия. Подробности по мерките ще бъдат обявени от Министерството на финансите. В същото време от болница „Ерико Динамес“ обявиха, че ще преглеждат безплатно пострадали от бедствието до 31 август. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " От 5000 до 8000 евро обезщетение за пострадалите от пожарите в Гърция"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%be%d0%b4%d0%bd%d0%be%d0%b2%d0%b8-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b8-%d0%b2-%d0%bc%d0%be%d0%bd%d1%82%d0%b5-%d0%ba%d0%b0%d1%80/", "text": "Ваканцията за Григор Димитров приключи и той отново се върна на корта. Първата ни ракета публикува снимки от тренировките си в Монте Карло, където живее в последните години. Хасковлията е в компанията на кондиционния си наставник Себастиен Дюран и физиотерапевта Аздин Буснана, тъй като треньорът му Дани Велверду още се наслаждава на медения си месец.  Димитров се подготвя за американския сезон на твърди кортове. От 6 август той ще играе в Торонто, седмица по-късно в Синсинати, а след това и на откритото първенство на САЩ. Същевременно Серина Уилямс се оплака от честите допинг проверки, на които е подлагана този сезон. „Как може да бъда тествана пет пъти само през юни? – изригна носителката на 23 титли за Големия шлем. – Искам да има равнопоставеност, а не нарочване на някого!“", "date": "2018.07.25", "title": " Григор поднови тренировки в Монте Карло"}
{"url": "https://trud.bg/%d0%ba%d0%be%d0%b3%d0%b0-%d0%b4%d0%b4%d1%81-%d1%82%d0%be-%d0%b7%d0%b0-%d1%85%d1%80%d0%b0%d0%bd%d0%b0-%d0%b2-%d1%85%d0%be%d1%82%d0%b5%d0%bb%d0%b0-%d0%b5-9/", "text": "Лятото е в разгара си, а много хотели предлагат услугата “ол инклузив”, която включва настаняване и храна. Затова в рубриката на “Труд” “Данъчна консултация” представяме позицията на НАП за това в кои случаи храната в хотелите трябва да се облага с ДДС от 9% и кога ставката е 20%. Фирма е наела хотел-ресторант за извършване на дейност хотелиерство и ресторантьорство. При осъществяване на дейността ще се предоставя услуга „ол инклузив“. Услугата ще се състои от обявяване на обща цена – например 30 лв., в която ще се включва нощувка и изхранване – пълно или само закуска. Поставени са следните въпроси: 1. Колко процента ДДС трябва да се начислява за храната – 9% или 20%? 2. На кой касов апарат трябва да се маркира храната – на ресторанта или на хотела, и ако се маркира на ресторанта, трябва ли да има отделен департамент – 9%? 3. Храната и напитките, които не са включени в общия пакет, трябва ли да се маркират с 20% ДДС? 4. Как да се осчетоводяват фактурите? Отговорите четете в броя на вестник „Труд“ в четвъртък.", "date": "2018.07.25", "title": " Кога ДДС-то за храна в хотела е 9%"}
{"url": "https://trud.bg/%d1%81%d0%bb%d0%b5%d0%b4-%d1%81%d0%ba%d0%be%d0%bf%d0%b8%d0%b5-%d0%b8-%d0%b0%d0%bb%d0%b1%d0%b0%d0%bd%d0%b8%d1%8f-%d0%b4%d0%b0%d1%80%d1%8f%d0%b2%d0%b0-100-%d1%85%d0%b8%d0%bb-%d0%b5%d0%b2%d1%80%d0%be/", "text": "След като Скопие съобщи, че ще отпусне 97 хил. евро на Гърция, Албания също се включва с дарение от 100 хиляди евро за възстановяване след големите бедствия, причинени от смъртоносните пожари в Източна Атика. Министър-председателят Еди Рама вече е подписал решението за отпускане на сумата. С пост в профила си във Facebook той написа съболезнователно послание до гръцкия премиер Алексис Ципрас и изрази подкрепата си за гръцкия народ в тези трудни времена. „Албания се чувства много близо до Гърция в тези трагични часове за хората, загубили близките си и изправени пред болезнените последици от пожара! Албанското правителство току-що одобри дарение в името на солидарността с нашите братя „, пише Рама. Според албанска публикация в списъка на мъртвите в Атика има албански гражданин, а други двама се издирват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " След Скопие и Албания дарява 100 хил. евро на Гърция"}
{"url": "https://trud.bg/%d0%b2%d0%bb%d0%b0%d1%81%d1%82%d1%82%d0%b0-%d0%be%d0%b1%d1%81%d1%8a%d0%b4%d0%b8-%d0%b4%d0%b2%d0%b0-%d0%bc%d0%be%d0%b4%d0%b5%d0%bb%d0%b0-%d0%b7%d0%b0-%d0%b7%d0%b4%d1%80%d0%b0%d0%b2%d0%bd%d0%b0-%d1%80/", "text": "Големият дебат е през септември Два модела за здравна реформа бяха обсъдени днес в Министерски съвет. Здравният министър Кирил Ананиев обясни концепцията за промените пред премиера Бойко Борисов, финансовият министър Владислав Горанов, представителите на коалиционните партньори както и председателите на парламентарните комисии по здравеопазване и бюджет и финанси д-р Даниела Дариткова и Менда Стоянова. Очакванията са чрез промените да се коригира финансирането на системата, като допълнителното осигуряване ще стане по-важно. Министърът на здравеопазването Кирил Ананиев вече заяви, че ще представи публично проекта през месец септември, но първо ще запознае с него народните представители. Единият вариант е да се създадат повече здравни каси като чрез него се подходи към „разбиване монопола на Националната здравно-осигурителна каса (НЗОК)”. Управляващите дадоха вече да се разбере, че общото решение ще клони към идеята доплащанията за допълнително здравно осигуряване на пациентите да става чрез застрахователните дружества. Един от аргументите в полза на втория вариант е, че за нови здравни каси ще бъде необходимо отново да се правят назначения и така в сектора ще увеличат чиновниците. А застрахователните дружества имат необходимия персонал за дейността. Припомняме, че в момента в НЗОК работят на щат близо 2500 служители. В министерството на здравеопазването работят и по изграждането на електронната здравно-информационна система и в първите месеци на следващата година се очаква реално да заработи електронното здравеопазване. Междувременно новоизбраният шеф на НЗОК д-р Дечо Дечев коментира преди дни, че въвеждането на нови правила при финансирането на медикаментите от НЗОК е един от механизмите, по които може да се пресекат големите харчове на касата. Промените, които предлагат в това отношение са при еднакъв ефект и полза за пациентите от две напълни идентични терапии с лекарства от НЗОК да се покриват на 100 процента по-евтината. А ако болният пожелае по-скъпата – да си доплати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Властта обсъди два модела за здравна реформа\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d1%82%d1%80%d1%8a%d0%bc%d0%bf-%d0%b8-%d1%8e%d0%bd%d0%ba%d0%b5%d1%80-%d0%b2%d1%8a/", "text": "В този час в Белия дом започва ключовата среща между председателя на Европейската комисия Жан-Клод Юнкер и американския президент Доналд Тръмп. Юнкер е на посещение във Вашингтон в опит да намали напрежението между ЕС и САЩ и да предотврати избухването на търговска война, предаде  . Отношенията между двамата през последните месеци са обтегнати. Юнкер е сред най-големите критици на търговската политика на Тръмп. Той нарече „глупост“ налагането на мита върху вноса на европейска стомана и алуминий. Американският президент пък обяви ЕС за враг на Америка заради ответните мита върху американски стоки. И заради, които американските фермери протестират. Очаква се председателят на Еврокомисията да се опита да убеди американския президент да оттегли приетите мита върху европейска стомана и алуминий. Друга идея на Брюксел е двете преговарящи страни да сключат споразумение за безмитен внос на американски автомобили в Европа и на европейски в Америка. Европа обаче се готви и за негативен развой и за облагането на европейските автомобили с много по-високи мита – до 25 процента. Самият Тръмп обяви в тритър, че ще предложи на ЕС отпадането на всички мита и тарифи в търговията: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Започва срещата между Тръмп и Юнкер във Вашингтон"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d1%85%d0%be%d1%80%d0%b0-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b0%d0%b2/", "text": "Жертвите на трафик на хора в България се увеличават. Това сочат данни на Върховната касационна прокуратура, съобщи Димитър Василев, секретар на местната комисия за борба с трафика на хора във Варна. Само за първите три месеца на тази година пострадалите са 266 души. 85% са жени, повечето от които са експлоатирани като проститутки. Във Варненско по данни на МВР тези случаи също се увеличават, но от миналата година се наблюдава и тенденция за ръст на самопредлагането за сметка на принудителното извеждане на момичета в чужбина за разврат, уточни Василев. Според отчета на ВКП от януари до март в цялата страна са регистрирани 50 непълнолетни и трима малолетни жертви на трафик на хора. Експлоатираните деца са с 14 повече, отколкото през 2017 г. Най-много обаче се увеличават случаите на трафик на пълнолетни с цел принудителен труд, които от началото на 2018 г. са 39 при 31 за цялата 2016 г. „Жертвите са предимно млади и безработни. Притиснати в ъгъла, те гледат само каква заплата им се предлага, като често не обръщат внимание на липсата на трудов договор и осигуровки“, поясни Петя Атанасова, председател на сдружение „Младежка инициатива за устойчиво развитие“. Тя онагледи ситуацията с данни от експеримент на Асоциация „Анимус“, откъдето разпространили мнима оферта, че набират за Дания рибари, които да вадят зелен хайвер. Без да проверят валидността на предложението, молби подали над 120 кандидати, част от които били с високо образование. За да повиши критичността сред младите при избор на работа, сдружението съвместно със студентските съвети във Варна, Бюрото по труда и КТ „Подкрепа“ е провело дебютна кампания „Робски труд NO“. „От април досега достигнахме до над 3000 младежи от 19 до 29 г., които са най-уязвимата възрастова група за трудова експлоатация. Надяваме се финансираната от общинската дирекция „Превенции“ кампания да стане ежегодна“, добави Атанасова. Според нея ръстът на идентифицираните жертви на трафик у нас се дължи и на подобрения синхрон между институциите. Варна е сред добрите примери в страната. След бум в трафика на бременни за продажба на новородените им зад граница през 2009 г., от няколко години в региона няма нито един такъв случай, докато в страната за първото тримесечие са отчетени 34. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Жертвите на трафик на хора се увеличават\t\t\t"}
{"url": "https://trud.bg/%d1%81%d0%bb%d0%b0%d0%b2%d0%b8%d1%8f-%d1%82%d1%80%d1%8a%d0%b3%d0%bd%d0%b0-%d0%b1%d0%b5%d0%b7-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5/", "text": "„ Славия“ замина без напрежение за първия двубой срещу „Хайдук“ във втория предварителен кръг в Лига Европа. „ Важното е, когато излезем на терена, да не се вижда уплаха – каза треньорът Златомир Загорчич. – Искам от отбора да бъде 100 процента агресивен. Само по този начин можем да постигнем добър резултат.“ Президентът Венцислав Стефанов също демонстрира завидно спокойствие. „Отиваме да играем футбол – каза „белият“ вожд. – Загорчич е знаещ и можещ треньор. Знае какво трябва да се направи. Сега не е време да мислим за трансфери. Очаквам момчетата да се раздадат. Наясно сме с нашите възможности, не сме по-слаби от другите. Правилно е е повече отбори да залагат на българи, за да имаме тил за младежкия и първия национален отбор. А и така футболът ни ще стане по-добър.“", "date": "2018.07.25", "title": " “Славия“ тръгна без напрежение"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d0%b7%d0%b0%d0%b2%d1%8a%d1%80%d1%88%d0%b8-%d0%b8-%d0%b0%d0%bc%d0%b5%d1%80%d0%b8%d0%ba%d0%b0-%d0%b7%d0%b0/", "text": "По-рано този месец войските на сирийския режим побиха флага си над южния град Дераа и отпразнуваха. Дори и да предстоят още кръвопролития, символиката беше трудна за пропускане. Въстанието, което започна в този град на 6 март 2011 г., най-накрая е съкрушено, а гражданската война, която разкъса страната и дестабилизира цели части от Близкия Изток, както и Европа, идва към края си, по-скоро рано от колкото късно. Башар Асад, човекът чието сваляне беше „въпрос на време“, надделя с помощта на Русия, Иран и „Хизбулла“ над народа си. Вашингтон е твърде зает със злободневните сензации, за да осъзнае, че днес има приблизително 500 000 сирийци по-малко, откакто група момчета изписаха по стените на Дераа „Народът иска край на режима“ преди повече от седем години. Но сега, когато съдбата на сирийския конфликт е решена, заслужава си да се замислим за ролята и мястото на САЩ в новия Близък Изток. На първо място трябва да се отървем от остарелите доктрини, които са отдавна в сърцевината на американската външна политика в региона и допринесоха за объркването и парализирането му, както в Сирия, така и отвъд. Едва ли има някой в очертанията на Вашингтон, който в даден момент от кариерата си да не е бил поучаван за опасностите да се разсъждава с аналогии. Но това не означава, че тези поуки се вземат редовно предвид. Сирийското въстание дойде във фантастичен момент за Близкия Изток, когато свободата изглеждаше да си пробива път навсякъде. Демонстрацията на народната мощ, която започна в Дераа – и дойде толкова скоро след падането на дългогодишните лидери на Тунис и Египет – се движеше от самосебе си. Това замъгли преценката на дипломати, политици, анализатори и журналисти, попречвайки им да направят разликата между Асадите и Бен Алитата от региона, или между структурата на сирийския режим и този в Египет. И понеже международната общност не очакваше сирийският лидер да устои много дълго, се оказа по гръб, когато Асад се захвана с преследването на най-очевидната и ефективна стратегия: милитаризиране на въстанието. За кратко време различните враждуващи сирийски милиции, джихадисти и регионални играчи, подклаждани от намесата на Русия, направиха невъзможно за САЩ да формулират своите интереси в конфликта. И така Вашингтон осъди кръвопролитията, изпрати помощи за бежанците, неохотно тренира „проучени“ бунтовници и бомбардира „Ислямска държава“, но като цяло остана извън гражданската война в Сирия. Нека никой не си мисли, че това е политика изрично свързана с президента Барак Обама и заложената му цел да излиза, а не да се вкарва в конфликти в Близкия Изток. Политиката на неговият приемник не е кой знае колко по-различна, с това изключение, че Доналд Тръмп е категоричен, че ще остави Сирия на Русия, след като приключи с унищожаването на „Ислямска държава“. Докато се трупаха телата на загиналите, единственото което Вашингтон успя да съчлени, е израз на загриженост за поредния кошмарен проблем. Сирия, разбира се, е много по-различен случай от Руанда, Дарфур или Сребреница, но е поредният пример за убийства в индустриален мащаб, който парализира Вашингтон. Мнозина от политиците и анализаторите, които предпочитаха САЩ да стоят извън или поне да имат само минимална роля в Сирия, стигнаха до тази позиция чистосърдечно. Гледаха на нашествието в Ирак през 2003 г. и последствията от него, които дестабилизираха региона, овластиха Иран, накърниха отношенията със съюзниците на Вашингтон и подкладиха екстремисткото насилие, подкопавайки позициите на САЩ в Близкия Изток. Това което убягва на същата тази група хора, е, че американското бездействие в Сирия имаше същия ефект: допринесе за регионалната нестабилност, овласти Иран, развали отношенията с приятелите в региона и даде тласък на транснационални терористични групировки. В контраст е начинът, по който руският президент Владимир Путин се притече на помощ на съюзник в криза- Асад – и как съюзниците на САЩ в Близкия Изток виждат действията на Барак Обама около свалянето на президента на Египет Хосни Мубарак след 30 г. на власт, по-голямата част от които прекарани във влачене на бакиите на Вашингтон из региона. Египетците, саудитците, емирствата, израелците и други, може и да не харесват особено много Асад, но първичната силова реакция на Русия, за да предотврати падането на сирийския диктатор и последвалите усилия на Москва да изтласка Асад до привидна победа, определено им направиха впечатление. Сирия сега е опорната точка на стратегията на Русия да се наложи отново като глобална сила и подновеното й влияние в Близкия Изток се простира от Дамаск в източна посока през регионалното правителство на Кюрдистан, до Иран и в южна от сирийската столица в посока до Египет и с дъга до Либия.   Обратните ходове Израел, Турция и страните от Персийския залив все още гледат към Вашингтон за предводител, но също така започнаха да подсигуряват интересите си и пред Кремъл. Израелският премиер Нетаняху вече е постоянна притурка до Путин; турският президент Ердоган и неговият руски колега, заедно с иранското ръководство, са съюзници в Сирия; крал Салман направи първата визита на саудитски монарх в Москва (на снимката) през октомври 2017 г.; а емирствата вярват открито, че руснаците трябва „да са на масата“ при решаването на спорове от регионално значение. Ерата, когато САЩ определяха правилата на играта в Близкия Изток и поддържаха регионалния ред, благодарение на което излизаше доста по-лесно и евтино да се упражнява американското влияние, продължи 25 години. Това е краят u.", "date": "2018.07.25", "title": " Сирийската война завърши и Америка загуби\t\t\t"}
{"url": "https://trud.bg/%d0%b2%d0%b0%d0%bb%d1%83%d1%82%d0%bd%d0%b8%d1%8f%d1%82-%d0%bc%d0%b5%d1%85%d0%b0%d0%bd%d0%b8%d0%b7%d1%8a%d0%bc-%d0%bd%d0%be%d0%b2%d0%b8%d1%8f%d1%82-%d1%88%d0%b5%d0%bd%d0%b3%d0%b5%d0%bd/", "text": "Истинската причина за отказа е корупцията, организираната престъпност и неефективност на институциитe Ще влезем ли в еврозоната и кога? Въпросът е неправилно зададен, защото България е поела ангажимент при присъединяването си в ЕС задължително да приеме еврото, тоест въпросът е не дали, а кога. Очакваното кандидатстване не се случи. Ние не подадохме заявление за присъединяване на българския лев към Валутния механизъм II (BM II), а изпратихме писмо до Европейската централна банка, държавите от еврозоната и Европейската комисия, с което им казваме, че ще кандидатстваме през юли следващата година, а преди това ще направим всичко онова, което ние предлагаме, както и всичко онова, което те искат от нас – сега и вбъдеще. Най-важното от тези условия е, че сме се съгласили да влезем в т.нар „механизъм за тясно сътрудничество с ЕЦБ“. Изобщо, много механизми се събраха, много механика в процеса, а всъщност става дума за един обикновен пазарлък. Като държава извън еврозоната ние не можем да участваме като пълноправен член на Банковия съюз, а като страна в „тясно сътрудничество“. Тоест, ЕЦБ и еврогрупата поставиха нови сериозни препятствия пред България по пътя за приемане на еврото. Досега имаше две стъпки – участие на валутата ни във ВМ II и след две години, ако страната изпълни така наречените критерии за конвергенция (критерии от Маастрихт), влизане в еврозоната. Сега вече етапите са най-малко четири. Пътна карта или игрословица? Във възторжените прессъобщения и интервюта във връзка с евентуалното бъдещо участие на лева във ВМ II от миналата седмица се говори, че ЕЦБ и държавите в еврозоната са ни дали „пътна карта“ и „зелена светлина“. Беше ли всъщност договорено нещо? От страна на ЕЦБ и еврогрупата не беше поет никакъв ангажимент, нито дали, нито кога българският лев ще се присъедини към валутния механизъм, което ясно личи в т.нар. „Становище“ в отговор на нашето писмо. Това, което те казват, е „ние приветстваме намерението на българските власти да изградят необходимите елементи за успешното присъединяване към ВМ II“. Единствената дата, за която се споменава от тяхна страна е, че най-малко една година ще е необходимо на ЕЦБ и ЕК да упражняват мониторинг дали спазваме условията и че оценката на качеството на банковата система ще отнеме „приблизително една година“. Министърът на финансите произнесе една много интересна крилата фраза: „Ако можем да говорим за партньорско отношение от страна на държавите от еврозоната, ние се разбрахме“… Защо трябва да очакваме след като ни третират неравно в сравнение с останалите страни?! Едва ли може да се очаква честно отношение към нас от страна на ЕЦБ – да си припомним как ЕЦБ се държеше с България, като в продължение на две години се опитваше да ни наложи изписване на еврото като „еуро“ поругавайки един от най-важните приноси на България в световното културно-историческо наследство – кирилицата. „Да забравим за правилата“… Съзнавайки, че българската страна прави сериозен компромис и допуска неравно и унизително третиране в сравнение с тези, които преди нас са допуснати до ВМ II и еврозоната, българската страна настойчиво моли в писмото си до ЕК поне за следващите страни да се прилагат същите правила. И докато ние съвсем основателно в нашето писмо „каним Съвета, на основата на процедурата за България да одобри ясна регулаторна процедура за присъединяване към ВМ II“, те ни отговарят, че „в бъдеще ние (те) очакваме да следваме подобен подход по отношение на страните, които искат да се присъединят към ВМ II в съответствие с принципа на равното третиране“, тоест подходът няма да е същия, а „подобен“, и второ – няма да има писани правила и ясна регулаторна рамка. ЕЦБ и ЕК не искат да играят по правила за един толкова фундаментален за всяка страна въпрос като отказ от национална валута и парична политика, отказ от суверенитет по отношение на банковия надзор и т.н. ЕЦБ и ЕК имат сериозни проблеми вътре в къщата на еврозоната и най-вече със стабилността на банковите системи в еврозоната и се опитват да създадат нови правила на входа, защото разбират, че след влизането в еврозоната е много трудно да накарат страните да следват правилната политика и по-добре е максимално да се направи преди това. Защо никой не иска да влиза в Банковия съюз преди членство в еврозоната, а пък ние искаме? И ние не искаме, но ни накараха. А никой не иска, защото условията и участието не намалява рисковете в банковата система. Освен това е твърде неясно още как ще работи тясното сътрудничество при положение, че ЕЦБ и представителите на еврозоната ще избират кои банки да надзирават, ще дават и отнемат лицензи, ще налагат санкции на банките. Банковият съюз не е доказал все още стабилизиращата си роля дори за страните, които са пълноправни членове – фалират банки и в банковия съюз, драстично се сваля рейтинга на системно важни банки и т.н. Изпълними ли са условията? Неправилен въпрос, защото условията са много неясни. Единственото ясно е това, което ние сме обещали, тъй като е конкретно – шестте точки, чието изпълнение почти изцяло зависи от БНБ (без обещанието за подобряване на управлението на държавните предприятия), а БНБ винаги изпълнява европейските си ангажименти. Допълнително условие, което обаче се поставя от другата страна, е ние да сме направили всичко в банковата система, което евентуално ЕЦБ счете като проблем в резултат на оценката. Извън българския финансов сектор, условията стават още по-неясни и тук мненията на българската страна и на другата страна се разминават. Никъде в българските обещания не се съдържа ангажимент за това, което в становището на ЕЦБ, ЕК и еврозоната се подчертава. Най-неясната, но е най-важната част в становището на другата страна е, че се призовават българските власти да изпълнят реформите в правосъдната система, борбата срещу корупцията и организираната престъпност. Доколко прогресът в тези чувствителни области е условие за допускане до валутния механизъм или не – не е толкова важно, по-важно е, че тук се назовава истинската причина, поради която вече повече от десет години ни се отказва влизането в еврозоната, въпреки старанието и изпълнението на критериите в макроикономическата и фискална област. И тук не става изобщо дума за българския банков сектор и финансов сектор – най-проверявания в целия ЕС. Предишните откази за ВМ II бяха формално представени по друг начин – например, с високия дефицит по текущата сметка, след това с макар и краткотрайното ни включване в процедурата за прекомерен бюджетен дефицит, но истинската причина е друга и далеч извън макроикономиката и финансовия сектор. А българският банков сектор отдавна е в Банковия съюз, макар и не формално, защото най-голямата част от банковия ни сектор е собственост на банки от Банковия съюз, за чиято стабилност се грижи ЕЦБ. А сега накъде? Колкото и тъжна да е тази ситуация с неравното третиране, притискане до стената и неясноти в бъдещето, трябва да преглътнем това горчиво хапче. Ефектът от този отчаян опит на правителството за членство в еврозоната на този етап има огромен позитивен заряд. Печели икономиката и страната, защото сме притиснати най-накрая да правим реформи в най-чувствителните области, които вече десетилетие са обект на критика от страна на европейските институции. Крайно време е и ЕК да престане да спекулира и критикува банковата ни система. Доколко е възможно да се проведат и доведат до успешен край обещаните реформи – да се оправи съдебната система, да станат ефективни държавните институции, да се преборим с организираната престъпност, да подобрим управлението на държавните предприятия и т.н. и всичко това за една година? – това е друг въпрос. Сам по себе си фактът на поемането на ангажимент е една от най-добрите новини за страната през последните години. Очакват се смели и видими реформи – толкова видими, че чак в Брюксел и Франкфурт да ги видят! Много анализатори и другите страни недоумяват защо България се съгласява на всичко това, защо финансовият сектор се хвърля в такава неясна ситуация, защо самото правителство се вкарва в този капан всеки път да се поставят нови и нови условия и при неуспех да понесе тази огромна политическа отговорност? Ако не изпълним условията до средата на другата година и не ни приемат в схемата „близко сътрудничество“ и във ВМ II – това би било огромен провал за правителството и много негативен сигнал към пазарите, инвеститорите и рейтинговите агенции с всички произтичащи от това последици… При най-доброто стечение на етапите на процеса България може да влезе в еврозоната след три до четири години (виж таблицата). От опита вече знаем, че оценките и мониторинга никак не са лесни…, а това не ни е силна страна.  И така членството в еврозоната се отлага отново – ще подадем най-накрая заветното заявление за ВМ II след една година (освен ако пак не ни кажат да не подаваме), след което още най-малко две години и ако все още продължаваме да спазваме единствените истински и законни критерии за приемането на еврото – критериите от Маастрихт, които са числови и там няма интерпретации – тогава ще влезем в еврозоната. Имаме една година да докажем, че можем да оправим държавата!", "date": "2018.07.25", "title": " Валутният механизъм – новият Шенген\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%bf%d1%8a%d1%80%d0%b2%d0%b5%d0%bd%d1%81%d1%82%d0%b2%d0%be-%d0%bd%d0%b0-%d0%b1%d0%b5%d0%bb%d0%b8%d1%8f-%d0%be%d1%81%d1%82%d1%80%d0%be/", "text": "Едни от най-именитите офицери на Цар Футбол се събраха на Белия остров. Не за мач, а за да почетат един от своите най-големи колеги. Сеск Фабрегас, световен шампион от Мондиал 2010, официално е съпруг на Даниела Семан. Няма значение, че футболистът е на 31, а дамата – на 43. Двамата вече имат три деца. Звездната двойка изчака края на руския мондиал и почивката на своите приятели, за да ги събере на Ибиса. Какво нашествие на великани? Лионел Меси с любимата си Антонела поведе парада. Аржентинският идол е много близък с Фабрегас – двамата са чеда на „Барселона“. В този ден обаче никой не се дели по отбори. Фабрегас е обичан и в Каталуния, и в „Арсенал“, и в сегашния „Челси“. Затова гости бяха легендата на „артилеристите“ Тиери Анри, както и капитан №1 на „сините“ Джон Тери. До тях бяха Луис Суарес, Серхио Бускетс, Карлес Пуйол, новоизлюпеният световен шампион Н ‘ Голо Канте, славният вратар Йенс Леман. Влюбените бяха облечени изцяло в бяло – костюм за Сеск и рокля за Даниела. Красавицата е родом от Ливан, а вече 10 години е редом до Фабрегас, сегашна звезда на „Челси“. Партито продължи до ранни зори, като Лео Меси и Антонела били сред най-активните на дансинга.", "date": "2018.07.25", "title": " Световното първенство на Белия остров"}
{"url": "https://trud.bg/%d0%b0%d1%81%d1%82%d1%80%d0%be%d0%bb%d0%be%d0%b3%d1%8a%d1%82-%d1%81%d0%b2%d0%b5%d1%82%d0%bb%d0%b0%d0%bd%d0%b0-%d1%82%d0%b8%d0%bb%d0%ba%d0%be%d0%b2%d0%b0-%d0%b0%d0%bb%d0%b5%d0%bd%d0%b0-%d0%bf/", "text": "– Алена, изглежда ще станем свидетели на запомнящ се край на месеца. Нека първо кажем какво влияние ще има върху нас най-дългото лунно затъмнение от век, което предстои? – За изпълнения с планетарни изненади юли настъпващото на 27 юли 2018 година пълно лунно затъмнение е гледка и възможност за действие, които ще е неразумно да пропуснем. Луната ще е в сянката на Земята почти час и половина и ще се обагри в ален цвят. По време на затъмнението тя е в съзвездие Водолей и засилва стремежа и напористостта към запознанства, желанието за проникване в невидимия свят, изява на интуицията на хората и опита им да проникват в скритите кътчета на човешката същност, но не с почтени цели, а за да властват и подчиняват. Стремлението за докосване до нови знания ще е водещо. Но пречупено през ретроградния Меркурий, докосването може да е подвеждащо и да хвърли изкушилите се да получат незаслужено знание или скрита информация, в тъмата на душевната им разруха, а по-лабилните да потисне дори до психически разстройства. – В такъв случай, може ли да използваме явлението – може ли да подпомогне здравето ни или точно обратното. Как ще повлияе на работата и на личните отношения? – Отправям едно важно предупреждение, което е свързано не толкова с астрологичното, колкото с кармичното тълкуване на затъмнението и е с дългосрочни последици – негативни или положителни. Преди деня на затъмнението съветвам всички, които имат възможност, да върнат взети заеми, или отдавна забавени дългове към близки и познати, не кредит в банка или бърз кредит, да не се смесват, за да не си създадат неприятели от нищото, да не стигнат до физическо насилие спрямо някого или те, като длъжници да са потърпевши. Начинанията са забранени, тъй като инстинктите и мисловните процеси са забавени. Оковано е светлото начало на съзиданието и са освободени тъмните сили на мрака и дори на злото, които в съчетание с ретроградните Меркурий и Марс имат силата да предизвикат словесна и физическа агресия, разпалване на конфликти, неочаквана негативна промяна на естественото житейско русло. Всички хора са подвластни на влиянието на Луната, а най-силно – родените в Рак или с Луна или асцендент в този знак. Пълнолунието и лунното затъмнение ги превъзбуждат и не малко от тези мъже и жени са способни да избухнат в непровокирана словесна или физическа агресия, която в личен план може да се прояви като домашно насилие или насилствена интимност. Лунното затъмнение е точка на пречупване за хората, изявено подвластни на Луната. Докато то трае, чувствителността им е прекомерна и приемат дори чуждите проблеми като свои. Не е изключено подобно изживяване, дори и между стените на дома да повлече след себе си последващ житейски провал. Реакциите са спонтанни, здравето – уязвимо. – Какво ще донесе Марс, докато е в опозиция със Слънцето. Лош или добър знак за хората е това? – „Марс отива на война“ се казваше едно рокпарче на „Емерсън, Лейк енд Палмър“ отпреди 40 години. Повече от двадесет минути в едно се сливаха тежки звуци и тънки човешки трели, възвисяващи се до писък. Истеричен писък като предстоящото приближаване на Марс към Земята, което за пореден път ще е най-голямото. Иначе как да се страхуваме и да треперим от войнолюбеца Марс, ако доближаването до нашата планета е само скучното, обичайно. А знакът е за хората, а не в небето. Ако хвърлим поглед само в най-близкото ни минало, ще установим, че Марс е била най-близо до Земята на 27 август 2003 г. – „само” на 55,76 милиона километра. Според изчисленията на астрономите, предишното по-голямо приближаване на Червената планета е било преди 59 600 години. На 30 октомври 2005 г. разстоянието между двете планети е било 75,28 милиона километра. На 27 август 2011 г. – Марс се е приближил едва на 55,6 млн километра. През 2013 година Земята и Марс бяха разделени от 56 милиона км, което се очаква да се повтори след 300 години. На 30 май 2016 г. Червената планета беше само 75 милиона километра от Земята. За страхливците припомням, че всеки път ние, земляните, сме оцелявали и мечът на Марс не ни е достигал. Дали ще ни подмине марсовият гняв и агресия и този път? Като астролог знам отговора и поне за България съм сигурна, но за други части на света гаранция не мога да дам. Не бих се изненадала Марс наистина да се готви да воюва след неуместното изказване на президента на САЩ Доналд Тръмп, който, ако преводът е верен, тръгна на война за господство в Космоса, както и за завоюването и колонизирането на Луната и Марс. Луната вече я „покорихме“, не че ни прие да сме част от нейното население, но Марс дали няма просто да залее Земята с огнедишаща лава? Тук важи поговорката „Внимавай какво си пожелаваш!“, защото планетите са стационарен разум и независимо какво си мечтаят пъплещите върху тях същества, може да не са съгласни и да потушат порива за воюване с неочаквани природни бедствия. Марс е в опозиция на Слънцето на 27 юли. Планетата ще е в противоположна посока на Слънцето на небосклона, гледано от Земята. Разстоянието между Марс и нас ще намалее до 57,58 милиона километра на 30 юли. Това е „великото противостоене“. Отлична възможност за наблюдения ще има от Южна Америка, Южна Африка и Австралия, но не и от Европа. Пощадени сме от Марсовата агресия. Опозицията Слънце – Марс предупреждава, че мнозина ще трябва да се научат да търпят загуби, което няма да им попречи да бъдат уважавани. Само ако признаят първенството на другите, ще имат признание и за себе си – това важи за лидерите на държавите. Склонността към непочтеност и интриги, към изречени лъжи, за да постигнат победата си ще ги тласне към пропаст, от която излизане няма, тъй че на 27 юли всяка дума трябва да бъде премерена, на което Марс ще се противопоставя. Марс е ретрограден от дата носител чрез вибрацията на деня на агресия, но и на кармична разплата и ответната такава, независимо дали се разпалват военни огнища без значение в коя точка на Земята или отношенията са междуличностни. На 30 юли, когато Марс ще е най-близо до Земята, денят носи двойна вибрация подтикваща към интересни, омайни, сякаш перспективни, но неподходящи познанства, проблемни срещи, склонност към импулсивно договаряне на сделки, включително и свързани с военната промишленост, които ще бъдат пагубни за договарящите държави, но не заради Марс, а заради ретроградния Меркурий. Всичко, договорено или започнато на 30 юли, ще има край, различен от планирания, но не положителен. – Усилват ли се взаимно явленията, които се засичат в края на месеца? Как да ги използваме и за какво да внимаваме? – Влиянието на планетите върху хората и техните действия и емоции се засилва заради аспектите им, комбинирани с пълното лунно затъмнение. Първата планета, на която трябва да отделим заслужено внимание, е Меркурий, който е ретрограден в Лъв в периода 26.07. – 19.08.2018 г. Типично за тази ретроградност на Меркурий е възвеличаването на егото дори и в хората, които кретат безлични в блатото на посредствеността, защото мъничкото им его, самонадуло се до огромен балон, ги заблуждава да си внушават, че ще успеят да си извоюват признание и да се наложат над по-умните от тях. В този период може и да го постигнат. Уви, временният успех при някои от тях ще им донесе бъдещи разочарования и подигравки. Такива хора има навсякъде, има ги и в ГЕРБ и в БСП и някои от тях са много речовити и стигат до словесна агресия, но не в пленарната зала. И двете партии ще си спестят проблеми, ако забранят публичните изяви на бърборковците с проблемен интелект в своите редици за времето на ретроградния Меркурий, което е малко вероятно. Съвпадението на началото на Меркуриевата ретроградност с други два интересни аспекта е очевидна, но не фаталистична. Вибрацията на деня е носител на двойна кармична разплата, в смисъл на проблеми между членове на семейство, делови партньори, обвързани с инвестиции, на междудържавно ниво, при подписване на спогодби по време на обратното движение на Меркурий. Ден след започналото ретроградно движение на Меркурий и Марс, планетата на войната и агресията, на импулсивността и необмислените действия, не само че е в пълната мощ на своята ретроградност, а и се приближава към Земята, от която на 27 юли се наблюдава пълно Лунно затъмнение. Марс е ретрограден във Водолей в периода 26.06. – 14.08.2018 г. Потребността да бъде чувствана и изживявана личната свобода е от огромно значение, затова в този период, дори и ако обичащи се хора са сгодени, предложение за брак може да бъде отказано, други трудно ще се решат, дори и ако са сгодени, да сключат брак, а за съжителство на семейни начала не говорим. Положението на Марс тласка към агресия при приключване на отношения, както и при създаването им. – Какво ще ни бъда забранено? – В периода на ретроградния Меркурий, подчертавам това, защото именно тази планета налага забраните по време на своето обратно движение, всички начинания са забранени. Печелившо е да се работи по вече започнатите или да се отдели повече внимание на изостаналите задачи. Категорично е забранена смяна на работата, подписването на договори, преговори, които може да завършат дори само с ръкостискане, глобални междудържавни спогодби, инвестиции на междудържавно ниво, на големи, малки и средни фирми носят само загуби. И все пак, ако се налагат такива действия и няма как да бъдат отменени, нека има клауза за преподписване на договорите за периода на директното движение на планетата. Няма забрани за сключване на брак, за годеж, за развод и раждане със секцио, ако и другите астрологични компоненти го позволяват.", "date": "2018.07.25", "title": " Астрологът Светлана Тилкова – Алена пред „Труд“: Върнете си заемите преди лунното затъмнение\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b3%d0%b2%d0%b0-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%b7%d0%b0/", "text": "Прокуратурата в Барселона иска отново да бъде отворен случаят с чернодробната трансплантация на бившия играч на каталунците и актуален секретар в клуба Ерик Абидал. Новината съобщи вестник „Ел Мундо“. От обвинението настояват да бъде извършено ново разследване, тъй като се съмняват в нередности в цялата операция, осъществена през 2012-а година. През изминалата 2017-а бе случаят бе нищен, тъй като имаше съмнения за нелегален трафик на органи. Тогава разпитан бе и бившият президент на „Барселона“ Сандро Росей. След повече от година следствени действия бе заключено, че няма данни за наличие на извършено престъпление. От Националната организация за трансплантации също обявиха, че цялата процедура, на която се е подложил Абидал, е била в съответствие със закона. Това потвърдиха и от клиниката в каталунската столица. Според „Ел Мундо“ прокуратурата сега счита, че има съмнения в идентичността на лицето, което е дарило черен дроб, както и че по-скоро става въпрос за незаконно закупен орган, а не за безкористен акт.", "date": "2018.07.25", "title": " Прокуратурата погва „Барселона“ за трансплантация"}
{"url": "https://trud.bg/%d0%b4%d0%b5%d0%b1%d0%b5%d0%bb%d0%b8-%d1%80%d1%83%d0%bc%d1%8a%d0%bd%d1%86%d0%b8-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0%d0%b2%d0%b0%d1%82-%d1%81-%d0%bb%d1%83%d0%b4%d0%be%d0%b3/", "text": "Българският шампион „Лудогорец“ е на път да се размине с наднормения „Клуж“. Румънският отбор загуби с 0:1 домакинството си на „Малмьо“ в първи мач от втория квалификационен кръг на Шампионската лига. Победителят от сблъсъка чака тима от Разград. „Признавам си, че се върнах от ваканция по-тежък – каза Александру Йонита, изтървал златна възможност през второто полувреме. – Не знам за колегите ми, но това е причината аз да играя слабо.“ Едуард Йорданеску, треньорът на „Клуж“, добави, че отборът му бил прекалено бавен срещу „Малмьо“. „В Европа без бързина, борба и решителност няма да стане“, каза бившият наставник на ЦСКА.  С успеха шведският „Малмьо“ е на крачка от евентуални срещи с „Лудогорец“. Преди това „орлите“ трябва да се справят с унгарския „Видеотон“. В друг мач от пресявките на Шампионската лига, „Мидтиланд“ на Божидар Краев загуби с 1:2 при гостуването си на „Астана“. Българинът остана сред резервите и от пейката видя как в добавеното време съотборниците му допуснаха втория гол в мача. „Спартак“ (Търнава), бившият тим на треньора на ЦСКА Нестор Ел Маестро, победи като гост „Легия“ (Варшава). Словашкият тим се класира за турнира след като именно наставникът на „червените“ ги изведе до историческа първа титла. „Атрактивна финансова оферта обаче го е изкушила, за да премине в България“, обяви неговият наследник в доскорошния му клуб Радослав Латал.", "date": "2018.07.25", "title": " Дебели румънци се разминават с „Лудогорец“"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b8%d1%81%d0%ba%d0%b0-%d0%bf%d0%b0%d0%ba-%d0%b4%d0%b0-%d0%be%d0%b3%d0%bb%d0%b0%d0%b2%d0%b8-%d0%b1%d0%be%d1%82%d0%b5%d0%b2-%d0%bf%d0%b4/", "text": "Бизнесменът Георги Самуилов отново поиска да оглави „Ботев“ (Пловдив). През зимата на миналата година той бе собственик на клуба, но напусна заради наследени дългове, а и отказът на общината да анулира стара концесия на стадиона. Сега Самуилов поиска акциите с намерения за „оперативната издръжка и управление на клуба, както и инвестиционно намерение във връзка с довършване строежа на съоръжението на тима“. Съветът на директорите пък поиска писмено обяснение от треньора Николай Киров. Причината бе изказването му след загубата от „Левски“ с 0:1, че не вижда развитие в отбора, а и нападна президента на клуба Ангел Палийски. В другия отбор от Пловдив пък се чака финансова „тесла“ за администратора на „Локомотив“.  „Отишъл е на море и не е картотекирал новите играчи – ядоса се собственикът на „черно-белите“ Христо Крушарски. – Няма да оставя нещата така, всеки ще си носи отговорността.“", "date": "2018.07.25", "title": " Бизнесмен иска пак да оглави „Ботев“ (Пд)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%be%d0%b5%d0%ba%d1%82%d0%b8%d1%82%d0%b5-%d0%b7%d0%b0-%d0%bf%d0%be%d0%ba%d1%83%d0%bf%d0%ba%d0%b0-%d0%bd%d0%b0-%d0%bd%d0%be%d0%b2%d0%b8-%d0%b8%d0%b7%d1%82/", "text": "Министерството на отбраната публикува двата проекта за модернизация на армията – „Придобиване на нов тип боен самолет“ и „Придобиване и поддръжка на основна бойна техника за изграждане на батальонни бойни групи от състава на механизирана бригада”. Проектът за придобиване на нов изтребител може да изтеглите от  Проектът за покупка на бронирана техника може да изтеглите от  С 1,4 млн. лв. ще бъдат закупени 150 единици бронирана бойна и специална техника, както и допълнително оборудване. Плащането ще става разсрочено за период от 12 години. Предвижда се закупуването на 16 изтребителя на обща стойност 1,8 млрд. лева с ДДС. От МО ще изпратят отново запитвания за предоставяне на оферти до САЩ, Португалия и Израел за самолети Ф-16 и Ф-18; до Италия и Германия – за „Юрофайтър“, до Франция – за „Рафал“ и до Швеция – за „Грипен“. Необходимостта от придобиване на нов тип боен самолет за ВВС произтича от задълбочаващото се противоречие между важните задачи в системата за национална и колективна сигурност, от една страна, и от остаряващата и отхождаща авиационна техника и очертания сериозен дефицит от способности, от друга, посочват от МО. В същото време, в черноморския регион се създава траен геостратегически и военен дисбаланс, чрез разполагането на дефанзивни и офанзивни оръжия отвъд договорените ограничения в близост до границите на страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Вижте проектите за покупка на нови изтребители и бронирани машини (документи)"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%81%d1%82%d0%be%d1%8f%d0%bd%d0%be%d0%b2%d0%b8%d1%87-%d0%b2%d1%8a%d0%b2-%d0%b2%d1%82%d0%be%d1%80%d0%bd/", "text": "„Левски“ ще представи официално Славиша Стоянович като нов треньор на тима във вторник. На 99,9% словакът ще поеме „сините“. Вчера от „Герена“ се похвалиха, че договорът на Делио Роси е разтрогнат по взаимно съгласие. С италианеца си тръгват и помощниците му Феделе Лимоне, Матия Винченци и Доменико Ботичела.", "date": "2018.07.25", "title": " „Левски“ представя Стоянович във вторник"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b0-%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0-%d1%81%d0%bf%d1%80%d1%8f-%d0%b4%d0%b5%d0%bf%d0%be%d1%80%d1%82%d0%b8%d1%80%d0%b0%d0%bd%d0%b5%d1%82/", "text": "Шведска активистка стана популярна в социалните мрежи, след като успя да спре депортирането на афганистански мигрант, съобщи Би Би Си. Студентката Елин Ершон резервирала място в същия полет, с който трябвало да лети афганистанецът в понеделник и отказала да седне, докато той не бъде изведен от самолета. Тя предава на живо във Фейсбук протеста си, като записът показа напрежение между пътниците и екипажа. Реакциите бяха предимно в нейна подкрепа, но имаше и хора, обвиняващи я в демонстративна показност. Видеото събра над 2 млн. гледания. На него Ершон обяснява, че не е съгласна с политиката за депортиране на Швеция, която смята Афганистан за сигурна страна и изпраща обратно хората, на които е отказано убежище. Тя каза, че Афганистан е страна, къде мъжът „най-вероятно ще бъде убит“ и обясни, че не сяда на мястото си, за да спаси живота му. А докато пътник не е седнал, командирът на полета не може да излети. „Всичко, което искам е да спрат депортирането и тогава ще спазвам правилата на борда“, каза Ершон. Членове на екипажа и други пътници ѝ казват да седне и да спре да снима, но тя не се подчинява. Това продължава известно време, след което и други пътници се изправят, някои, за да подкрепят акцията ѝ. В крайна сметка тя и 52-годишният афганистанец бяха свалени от самолета. Според шведски медии мъжът най-вероятно ще бъде депортиран по-късно в Афганистан, а неговата „временна спасителка“ може да стане обект на правни действия, защото пътниците на гражданските самолети са длъжни да изпълняват указанията на командира на полета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Шведска студентка спря депортирането на афганистанец"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%86%d0%b0%d1%80%d1%81%d0%ba%d0%b0-%d0%b3%d1%80%d0%be%d0%b1%d0%bd%d0%b8%d1%86%d0%b0-%d0%b2-%d1%81%d0%b5%d0%bb%d0%be-%d0%bc%d0%b0%d0%bd%d0%be%d0%bb%d0%b5/", "text": "Монументална императорска гробница от Римската епоха откриха археолози до Пловдив. Тя е с размери 7 на 7 метра. Мащабната находка е на метри от върха на най-голямата могила в България край село Маноле. Проучванията там започнаха преди две години. Гробницата, която е изключително голяма находка, е с размери 7 на 7 метра. Благодарение на електротомографски изследвания учените са успели да установят и дълбочината на гробницата – тя е над 5 метра. „Ние сме още в самото начало. Намираме се на 5 метра дълбочина от върха на могилата и на практика сме разкрили покрива на гробницата, който частично е разрушен от вторични иманярски изкопи, но според нашите изследвания, в дълбочина имаме да проучваме още около 4,55 метра, докато достигнем същинската гробна камера. Тоест най-вероятно гробницата е била висока около 5 метра. Според мен тя е на тракийски владетел, който е управлявал в средата на III век сл. Хр., по време на така наречените римски императори, когато властта в Римската империя се взима от хора, които нямат потекло и нищо общо с властта. Най-характерният показател, че самата гробница най-вероятно е свързана с някой от тракийските владетели, е нейното разположение в могила.“, каза пред   доц. Костадин Кисьов, археолог и директор на Регионалния археологически музей – Пловдив. Около гробницата са открити няколко бронзови монети, както и керамика. „Всъщност датировката се определя не само от начина на изграждане и материалите, които са използвани, тъй като пак казвам, ние сме на самия покрив, а се определя и от петте монети и от керамиката, която откриваме разхвърляна около гробницата – това е част от ритуала. Монетите са бронзови и са именно от средата на III век.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Откриха царска гробница в село Маноле"}
{"url": "https://trud.bg/%d0%b5%d0%bb-%d0%bc%d0%b0%d0%b5%d1%81%d1%82%d1%80%d0%be-%d0%ba%d1%80%d0%b8%d0%b5-%d0%ba%d0%b0%d0%bf%d0%b8%d1%82%d0%b0%d0%bd%d0%b0/", "text": "Капитанът на ЦСКА срещу „Адмира Вакер“ ще бъде енигма до началото на двубоя в четвъртък от 20 ч. Въпреки че титулярът Николай Бодуров е наказан, не е сигурно, че лентата ще се върне при Божидар Чорбаджийски. „ Няма да коментирам дали ще е капитан“, лаконично отговори отговори треньорът Нестор Ел Маестро. Откакто сърбинът пое ЦСКА, Чорбаджийски изгуби лентата, която носи от 2015-а досега. Ел Маестро бе критичен към Кристиян Малинов, който заедно с Бодуров си изкара червен картон след края на двубоя с „Рига“. „Направи нещо, но това е заради манталитета му – рече треньорът. – Малинов е важен за нас. Има някои тънки граници. Не знам защо Бодуров получи червен картон.“ Ел Маестро се надява ЦСКА да играе срещу „Адмира Вакер“, както през първите 25 минути на вторите полувремена на двубоите с „Рига“ и „Локомотив“ (Пд). „Шансовете са равни, няма да е изненада, ако спечелим – продължи наставникът. – Същото се отнася и ако австрийците бият. Няма да направя луди промени в състава. На някои позиции ще има размествания.“ Сърбинът повтори, че най-много двама футболисти могат да попълнят състава на ЦСКА до края на трансферния период. „Червените“ се завърнаха в Европа за първи път от 2014-а година. Преди мачовете с „Рига“ последната победа бе именно срещу австрийци – 2:1 над „Рапид“ във Виена през 2010 година.", "date": "2018.07.25", "title": " Ел Маестро крие капитана"}
{"url": "https://trud.bg/%d0%be%d0%b6%d0%b8%d0%b2%d0%b5%d0%bd-%d0%b4%d0%b5%d0%b1%d0%b0%d1%82-%d0%b2-%d0%b1%d0%be%d1%81%d0%b8%d0%bb%d0%b5%d0%b3%d1%80%d0%b0%d0%b4-%d0%b7%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8/", "text": "Оживен дебат за проблемите на медиите на българското малцинство в Сърбия протече в Културния център в Босилеград. Организаторите на събитието Сдружение „Глас“ Босилеград и БТА бяха поканили над десет местни и национални медии. В началото на дебата генералния директор на БТА Максим Минчев каза, че България има водещо място на Балканите за евроинтеграцията на страните от региона и медиите имат голямо значение в това отношение. Минчев отчете добро партньорство с ТАНЮГ за решаване на спорните въпроси. Посланикът ни в Белград Радко Влайков каза, че за него е много важен въпросът за начина по който се защитават интересите на малцинствата, за тяхната информираност и за отношението към предстоящи избори през есента. Едвин Сугарев, генерален консул в сръбската столица, беше прям в оценките си за ситуацията с българските медии в Сърбия. Той похвали местните издания „Глас“ и „Фар“, които дават качествено съдържание и новото списание „Визия“ и благодари на сръбската страна. Но какво е отношението между тях и местната власт, свободни ли са, е друг въпрос, както и как българските медии в България отразяват тези процеси. Георги Лозанов, специален гост на медийния форум, постави въпросите за културната идентичност и какво представлява тя днес, че тя вече не е ксенофобска, не трябва да мразиш другите и така на дневен ред идва културната работа по отношение на медиите. Ако културата не свърши работа, се лее кръв, каза Лозанов. По думите му трафикът на информацията трябва да е към мнозинството и в Сърбия, но и към България, трябва много повече да се знае за българите тук, това е културна територия. Да се чувстваш част от една общност, като клубен принцип, да търсиш информация, но и да получаваш. Това е работата на медиите тук в Сърбия, плюс сътрудничество с българските и местните медии, за да научат и във Варна, и в Русе какво става тук. Но да се знае за хибридната война, че през медиите се сблъскват геополитически интереси. Мирослав Нацков от Димитровград (Цариброд), собственик на РТВЦ Цариброд сподели, че след приватизацията медията е двуезична и скоро ще е възможно всеки от от българска националност да гледат предаванията и в други части на Сърбия. Нецков каза, че напоследък като гъби са се навъдили много медии и това крие известни рискове за качеството, вече имало към 15 медии на българското малцинство. Представителите на българските медии споделиха, че финансирането им не е достатъчно и не отговаря на обещанията на властите. Иван Николов, председател на КИЦ „Босилеград“, беше най-критичен в изказването си. Ние достигнахме до разискване на нашите проблеми на най-високо ниво, дано да има и решение. Правото на информация е основно право. Частните медии манипулират обществото с подкрепа на властите. Имаме застаряващо малцинство, обезлюдяване, за съжаление медиите носят отговорност за катастрофалното състояние на българското малцинство. Това дори застрашава влизането на Сърбия в Европейския съюз, смята Николов. Според него проблемите ни са достояние на българските политици, но не и тук, проблемите не са познати в Сърбия. Създадените стереотипи към нас са още от времето на комунизма – че имаме повече права, че сме сепаратисти, че ни се дават много права, сръбските медии не успяха да ни представят като интегриращ фактор. Вестник „Братство“ се превърна в частен вестник на управляващите, каза още той. Дискусията се нажежи от изказването на сръбската представителка на малцинствата в сръбската Скупщина – Драгана Сотировски, която спомена, че такава дискусия трябва да има и в България за медиите на сръбското малцинство. Тя веднага бе репликирана от участниците в дискусията, които и обясниха, че в България има 150 сърби, главно футболисти и бизнесмени, а в Сърбия живее историческо българско малцинство. Тонът на дискусията се повдигна и когато Едвин Сугарев повдигна въпроса към Драгана Сотировски, че миналата година медиите в Сърбия не са отразили посещението на 15 май на вицепрезидента Илияна Йотова. Няма логично оправдание за това, допълни го посланик Радко Влайков. Ще ви изпратя цялата преписка, с която е съгласувано посещението на г-жа Йотова, а медиите не го показаха, допълни той.", "date": "2018.07.25", "title": " Оживен дебат в Босилеград за проблемите на медиите на българското малцинство в Сърбия"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b1%d1%83%d1%81-%d0%bb%d0%b8%d0%bd%d0%b8%d0%b8-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%b8%d1%8f-%d1%82%d1%80%d0%b0%d0%bd%d1%81%d0%bf%d0%be%d1%80/", "text": "Бусове на градския транспорт ще се движат през кварталните улички в София и ще отвеждат до метрото. Возилата ще преминават там, където не може голям автобус, съобщи столичният зам.-кмет Евгени Крусев. Маршрутите за новия вид услуга ще бъдат уточнявани в следващите месеци, а идеята е тя бъде пусната възможно най-скоро. Така в квартали като „Горна баня“, „Хаджи Димитър“, старата част на „Овча купел“ и др., хората да стигат по-лесно до метрото и по-рядко да използват колите си. Бусовете ще бъдат свързани със системата за таксуване на градския транспорт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Пускат бус-линии на градския транспорт в София\t\t\t"}
{"url": "https://trud.bg/%d0%be%d1%82-%d1%83%d1%82%d1%80%d0%b5-%d0%b2%d0%b7%d0%b8%d0%bc%d0%b0%d1%82-%d0%b2%d1%82%d0%be%d1%80%d0%b8-%d0%bf%d1%80%d0%be%d0%b1%d0%b8-%d0%b7%d0%b0-%d1%87%d1%83%d0%bc%d0%b0-%d0%b2-%d1%81%d1%82%d1%80/", "text": "Разширява се зоната за наблюдение около огнищата на чума по дребните преживни животни в Странджа. От утре започва взимането на втори проби и преглед на животните в 20-километровата зона. Остава в сила забраната за влизане на външни лица в Шарково, предаде  . Всички стопани от селото вече са получили предвидените обезщетения. Със скандал и без решение на казуса с овцефермата в Болярово приключи поредната среща между собствениците и Областния координационен щаб, които отново не получиха искания протокол за животните си и не дадоха съгласие за взимане на втори проби. „Мъчат се да ни убедят, едва ли не върху мен пада вината, ако започнат в 20 км зона да вземат проби, ако се окаже някоя положителна, едва ли не аз съм виновна… нямам представа какво ще става, не знам какви ще са техните действия. Вече всичко очаквам от тези хора аз си продължавам да си отстоявам своето“, коментира Ана Петрова. „Сега извъртяха нещата че сме били обещали на министър председателя, не на министъра на земеделието което до някъде е така, казахме ако ни дадете документи, 99 броя, 2 проби са наши… Няма отказване. трябва да ми докажат, да ми затворят устата“, допълни Тодор Димитров. Гледната точка на координационния щаб е друга. „Връчен им е протокол с номер на ушните марки. Тя самата знае, които са животните… за съжаление Българската агенция за безопасност на храните е възпрепятствана да вземе втори проби или да изпълни заповедта която е от 18 юли“, каза Димитър Иванов, областен управител на Ямбол. От утре започва вземането на втори проби в 10-километровата зона и изследвания в разширената зона, казаха от координационния щаб. На всички стопани, попадащи в тези граници се препоръчва отглеждане на животните в обори и несмесване на стадата. В тази зона попада и стопанството в Болярово. В региона се предприемат и мерки за почистване на 10-километрова зона преди граничния пункт Лесово и проверка на автомобили заради африканската чума по свинете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " От утре взимат втори проби за чума в Странджа"}
{"url": "https://trud.bg/%d0%be%d1%81%d0%b5%d0%bc-%d0%b4%d1%8a%d1%80%d0%b6%d0%b0%d0%b2%d0%b8-%d0%be%d1%81%d1%82%d0%b0%d0%b2%d0%b8%d1%85%d0%b0-%d1%87%d0%b0%d1%81%d1%82-%d0%be%d1%82-%d1%81%d0%b2%d0%be%d1%8f%d1%82%d0%b0-%d0%ba/", "text": "Осем държави оставиха част от своята култура във Велико Търново. Групите от Боливия, Венецуела, Грузия, Китай, Коста Рика, Малайзия, Мексико и Русия, участващи в Международния фолклорен фестивал, гостуваха в сряда в общината за традиционното си представяне. Артистите и техните ръководители бяха приети от директора на дирекция „Култура, туризъм и международни дейности“ Нелина Църова. Всяка от формациите анонсира изпълненията, подготвени за фестивалните вечери, които се провеждат в Летния театър. Последва традиционна размяна на подаръци, характеризиращи националните и културните особености на държавите и съответните етнографски региони. Сувенирен макет на крепостта Царевец, филм за аудиовизуалния спектакъл „Царевград Търнов – звук и светлина“ и ръчно изработени кукли подари на чужденците Нелина Църова. Интересни и атрактивни бяха даровете за Община Велико Търново – древни украшения, питиета, карнавални изделия и плакети, ръчно изработени сувенири. Международният фолклорен фестивал продължава до 28 юли включително, а концертите в Летния театър са със свободен вход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Осем държави оставиха част от своята култура във Велико Търново\t\t\t"}
{"url": "https://trud.bg/%d0%bb%d0%b8%d0%b4%d0%b5%d1%80-%d0%b2-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0%d0%bd%d1%81-%d0%bf%d0%b0%d0%b4%d0%bd%d0%b0-%d0%b2-%d1%82%d1%80%d0%b8%d0%bc%d0%b5%d1%82%d1%80%d0%be%d0%b2/", "text": "Белгиецът Филип Жилбер падна в триметрова пропаст при един от завоите на 16-ия етап от колоездачната обиколка на Франция. Състезателят на „Куик степ“, който бе лидер към момента, успя да дойде на себе си сравнително бързо и да се върне в колоната, въпреки че имаше счупване на капачката на лявото коляно. Независимо от болката, охлузванията и стичаща се по тялото му кръг Филип успя да финишира и дори взе наградата за „най-активен състезател“. Травмите обаче не му позволиха да продължи и той се отказа от останалата част на тура.", "date": "2018.07.25", "title": " Лидер в Тур дьо Франс  падна в триметрова пропаст"}
{"url": "https://trud.bg/%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8-%d0%b8%d1%81%d0%ba%d0%b0%d1%82-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%ba%d0%be%d0%b4%d0%b5%d0%ba%d1%81%d0%b0/", "text": "Българската стопанска камара и Българската търговско-промишлена палата предлагат промени в Кодекса на труда и Кодекса за социално осигуряване, които да стимулират и осигурят ефективното прилагане на дуалното обучение, като го направят атрактивно и за обучаемите, и за работодателите. Инициативата на работодателските организации е във връзка с внесения в Народното събрание Законопроект за изменение и допълнение на Закона за професионалното образование и обучение. Те настояват да се регламентира изключение за дуалното обучение относно изискването за минимална възраст от 16 години и тя да стане 15. Настояват също в КТ да се нормира облекчен режим за администриране на трудовите договори за дуално обучение, подобно на трудовите договори за краткотрайна сезонна селскостопанска работа Работодателите искат ставката от 90 на сто от минималната работна заплата, установена за страната, да бъде намалена на 50 на сто, а социално-осигурителните вноски на обучаемите да бъдат поети за сметка на държавния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Работодатели искат промени в Кодекса на труда заради дуалното обучение"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b2%d1%8a%d1%80%d0%bd%d0%b0-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d0%b2-%d1%80%d0%be%d0%b4%d0%bd%d0%b8%d1%8f-%d0%b1%d0%b0%d1%81/", "text": "С привличането на Деян и Калоян Иванови ръководството на „Левски Лукойл“ е убедено, че взимаме не един, а двама лидери – обяви Тодор Стойков, президент на „синия“ клуб. – Не е лесно в днешно време български клуб да се пребори за трансфера на най-добрите наши баскетболисти, които са си изградили име в чужбина.  Шампионът на България хвърли трансферната бомба, като подписа договор с близнаците, които се връщат в първенството на страната след 13-годишна пауза. За последно братята играха за родния си тим „Черно море“ (Варна) през сезон 2005/2006. Това е и последният път, в който двамата се изявяват като съотборници. А в периода 2003/2004 още 17-годишни акостират в „Левски, чийто треньор и тогава е Константин Папазов. Но не изиграват нито един мач, защото продължават кариерата си в Русия. Контрактът с близнаците и президента Тодор Стойков бе парафиран във Варна, от където тръгва спортната кариера и на тримата.  „И ръководството, и Иванови са обединени от амбицията и желанието за постигането на една обща цел – осъществяване на сериозен пробив в Европа“, се казва в официалното съобщение на клуба.  Калоян е висок 206 см и е носил екипа на 11 чуждестранни отбора. След година в руския „Автодор“ (Саратов), отива в елитния испански „Менорка“, следват „Манреса“, „Севиля“, „Аликанте“. Играл е още в първенствата на Украйна, Италия и Турция, където е до миналата година. В последния тим „Петким“ в южната ни съседка има 33 мача и средно по 15,7 точки, 7,2 борби и 55,6 % успеваемост.  Деян пък е със 1 см по-нисък – 205, обличал е екипа на 15 чуждестранни отбора. Състезавал се е в Русия, Испания, Италия, Хърватия, Литва, екзотичната Венецуела и Турция.  Последният му престой е в италианския „Пистоя“, където в 22 мача има средно по 11,5 точки, 5,8 борби и 58% успеваемост от игра. След дългия си престой в чужбина Деян и Калоян се утвърждават, като едни от най-добрите европейски играчи на позиции „4”и „5” е съвсем скоро ще направят дебют за „синия“ клуб.", "date": "2018.07.25", "title": " „Левски“ върна близнаци в родния баскетбол"}
{"url": "https://trud.bg/%d0%bd%d0%be%d0%b2%d0%b8-%d0%b2%d0%b5%d0%bb%d0%be%d0%b0%d0%bb%d0%b5%d0%b8-%d0%bd%d0%b0-%d1%81%d0%bb%d0%b0%d0%b2%d0%b5%d0%b9%d0%ba%d0%be%d0%b2-%d0%b8-%d1%81%d0%ba%d0%be%d0%b1/", "text": "Ако утре Столичният общински съвет одобри идеята, градската управа в София ще инвестира в две нови велоалеи. Едната ще е по бул. „Пенчо Славейков“ от бул. „Витоша“ до бул. „Прага“, а другата – по бул. „Скобелев“ от Петте кьошета до пл. „Руски паметник“. Това стана ясно по време на транспортната комисия към Столичния общински съвет. Новите велоалеи ще са около 20 см. по-тесни от минимума от 1.50 м. Тази по бул. „Скобелев“ ще е на шосето и ако се окаже тясна за големия велотрафик, ще бъде разширявана. Тази по бул. „Славейков“ ще е на 6-метровия тротоар, който според „Велоеволюция“ няма да е достатъчен за пешеходците. Те подчертаха, че той ще бъде разбит, за да бъде обособена алеята с тактилни плочки за да се ориентират незрящите. Според общината, обаче, за да се направи велоалеята на платното, трябва да се махнат места за паркиране по бул. „Славейков“ и стоянка за таксита. Те ще останат, защото са нужни на придвижващите се до болниците. Премахват се паркоместа на локалните платна на бул. „Славейков“, в зоните които са по-далече от болниците. Велоалеята на бул. „Славейков“ ще бъде обособена заедно с ремонта на отсечката от булеварда, който струва 1.2 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Нови велоалеи на „Славейков“ и „Скобелев“ в София"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%b4%d0%b2%d0%b5-%d0%be%d1%82%d0%b4%d0%b5%d0%bb%d0%b5%d0%bd%d0%b8%d1%8f-%d0%b2-%d0%bc/", "text": "Родилното отделение и това по неонатология във варненската МБАЛ „Св. Анна“ са ремонтирани и ще бъдат открити за Деня на Варна – 15 август, съобщи зам.-директорът на болницата д-р Антон Станев. Основните реконструкция бе финансирана с 550 000 лв. от общинския бюджет на Варна. Въпреки че 70% от капитала на „Св. Анна“ е държавен, местната хазна отпусна за тази година още 200 000 лв. за закупуване на нова техника и инструменти на една от най-натоварените клиники – по ортопедия и травматология, и 60 000 лв. за нов дизелов генератор на болницата, припомни д-р Станев. В сряда той прие ключовете от чисто нов автомобил за вътрешен превоз, дарен от почетното консулство на Израел във Варна и крупния бизнесмен Офер Мирецки, чиито вложения у нас са над половин милиард долара. „Имахме нужда от такъв автомобил, тъй като ежедневно се налага да транспортираме болни от една сграда в болницата до друга, а паркът ни бързо се амортизира“, каза д-р Станев и благодари на дарителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Приключи ремонтът на две отделения в МБАЛ „Св. Анна“\t\t\t"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b5%d0%bd%d0%b8-%d1%81%d0%b0-26-%d0%b6%d0%b5%d1%80%d1%82%d0%b2%d0%b8-%d0%bf%d1%80%d0%b8-%d1%81%d1%80%d1%83%d1%82%d0%b2%d0%b0%d0%bd%d0%b5%d1%82%d0%be-%d0%bd/", "text": "Спасители намериха досега 26 тела на загинали при   в провинция Атапу, Югоизточен Лаос. В неизвестност остават 131 души, след като отприщената вода потопи цели села. Мусонните дъждове усложняват спасителните работи, предаде Франс прес. Според досегашната информация, изнесена от местни медии, загиналите бяха 19. Лаоският премиер Тонглун Сисулит огласи първото конкретно официално число след бедствието. „Има 131 изчезнали“, всички са лаосци, обяви той. Досега държавната информационна агенция КПЛ съобщаваше за „стотици изчезнали“. Оцелели се оплакаха пред АФП, че не са били предупредени навреме за опасностите, при положение, че щетите по конструкцията, причинени от обилните дъждове, са били забелязани няколко дни преди срутването. „До момента са намерени 26 тела, 17 ранени са откарани в болница“, каза за АФП дошлият на място тайландски консул в Лаос. Още не можем да установим броят на изчезналите, добави той. Язовирът, чиято стена се срути, се намира близо до границата с Камбоджа и Виетнам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Потвърдени са 26 жертви при срутването на язовирна стена в Лаос"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d0%b7%d0%b0-%d0%be%d1%82%d0%b2%d0%bb%d0%b5%d1%87%d0%b5%d0%bd%d0%be-%d0%b8/", "text": "При полицейска проверка в дома на наркопласьор от Добрич е открито отвлечено и изтезавано момиче, съобщиха от полицията. Това е станало на 24 юли, когато служители на реда са намерили канабис в 32-годишния М.Д. и след това са предприели обиск в жилището му на улица „Ал.Стамболийски. Така попадат на завързаното момиче, което е било в неадекватно и напълно безпомощно състояние, била е жестоко малтретирана, изтезавана, гладна, с рани и цялата кожа и кости. Момичето е обявено за общодържавно издирване от 20 дни, когато е било отвлечено явно от мъжа и държано в плен против волята си. Веднага е откарано в реанимацията на болницата в Добрич, където лекарите се борят за живота му. В социалните мрежи негови близки пуснаха зов за помощ и снимка. Виктория Георгиева се нуждае спешно от кръвопреливане, но се търси само кръвна група АВ отрицателна. До късния следобед в сряда са й били преляти 2 банки, но има нужда от още кръводарители с бележки за кръв от Добрич. С полицейска мярка за срок от 24 часа М.Д. е задържан в Първо РУ МВР Добрич, след което мярката му за задържане е удължена на 72 часа. Материалите по случая са докладвани в Районна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Арестуваха наркодилър за отвлечено и изтезавано момиче\t\t\t"}
{"url": "https://trud.bg/%d0%b4%d0%b0%d0%bc%d0%b8-%d1%81%d0%b0-%d0%bf%d1%8a%d1%80%d0%b2%d0%b5%d0%bd%d1%86%d0%b8-%d0%bd%d0%b0-%d0%b2%d0%b8%d0%bf%d1%83%d1%81%d0%ba%d0%b8%d1%82%d0%b5-%d0%bd%d0%b0-%d0%bd%d0%b2%d1%83-%d0%b8-%d0%bd/", "text": "Курсант Деница Иванова е първенецът на Випуск-140-ти „Ботевски” на Националния военен университет /НВУ/ „Васил Левски“ във Велико Търново. Тя е и назгодишният носител на академичната награда на Община Велико Търново, която се връчва за 3 март. 26-годишната Деница Иванова от горнооряховското село Върбица спечели наградата с отличен успех в специалността „Войски за ядрена, химическа, биологическа защита и екология” и участия в съвместни международни учения. „Ориентирах се към военната професия, защото като цяло армията и ценностите, които произлизат от нея, бяха преплетени в моето възпитание. Баща ми винаги е говорил, разказвал ми е и винаги съм го виждала облечен в униформа – за мен той беше героят. Искам да служа на Родината си“, споделя Деница Иванова. Тя сподели, че иска да завърши магистратура и мечтае един ден да стане генерал. Началникът на НВУ бригаден генерал Пламен Богданов обяви, че на 27 юли ще се състои присвояване на първо офицерско звание на курсантите и връчване на свидетелствата на кадетите от Професионалния сержантски колеж на Випуск-140-ти „Ботевски”. На церемонията ще присъства и министърът на отбраната Красимир Каракачанов, който ще връчи пагоните на отличниците. „Със заповед на министъра на отбраната ще бъде възстановена номерацията на випуските от 1878 г до днес. С отличниците от 15-те специализации посетихме Калофер, срещнахме се с кмета на родния град на Христо Ботев, разгледахме къщата-музей на велия българин“, разказа бригаден генерал Пламен Богданов. Той допълни, че обучението си завършват 113 курсанти като средния успех на целия випуск е Много добър 5,36. Отличниците от всички специализации са общо петима и те ще бъдат наградени от министър Каракачанов. Сержантският колеж завършват 44 кадети редовно обучение и 270 кадети-задочници. Две дами са отличници на колежа-мл.сержант Ирена Секулова и мл.сержант Ели Вичева.", "date": "2018.07.25", "title": " Дами са първенци на випуските на НВУ и на Сержантския колеж в Търново"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%80%d0%b0%d1%82%d0%b8%d1%84%d0%b8%d1%86%d0%b8%d1%80%d0%b0-%d0%b7%d0%b0%d0%ba%d0%be%d0%bd/", "text": "Турският парламент ратифицира нов закон за борбата срещу тероризма след като в страната бе отменено наложеното след опита за преврат от преди две години състояние на извънредно положение, предаде Anadolu Agency. Законът е подкрепен от депутатите от управляващата Партия на справедливостта и развитието и от Партията на националистическото движение. Антитерористичният закон дава право на губернаторите на провинциите и на силите за сигурност да използват определени пълномощия, които те упражняваха по време на извънредното положение. Законът дава право на губернаторите да уволняват служещи във въоръжените сили, полицията, жандармерията, и публичната администрация, ако се разбере, че са свързани с терористични организации. Законът ще бъде представен на президента Реджеп Тайип Ердоган за подпис, а след това ще бъде публикуван в турския Държавен вестник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Турският парламент ратифицира закон за борба срещу тероризма"}
{"url": "https://trud.bg/%d0%b8-%d0%b2-%d0%b1%d0%b0%d0%bd-%d1%89%d0%b5-%d1%82%d1%8a%d1%80%d1%81%d1%8f%d1%82-%d0%bf%d1%80%d0%b8%d1%87%d0%b8%d0%bd%d0%b8%d1%82%d0%b5-%d0%b7%d0%b0-%d1%81%d1%8a%d1%85%d0%bd%d0%b5%d0%bd%d0%b5%d1%82/", "text": "Проби от хилядолетния полски бряст в центъра на Сливен са изпратени за изследване в Института по горите към БАН, съобщи кметът Стефан Радев. Изследвания се извършват от специалистите и в лесотехническия университет. Ще има две становища, които ще изследват какви са причините за съхненето на дървото, прочуло се в страната и в чужбина като Стария бряст. Очакванията са, че паралелните изследвания ще помогнат да се установи какви са прогнозите за бряста. „Имаме уверение, че може да ни посети и светилото в тази област – акад. Александър Александров“, допълни кметът Радев. Съхненето на Стария бряст започна преди години, първоначално бяха засегнати отделни клони. За първи път това лято болестта се отрази на цялата корона, въпреки обгрижванията на специалисти и научни работници по договор с общината. Според мнението им, дървото е засегнато от патогени, които не позволяват на корените му да пият вода. Брястът е на повече от 1000 години, един от символите на Сливен, присъства в герба на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " И в БАН ще търсят причините за съхненето на Стария бряст"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0-%d0%bb%d0%b8%d0%bd%d0%b5%d0%b9%d0%ba%d0%b0-%d1%89%d0%b5-%d0%b4%d0%be%d0%ba%d0%b0%d1%80%d0%b0-%d0%b2-%d0%bf%d0%b8/", "text": "Специализираната детска линейка на УМБАЛСМ „Н. И. Пирогов“ пътува към МБАЛ-Св. Врач в гр. Сандански. В линейката има детски реанимационен екип, който да преведе в Спешната болница  . Това съобщиха от пресцентъра на болничното заведение. Днес сутринта, малко след 9.00 ч., 6-годишното момче бе блъснато на тротоар пред дома си от 73-годишен шофьор.   в Сандански в тежко състояние – фрактура на бедро и черепно-мозъчни травми. Районната прокуратура в Сандански вече води разследване на пътно-транспортното произшествие.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Специализирана линейка ще докара в Пирогов блъснатото дете от Сандански"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%b1%d0%bb%d1%8a%d1%81%d0%bd%d0%b0%d0%bb-6-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b2-%d1%81%d0%b0%d0%bd%d0%b4%d0%b0/", "text": "Под наблюдението на Районна прокуратура – Сандански се води разследване на пътно-транспортно произшествие, при което по непредпазливост била нанесена  , съобщиха от държавното обвинение. Днес на ул. „Александър Буйнов“ в гр. Сандански, водачът на лек автомобил „Фолксваген“ предизвикал пътен инцидент, при който тежко пострада шестгодишно дете. При спускане по улицата с голям наклон, на която по същото време се извършвали строително-ремонтни работи от „УВЕКС“ ЕООД, той не се съобразил със забрана за преминаване и предприел маневра с висока скорост. Потегляйки напред, същият по непредпазливост ударил стоящия наблизо автомобил, след което прегазил намиращото се там дете и блъснал друг автомобил. На място имало багер, работници от общинската ВиК-фирма и шефът й Крум Аргиров. “Шофьорът дойде при нас да пита кога ще може да се минава. Казахме му, че няма да е скоро, защото сега започваме. Върна се до колата, качи се и потегли с мръсна газ. Удари две коли и след това и детето. Изживях страхотен шок! Страшно съжалявам, че не бях на 5 метра по-наблизо, за да дръпна детето”, каза директорът на общинското водно дружество “Увекс” Крум Аргиров.  Шофьорът е задържан в полицията. Обяснил, че спирачките му отказали и колата станала неуправляема. Шофьорът на МПС, предизвикал пътно-транспортното произшествие, е С.Я. (73 години), неосъждан и няма криминални прояви. Извършената проверка с техническо средство за употреба на алкохол от страна водача е дала отрицателен резултат. Понастоящем той е задържан за срок до 24 часа по Закона на МВР. Пострадалото дете е в тежко здравословно състояние и се намира за лечение в болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Шофьорът, блъснал 6-годишно дете в Сандански, пренебрегнал забрана за преминаване\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%ba%d1%8a%d0%bc-%d1%82%d0%b5%d1%82%d0%b5%d0%b2%d0%b5%d0%bd/", "text": "В Тетевенско, където е обявено бедствено положение заради наводнения от проливните дъждове, отново заваля, съобщи  . Местните хора се притесняват домовете им да не се наводнят за пореден път. Междувременно стана ясно, че регионалният министър Николай Нанков заминава към Тетевен и засегнатите села Гложене и Градежница. Той уточни, че приоритетно ще се работи за възстановяване на инфраструктурата, а след това ще се оценяват щетите. Засегната е най-вече общинска инфраструктура. По думите на Нанков причина за бедствието са обилните валежи от 99 л. на кв/м, които са паднали в района. Успокоява се ситуацията след пороите в тетевенските села Глогово и Градежница. Разчистен е и пътят до село Черни Вит, който беше затрупан от свлачище през нощта, обяви пред   кметът на община Тетевен Мадлена Бояджиева. Бедственото положение в района остава, след като през изминалото денонощие паднаха близо 100 литра дъжд на кв. м. Водната стихия взе една жертва, а много населени места останаха без ток. В момента няма бедстващи хора, поясни Мадлена Бояджиева. Голяма част от пораженията след пороя от миналото денонощие са преодолени. Вече е укрепен пътят между селата Глогово и Градешница, които вчера бяха най-тежко засегнати. Всичките около 20 пострадали къщи вече са отводнени. Започва работа за осигуряване на подход за автомобили към двете махали, които бяха откъснати заради срутването на мостове. В двете махали има общо около 300 души, които разполагат с достатъчно хранителни запаси и вода, увери градоначалникът. Няма спешно нуждаещи се от медицинска помощ. Нощните валежи временно са откъснали и село Черни Вит, пътят е бил блокиран от вода и свлачище, но към момента е пробит и достъпът е възстановен, допълни Мадлена Бояджиева. Днес комисии започват обход на засегнатите населени места, за да регистрират и описват щетите, които тепърва ще се остойностяват, посочи Бояджиева. Заради дъждовете под 24-часово наблюдение има при язовир „Ивайловград“. Под непрекъснато наблюдение е и нивото на река Марица. Българското външно министерство вече предупреди властите в Гърция и Турция за очаквано опасно покачване на водите на реките Арда и Марица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Николай Нанков заминава към Тетевен"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b4%d0%be%d0%b1%d1%80%d0%b8%d1%87-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%bd%d0%be%d0%b2%d0%b8%d1%8f-%d0%b3%d0%b5%d0%bd%d0%b5%d1%80/", "text": "Кметът на Добрич Йордан Йорданов се срещна с новия генерален консул на Русия във Варна Владимир Климанов. Дипломатът е на първото си официално посещение в Добрич от встъпването си в длъжност през месец юли, съобщиха от пресцентъра на общината. Кметът Йордан Йорданов запозна госта с развитието на Добрич и изрази увереност, че традиционно добрите отношения между Генералното консулство и Община Добрич ще продължат и в бъдеще. Ще се търсят нови сфери на сътрудничество, свързани с представяне на възможностите за инвестиции в добруджанския град и участие на руски фирми в икономически форуми и изложения. Кметът и генералният консул обсъдиха посещението на Междуведомствена делегация през есента на тази година в Русия, по – тясно сътрудничество между двете страни, както и между руските и български общини. На дневен ред се постави и въпросът за побратимените градове между двете държави и осъществяване на реален диалог на бизнеса. Руският дипломат Владимир Климанов е роден през 1964 г. През 1992 г. завършва Московския държавен институт за международни отношения. Говори български и английски език. В системата на МВнР е от 1992 г. насам. Има голям опит в централното управление на руското външно министерство и в чужбина. През 2008 – 2010 работи в Министерството на външните работи на Русия. През 2010 – 2014 е генерален консул на Русия в Русе. От ноември 2014 г. е началник на отдел в Министерството на външните работи на Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Кметът на Добрич посрещна новия генерален консул на Русия във Варна"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d0%b5%d1%8a%d1%80-%d1%84%d0%be%d1%80%d1%81-1-%d0%b7%d0%b0%d1%80%d0%b0%d0%b4%d0%b8-%d1%81%d0%b8-%d0%b5%d0%bd-%d0%b5%d0%bd/", "text": "Президентът на САЩ Доналд Тръмп нахокал свои сътрудници по време на скорошна визита в чужбина, тъй като гледали Си Ен Ен на личния телевизор на съпругата му Мелания на борда на “Еър Форс 1”, твърди “Ню Йорк таймс”. Тръмп бил издал нареждане в самолета да се гледа единствено тв “Фокс Нюз”. Той обвинява Си Ен Ен в разпространение на фалшиви новини и отказва да отговаря на въпросите на техни репортери на пресконференции.", "date": "2018.07.25", "title": " Скандал в „Еър Форс 1“ заради Си Ен Ен"}
{"url": "https://trud.bg/%d0%ba%d0%be%d1%82%d0%b5%d0%bb-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0-%d0%b7%d0%b0-%d0%b5%d0%b2%d1%80%d0%be%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0/", "text": "Община Котел кандидатства с инфраструктурни проекти за над 2,9 млн.лева с ДДС по Програмата за развитие на селските райони, съобщиха от пресцентъра на общината. Първият проект е за обновяване на централния площад „Възраждане“ и прилежащите пешеходни зони в Котел. Ще бъдат изградени фонтани, ще бъде поставено художествено осветление в обновените зелени и новите водни площи. Другият проект предвижда мерки за енергийна ефективност на двете сгради на общинската администрация и сградата на кметството в с.Мокрен. Ще бъде направено топлинно изолиране, ще има подмяна на част от дограмата. Сградите на общинската администрация ще имат нова система за отопление и охлаждане.  Общината е готова и с проектно предложение за реконструкция, оборудване и обзавеждане на Средното училище „Г.С.Раковски“ в Котел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Котел кандидатства за еврофинансиране за над 2,9 млн. лева"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%be%d0%b3%d1%80%d0%be%d0%bc%d0%bd%d0%be-%d0%b5%d0%b7%d0%b5%d1%80%d0%be-%d1%81-%d1%82%d0%b5%d1%87%d0%bd%d0%b0-%d0%b2%d0%be/", "text": "Голямо подземно езеро беше открито от международен екип астрономи под Южния полюс на Марс. Това е първият случай, в когато толкова голямо тяло с течна вода е откривано на „Червената планета“. Намиращо се под дебел слой от марсиански лед, езерото с ширина от повече от 20 километра. „Възможно е да има и други езера и дори живот на съседната ни планета“, съобщават учените, пише американското списание Science. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Учени откриха огромно езеро с течна вода на Марс"}
{"url": "https://trud.bg/%d0%bd%d0%b0%d1%88-%d1%89%d0%b0%d0%bd%d0%b3%d0%b8%d1%81%d1%82-%d0%b2%d0%b4%d0%b8%d0%b3%d0%bd%d0%b0-%d1%81-11-%d0%ba%d0%b3-%d0%bf%d0%be%d0%b2%d0%b5%d1%87%d0%b5-%d0%b7%d0%b0-%d1%82%d0%b8%d1%82%d0%bb/", "text": "България вече има три титли от европейското по вдигане на тежести за юноши и девойки в Милано. Тройката заформи 15-годишният Карлос Насар, който бе безапелационен в категория до 69 кг. Талантът спечели и в двете движения, като в изхвърлянето регистрира 113 кг, а в изтласкването 147 кг. Така в двубоя събра 260 кг, с 11 повече от състезателя на Армения, завършил втори.  На миналото първенство на континента Насар, чийто баща е ливанец, бе седми. Талантът е възпитаник на школата от Червен бряг, където се подготвя под ръководството на Илиян Илиев.  Другите ни двама шампиони също записаха впечатляващи резултати. Ангел Русев (56 кг) събра 240 кг, с 9 кг повече от втория. А Ивана Петрова (44 кг) регистрира 145 кг, с пет килограма отгоре пред сребърната медалистка от Румъния. Младите национали спечелиха още два сребърни медала в двубоя – на Габриел Маринов и Иван Димов. И двамата са в категория до 50 кг, но са на 15 и 17 г.  Участието на националите стана възможно в последния момент, след като федерацията успя да събере 250 000 долара и да внесе парите от глобата в Международната централа.", "date": "2018.07.25", "title": " Наш щангист вдигна с 11 кг повече за титла"}
{"url": "https://trud.bg/%d1%82%d1%80%d0%b8-%d0%ba%d0%b0%d0%bc%d0%b5%d1%80%d0%b8-%d0%b7%d0%b0%d1%81%d0%bd%d0%b5%d0%bb%d0%b8-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b7%d0%b0%d1%80%d0%b0%d0%b4%d0%b8-%d0%ba/", "text": "Линейката пристигнала за минути “Първо чух скандал и викове. Тук кънти и всичко се чува. Помислих, че е кражба, защото непрекъснато се краде, въпреки че има камери. После чух изстрела и изтръпнах. Мъжът падна, а жена му крещеше, че заради едно куче ще убият човека. Обадах се на тел. 112 и повиках линейка”. Това си спомни пред “Труд” продавачка в будка за вестници в подлеза на бул. “Гоце Делчев” и “България” в София. Тя е била на метри от мястото, където 59-годишен наемател на магазин за части и поправка на велосипеди  . Продавачката разказа, че линейката пристигнала за по-малко от 10 минути. “Три камери има тук. Хората се принудиха да ги сложат, защото постоянно има кражби”, обясни тя. От столичната полиция ще прегледат записите от охранителните камери, които са насочени точно срещу сервиза на стрелеца Иван Йорданов. Днес помещението бе затворено, а до него имаше полицейска лента. “Колеги сме, поздравяваме се всеки ден, но той винаги е много сериозен, не се шегува и изглежда малко надменен. Не знаехме, че има оръжие, а се оказа, че имал и досие в полицията”, разказват още продавачи в подлеза. “Досега такова нещо не сме виждали. Имало е побои, наркомани и клошари всеки ден препикават стълбите, но никога не са се стреляли”, коментират местни продавачи. Пострадалият 50-годишен собственик на куче е стабилизиран, но все още има опасност за живота му. Той е в реанимацията на ВМА, но е контактен, казаха лекари. Куршумът минал през корема и засегнал тънкото черво.   Искат постоянен арест за въоръжения продавач Софийската градска прокуратура ще поиска постоянно задържане под стража за Иван Йорданов. Той бе арестуван във вторник за 24 часа минути след стрелбата в подлеза. Това не е първото провинение на Йорданов. Той е криминално проявен за нанасяне на телесна повреда. Оръжието, с което е стрелял, е законно притежавано. Според прокуратурата обаче има опасност той да извърши друго престъпление, ако бъде на свобода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Три камери заснели стрелбата заради куче\t\t\t"}
{"url": "https://trud.bg/%d1%82%d1%8a%d1%80%d1%81%d0%b8-%d1%81%d0%b5-%d0%ba%d1%80%d1%8a%d0%b2-%d0%b7%d0%b0-%d0%bc%d0%be%d0%bc%d0%b8%d1%87%d0%b5%d1%82%d0%be-%d0%be%d1%82%d0%b2%d0%bb%d0%b5%d1%87%d0%b5%d0%bd%d0%be-%d0%b8-%d0%b8/", "text": "18-годишното момиче, което беше  , се нуждае от кръвопреливане. Търси се САМО АВ (-) отрицателна кръвна група за град Добрич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Търси се кръв за момичето, отвлечено и изтезавано от наркодилър"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%b8%d0%b4%d0%b2%d0%b0-%d0%b7%d0%b0-%d0%bc%d0%b0%d1%87%d0%b0-%d0%b2-%d1%80/", "text": "Премиерът на Унгария Виктор Орбан пристига за мача в Разград с частен полет на летище Варна. Посрещат го областният управител Стоян Пасев и кметът на Варна Иван Портних, научи „Труд”. От аерогарата той заминава за Разград, където отборът на „Лудогорец“ приема унгарския клуб МОЛ Види във втория квалификационен кръг на Шампионската лига тази вечер от 20 ч.", "date": "2018.07.25", "title": " Премиерът Виктор Орбан идва за мача в Разград"}
{"url": "https://trud.bg/%d1%80%d1%83%d1%81%d0%b8%d1%8f-%d0%b7%d0%b0%d0%bc%d0%b5%d0%bd%d1%8f-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%81%d1%82%d0%be%d0%ba%d0%b8-%d1%81-%d0%ba%d0%b8%d1%82%d0%b0/", "text": "Вносът на продукция от Китай може да заеме мястото на американски стоки, които напуснаха руския пазар заради въвеждането на допълнителни мита върху вноса от САЩ, заяви вчера министърът на търговията на Русия Денис Мантуров, цитиран от ТАСС. “Може да се появи свободна ниша за Китай, който да заеме мястото на САЩ. Обемът на двустранната търговия с Вашингтон и без това не е голям”, каза министърът. На 6 юли Русия въведе допълнителни мита в размер на 25-40% върху US стоки в отговор на увеличаването на тарифите в САЩ върху вноса на стомана (25 на сто) и алуминий (10%). Руските мерки засегнаха предимно пътно-строителна техника, петролно и газово оборудване и оптични влакна от САЩ. “Египет, Турция, Алжир, Германия са страните, с които се увеличава стокооборотът, предимно за сметка на нашия износ”, похвали се Мантуров. Ведомството му оцени щетите за руските износители от въведените американски мита на около 500 млн. долара. Отговорът на Русия ще компенсира едва $90 млн.", "date": "2018.07.25", "title": " Русия заменя американски стоки с китайска продукция\t\t\t"}
{"url": "https://trud.bg/%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d1%89%d0%b5-%d0%bf%d0%b5%d0%b5-%d0%bf%d1%80%d0%b5%d0%b4-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%bd%d0%b0/", "text": "Младата музикална звезда Гери-Никол ще пее на традиционния събор на БСП на Бузлуджа. Това е потвърдила самата изпълнителка пред  . Събитието ще се проведе тази събота и неделя. Традиционно социалистите се събират в местността „Историческа поляна“. Тази година за доброто музикално настроение е  ангажиран и Горан Брегович.  Както  , социалистическата партия е превела на музиканта и композитор от Босна и Херцеговина 19 650 лв. от субсидията си, за да зарадва своите привърженици на 28 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Гери-Никол ще пее пред социалистите на Бузлуджа"}
{"url": "https://trud.bg/%d0%bc%d1%8a%d0%b6-%d1%80%d0%b0%d0%b7%d0%b1%d0%b8-%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%bd%d0%b0-%d1%82%d1%80%d1%8a%d0%bc%d0%bf-%d0%bd%d0%b0-%d0%b0%d0%bb%d0%b5%d1%8f%d1%82%d0%b0-%d0%bd/", "text": "Мъж разби с кирка звездата на президента на САЩ Доналд Тръмп, поставена на Алеята на славата в Холивуд. Вандалският акт е бил извършен в 3.00 часа тази сутрин. Съобщава се, че злосторникът е носил кирката в калъф за китара. Вандалът така раздробил звездата, че отломки са се разхвърчали по цялата улица. Мъж, представил се за извършителя, се е предал на полицията, съобщи в. „Лос Анджелис таймс“, цитиран от БТА. След като разбил звездата, мъж се обадил по телефона в полицията и казал какво е направил. Когато обаче представители на реда дошли на мястото на вандалската акция той не бил там. Но по-късно отишъл в полицейския участък на Бевърли хилс и се предал. Веднага бил вкаран в ареста, като е подложен на разпит. Това не е първият инцидент, в който е била замесена звездата на Тръмп на култовата холивудска алея. Няколко дни преди гласуването в президентската надпревара през ноември 2016 г. на нея посегна вандал, облечен като строител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Мъж разби звездата на Тръмп на алеята на славата в Холивуд"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d1%81%d0%b8%d0%bc%d0%b5%d0%be%d0%bd%d0%be%d0%b2/", "text": "Не е работа на вице да се разхожда с шумомер Нови трусове и напрежение между коалиционните партньори на ГЕРБ белязаха днешния ден. Лидерът на Атака и председател на парламентарната група “Обединени патриоти” Волен Сидеров поиска оставката на вицепремиера Валери Симеонов, ако последният не се извини за думите си “пълен лобизъм” относно поправките в Закона за приватизацията и следприватизационния контрол. “Ако Симеонов не направи това, трябва да напусне поста си”, заяви Сидеров в Министерски съвет, където отиде преди началото на правителственото заседание. “Нямаше нищо лобистко в него. И според мен ГЕРБ грешат, че дават заден ход. Ветото на президента не е добре направено, бих го посъветвал да си смени съветниците и спокойно ветото може да бъде разгледано през месец септември”, каза Сидеров. Лидерът на “Атака” не спести критики и към акциите срещу шума по морските курорти на патриотичния си коалиционен патрньор: “Аз го изпратих в изпълнителната власт, за да работи за стандарта, за пенсиите, а не да се разхожда с шумомер в ръка. Това не е работа на един вицепремиер”. По отношение на Български морски флот Волен Сидеров бе категоричен, че ако дружеството се обяви в несъстоятелност, от това ще загуби републиканския бюджет. “На 6 юли 2017 г. това правителство одобри допълни разходи по бюджета на Министерството на икономиката за 2017 г. в размер на 2,4 млн. лева за заплащане на дължимата държавна такса за предявяване на иск за отмяна пред ВКС на решение на Арбитражния съд, постановено към “Кей Джи маритайм шипинг”. Ако сме искали редник Киро или редник Райън, или който и да е да пазим, е нямало да заведем тези дела”, аргументира се и премиерът Бойко Борисов по повод на репликите на Симеонов относно намеците, че поправките в приватизационния закон са в полза на бизнесмена Кирил Домусчиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Сидеров поиска оставката на Симеонов (обзор)\t\t\t"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d1%8f%d0%bc%d0%b0-%d0%b4%d0%b0-%d0%be%d1%82%d0%b3%d0%be%d0%b2%d0%b0%d1%80%d1%8f/", "text": "Иранският президент Хасан Рохани заяви, че няма нужда да отговаря на „празните заплахи“ на американския си колега Доналд Тръмп, предаде БНР. Рохани каза това на заседание на иранското правителство. Това беше първото му изявление, след като Тръмп предупреди иранския лидер, че заплашването на Съединените щати ще има тежки последствия. В неделя Тръмп написа в Туитър, че ако Иран заплашва САЩ, „ще има последствия“. Вчера той смекчи тона с думите: „Готови сме да сключим истинско споразумение с Иран“.", "date": "2018.07.25", "title": " Иранският президент няма да отговаря на „празните заплахи“ на Тръмп"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b7%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%bf%d0%b0%d1%82%d1%80/", "text": "Доволна съм от срещата, която проведохме в рамките на голямата коалиция, когато се започнат разговорите от рано, много по-лесно се разбира идеята на един или друг и да излезем с консенсус, за да не го правим пред медиите. Това каза председателят на комисията по бюджет и финанси Менда Стоянова по  . На този етап управлението не е застрашено, заради скандалите при Обединените патриоти, но Менда Стоянова изрази неодобрение към начина, по който се комуникира. „Мисля, че г-н Сидеров пресоли малко манджата, но той така е по-емоционален и винаги реагира“, каза тя. „Аз не смятам, че политиката на правителството и политиката на парламента са в тази посока. Ние сме провели редица законопроекти, правителството е приело редица поднормативни актове за намаляване на административната тежест, за създаване на по-добри условия за българския бизнес, за все по-голямо внимание към образованието и квалификацията на младите и по-възрастните хора. Реалните действия не говорят за „убиване на бизнеса“, коментира Стоянова. Според нея парламентът трябва да приеме ветото на президента Радев на Закона за приватизацията, което днес  о от икономическата комисия. Тя каза, че няма категорични данни, че нагреваемите цигари са по-малко вредни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Менда Стоянова за скандалите при патриотите: Сидеров пресоли манджата"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%ba%d1%8a%d0%bc-%d1%82%d1%80%d1%8a%d0%bc%d0%bf-%d0%b5%d1%81-%d0%b8-%d1%81%d0%b0%d1%89-%d1%81%d0%b0-%d1%81%d1%8a%d1%8e%d0%b7%d0%bd%d0%b8%d1%86%d0%b8-a-%d0%bd%d0%b5/", "text": "Президентът на САЩ Доналд Тръмп заяви, че се надява да постигне справедлива и реципрочна търговска сделка с ЕС, в началото на срещата си с ръководителя на Европейската комисия Жан-Клод Юнкер в Белия дом. „През годините Съединените щати са изгубили стотици милиарди долари от (търговията с) Европейския съюз и ние просто искаме условията да бъдат равни“, каза Тръмп. „Ако нямаме тарифи и бариери, а и субсидии, САЩ ще бъдат изключително доволни“, каза Тръмп. Той посочи, че двете страни работят за реципрочно търговско споразумение, което може да бъде „полезно за всички“. От своя страна Юнкер заяви, че Европа и Съединените щати са съюзници, a не врагове и трябва да работят заедно. Срещата се провежда в момент на разгаряща се търговска война между САЩ и Европа. САЩ вече са въвели тарифи върху вноса на алуминий и стомана от Европейския съюз, а Тръмп заплаши да повиши тарифите върху автомобилите, произведени в ЕС до 20%. Гостите от Брюксел се надяват, че пътуването ще помогне да се намали напрежението, коментира CNN. Миналата седмица президентът Тръмп нарече ЕС „враг“. На срещата на върха на НАТО по-рано този месец американският президент критикува съюзниците на САЩ – включително много европейски държави – за недостатъчно изразходване на средства за отбрана. Той също нарече Германия „пленник на Русия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Юнкер към Тръмп: ЕС и САЩ са съюзници, a не врагове"}
{"url": "https://trud.bg/%d0%bf%d0%be-%d0%b3%d0%be%d0%bb%d0%b5%d0%bc%d0%b8-%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%b7%d0%b0-50-%d0%be%d0%b2%d1%86%d0%b5-%d0%be%d1%82-%d0%b5%d0%b4%d0%bd%d0%b0-%d0%bf%d0%be%d1%80/", "text": "Животните трябва да дадат 70 кг. мляко За да получат по-големи субсидии за подпомагане при отглеждането на животни под селекционен контрол земеделските стопани трябва да имат стадо от поне 50 овце-майки или 20 кози-майки от една порода. Останалите фермери ще получат средства по схемата за преходна национална помощ, но те са по-малко от субсидиите за овце и кози под селекционен контрол. Това предвижда проект за промени в Наредба № 3 от 2015 г. за условията и реда за прилагане на схемите за директни плащания, който е пуснат от Министерството на земеделието за обществено обсъждане. За да получат субсидии за животни под селекционен контрол, овцете и козите на стопаните трябва да са с доказан произход и да имат издадени зоотехнически сертификати. Заявените за подпомагане по схемата животни трябва да бъдат идентифицирани с одобрени от Българската агенция по безопасност на храните обикновена ушна марка и електронно средство за идентификация – за животните, родени след 31.12.2009 г., и обикновена ушна марка или електронно средство за идентификация – за родените преди тази дата. С промените в Наредбата се въвежда изискване стопаните, кандидати по схемата, да продължат да отглеждат заявените овце-майки и кози-майки най-малко 80 дни след изтичане на срока за подаване на заявленията за подпомагане. Освен това допустимите за подпомагане животни, с изключение на тези от автохтонни породи (т.е. местни специфични породи), трябва да са реализирали мляко или млечни продукти в еквивалент мляко, съответстващи най-малко на 70 кг на овца-майка или коза-майка, за периода от 1 октомври на предходната година до 30 септември на годината на кандидатстване. Идеята да се сложи праг от поне 50 животни от една порода за да се получават субсидии за животни под селекционен контрол е обсъдена в Министерството на земеделието още през юни 2016 г. Тогава предложението не е било подкрепено от козевъдния бранш с аргумента, че по схемата не е резонно да има еднакъв минимален допустим праг за овце и кози. Почти всички развъдни стада (93% от тях), с които работи „Асоциация за развъждане на млечни породи кози”, отглеждат над 100 животни, но само 12,8% от тях са чистопородни, което означава, че в едно стадо средният брой на чистопородните животни е между 25 и 27. Сега се предлага да се сложи минимален праг на овце и кози от една порода, защото по-големият им брой в стадото дава възможност да се направи по-добра селекция на животни, от които да се получи поколение, пише в мотивите към наредбата.", "date": "2018.07.25", "title": " По-големи субсидии за 50 овце от една порода\t\t\t"}
{"url": "https://trud.bg/%d1%81%d0%be%d1%84%d0%b8%d1%8f-%d0%b4%d0%b0%d0%b2%d0%b0-2600-%d1%81%d0%bf%d0%b8%d1%80%d0%ba%d0%b8-%d0%bd%d0%b0-%d0%ba%d0%be%d0%bd%d1%86%d0%b5%d1%81%d0%b8%d1%8f/", "text": "Частниците ще печелят от 400 реклами и 300 павилиона София търси концесионери за над 2600 спирки на градския транспорт. Процедурата се подготвя с години и ще бъде задействана, ако днес Столичният общински съвет я одобри. Очакваните инвестиции са 18 млн. лв. Срокът за концесията е 15 г. Спирките са разделени на 4 пакета, като концесионерите ще могат да кандидатстват за не повече от два, за да няма монопол. Във всеки пакет ще им има между 582 и 696 стоянки. Разпределени са и 400 рекламни елемента и 300 павилиона за продажба на вестници и дребни пакетирани стоки. От тези обекти концесионерите ще печелят, за да поддържат останалите. 75% от тях ще бъдат монтирани където каже общината а останалите-със съгласието й, по желание на частниците. Новите съоръжения ще бъдат изградени според изисквания на главния архитект Здравко Здравков за материалите и цветовете им. Здравите спирконавеси, които ще бъдат премахнати, ще бъдат монтирани от ЦГМ другаде извън периметъра на концесията. Предвижда се спирките да са различни видове – от такива със знак, кошче и информационна табела до такива с навес. Очаква се най-малко 1498 спирки да са с навеси, а в момента такива са 1100. Най-голяма тежест при избора на концесионер ще имат инвестиционното предложение и размерът на концесионното плащане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " София дава 2600 спирки на концесия\t\t\t"}
{"url": "https://trud.bg/%d0%b0%d1%83%d0%b4%d0%b8%d0%be%d0%b7%d0%b0%d0%bf%d0%b8%d1%81-%d0%b2-%d0%b0%d1%84%d0%b5%d1%80%d0%b0%d1%82%d0%b0-%d1%81-%d0%bc%d0%be%d0%b4%d0%b5%d0%bb%d0%ba%d0%b0/", "text": "Тв Си Ен Ен излъчи аудиозапис, в който Доналд Тръмп и бившият му адвокат Майкъл Коен обсъждат предполагаемата афера на магната с ексмоделка на “Плейбой”, предаде Би Би Си. Два месеца преди спечелените от Тръмп президентски избори – през септември 2016 г., двамата дискутират как да купят правата на историята на Карън Макдугъл (47 г.) и по този начин да й запушат устата. В разговора се споменават 150 000 долара и възможности за плащане в брой или с чек. Бившата моделка твърди, че имала 10-месечна връзка с Тръмп през 2006 г., когато той вече е женен за съпругата си Мелания. Тя продава историята на “Нешънъл Енкуайърър”, подписвайки споразумение за $150 000, което дава на таблоида ексклузивни права и й забранява да говори публично за аферата. Макдугъл твърди, че е била изиграна. В разговора на Тръмп с Коен се споменава и името “Дейвид”, който може да е Дейвид Пекър – собственик на “Нешънъл Енкуайърър”", "date": "2018.07.25", "title": " Аудиозапис в аферата с моделка"}
{"url": "https://trud.bg/%d0%b1%d0%be%d1%81%d0%bd%d0%b0-%d0%be%d0%b1%d0%bc%d0%b8%d1%81%d0%bb%d1%8f-%d0%b8%d0%b7%d0%bf%d1%80%d0%b0%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%be%d0%b5%d0%bd%d0%bd%d0%b8-%d0%bf/", "text": "Министърът на сигурността на Босна и Херцеговина Драган Мектич съобщи, че ще иска промени в законодателството, които да позволят разполагането на армията на границата, за да се спре притока мигранти, влизащи в страната по пътя им към Европейския съюз, съобщи Reuters. „Планирам промени в закона, които ще позволят разполагането на армията в защита на границите ни“, заяви Мектич. Полицията в северозападната част на страната съобщи по-рано днес, че 15 мигранти са били ранени по време на сбиване на група от 50 от тях в палатков лагер край град Велика Кладуша. Полицията разследва случая. „Босна и Херцеговина става съпътстваща жертва на европейския проблем. Няма да позволим страната да стане „гореща“ точка за мигранти“, допълни министърът. „ЕС се провали, защото позволи на престъпници и трафиканти на хора да провеждат процеса, а не хората от европейските институции“, смята той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Босна обмисля изпращането на военни по границата срещу мигрантите"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b8%d0%b7%d0%be%d1%81%d1%82%d0%b0%d0%b2%d0%b5%d0%bd-%d0%b1%d0%b0%d0%b3%d0%b0%d0%b6/", "text": "Столични полицаи извършват проверка на изоставен багаж в жилищна сграда в София, съобщиха от МВР. Сигналът за изоставен багаж, пред апартамент в жилищна сграда в столичен квартал,  е получен в 19.00 часа. Незабавно на място са изпратени полицейски служители, които са отцепили района. Специализиран екип на СОБТ е предприел действия по обезвреждането на багажа. От съображения за сигурност живущите в сградата са изведени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Полицията проверява изоставен багаж в жилищна сграда в София"}
{"url": "https://trud.bg/%d0%b1%d1%87%d0%ba-%d0%bf%d1%80%d0%b5%d0%b2%d0%b5%d0%b6%d0%b4%d0%b0-3000-%d0%b5%d0%b2%d1%80%d0%be-%d0%bf%d0%be%d0%bc%d0%be%d1%89-%d0%b7%d0%b0-%d0%bd%d1%83%d0%b6%d0%b4%d0%b0%d0%b5%d1%89%d0%b8%d1%82/", "text": "Българският Червен кръст следи с тревога ситуацията в Гърция и поддържа непрекъсната връзка с Гръцкия Червен кръст (ГЧК), съобщиха от БЧК. БЧК се присъединява към тридневния траур, обявен в страната, и изказа съболезнования на ГЧК и на гръцкото посолството в Република България. В израз на международна солидарност, БЧК ще преведе парична помощ в размер на 3000 (три хиляди) евро по обявената банкова сметка на ГЧК за подпомагане усилията на националното дружество да окаже помощ на нуждаещите се. Гръцкият Червен кръст подпомага държавните институции и осъществява предимно дейности по оказване на първа долекарска помощ, психо-социална подкрепа и хуманитарно подпомагане. Звеното за мениджмънт на бедствията следи ситуацията и координира действията си с общинските, държавните и други структури на гражданската защита. В планината Герания, община Мегара и в Рафина, ГЧК е мобилизирал спасители – самаритани, които са разгърнали пунктове за първа долекарска помощ. В Рафина те са три – един в спортната зала на община Неа Макри, един пред кметството и един – на пристанището. В момента Гръцкият Червен кръст координира предоставянето на сгъваеми легла, одеяла и спални чували за населението в община Рафина. Екипи за възстановяване на семейните връзки също вече работят на терен и оказват подкрепа за намирането на изчезнали лица. Ръководителят на Националния екип за реагиране при бедствия на ГЧК на място оценява ситуацията и координира работата на терен. Екипи на ГЧК извършват оценка на нуждите и оказват помощ на пострадалите и на спасителите. Експерти на Гръцкия Червен кръст оценяват ситуацията и относно необходимостта от парично подпомагане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " БЧК превежда 3000 евро помощ за нуждаещите се в Гърция"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd-%d1%81%d1%82%d0%be%d0%bf%d0%b8-%d0%b7%d0%bd%d0%b0%d1%87%d0%b8%d1%82%d0%b5%d0%bb%d0%bd%d0%b0-%d1%87%d0%b0%d1%81%d1%82-%d0%be%d1%82-%d0%b4%d1%8a%d0%bb%d0%b3%d0%be/", "text": "„Голямата ни постоянна задача от началото на мандата е финансовото оздравяване“, заяви кметът на община Сливен Стефан Радев. Все още още не са обобщени данните на Министерството на финансите, откъдето на всеки три месеца публикуват анализ на финансовото състояние на общините. “Но това, което очаквам да излезе като данни за община Сливен към 30 юни 2018 г., е задължения за разходи около 16,5 млн. лева и просрочени задължения около 2 млн. лева. Това е показателят, който най-много следим, по който най-много работим и за който съм казал, че искам да стигне до нула. По този показател тръгнахме от над 30 милиона лева, заедно с това, което беше внесено в съда като претенции към общината“, припомни кметът. Той подчерта, че финансовото състояние на Община Сливен е подобрено значително. „Работим по предложение до министъра на финансите да ни бъде опростен безлихвеният заем в размер на 5 млн.лева, който получихме. Мотивите са, че сме постигнали голяма част от поставените с оздравителния план цели. Законът дава такава възможност“, съобщи Радев. Той допълни, че, ако това се случи до края на годината, ще се поиска прекратяване на процедурата по финансово оздравяване и излизане на Община Сливен от нея. „Така ще се върнем в кръга на общините, които са достатъчно силни да се справят сами с финансите и задачите си“, допълни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Сливен стопи значителна част от дълговете си"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d0%bd%d1%8f%d0%bc%d0%b0-%d0%be%d0%bf%d0%b0%d1%81%d0%bd%d0%b8-%d1%8f%d0%b7%d0%be%d0%b2%d0%b8%d1%80%d0%b8-%d0%b2/", "text": "„Няма опасни язовири на територията на общината или подадени сигнали за критични ситуации. Нивото им се следи непрекъснато, монтирани са спирателни кранове“, съобщи кметът на Сливен Стефан Радев. Той допълни, че промяната в Закона за водите дава възможност на общините да  прехвърлят части или всички свои язовири на държавна компания, която да  се грижи от момента на прехвърлянето им за тях. „В момента извършваме анализ на язовирите, собственост на община Сливен и  каква политика ще изработим в тази посока“, каза още Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Кметът на Сливен: Няма опасни язовири в общината"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d1%88%d0%b2%d0%b5%d1%86%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%b1%d0%b0%d1%80%d0%b1%d0%b5%d0%ba%d1%8e%d1%82/", "text": "Шведските власти заявиха днес, че 25 пожара продължават да горят в горите в цялата страна, като уточниха, че ситуацията донякъде се е стабилизирала, но остава сериозна, предаде ДПА. Пожарите, които започнаха по-рано този месец, се разпространиха бързо поради изключително сухото и горещо време. От седмици не е имало силни дъждове. Според метеорологичната служба това е най-горещият юли в Швеция от поне 260 години. Горските пожари са обхванали площ от 250 кв. км. Според оценката на шведската агенция за горите загубите възлизат на около 900 млн. крони (101 милиона долара), макар че част от дървесината от изгорелите гори ще може да се използва в строителството. В опит да предотврати появата на нови горски пожари шведската национална агенция за борба с извънредни ситуации призова местните и регионални власти да засилят прилагането на забраната за палене на огън на открито и на скари за грил в частни градини. „Рискът от пожари ще достигне изключително високи равнища в цяла Швеция в края на седмицата. Следователно контролът върху забраните за палене на огън трябва да бъде засилен, за да се избегне появата на нови пожари“, заяви говорителка на агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Властите в Швеция забраниха барбекюто заради горски пожари"}
{"url": "https://trud.bg/%d0%be%d0%b1%d1%8f%d0%b2%d0%b5%d0%bd%d0%be-%d0%b5-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%be%d0%b1%d1%89%d0%b8%d0%bd/", "text": "Във връзка с влошената метеорологична обстановка и проливни валежи, кметът на община Пирдоп обяви бедствено положение на територията на града. Това съобщиха от общинския пресцентър. Задействан е планът за бедствия и аварии, като всички включени в него фирми са се отзовали своевременно и оказват съдействие. Общината е предприела всички необходими мерки за ограничаване на пораженията, причинени от проливните дъждове. Към момента няма опасност от преливане на яз. „Душанци“. Водното му ниво е в норма и не представлява опасност за населението. Осъществява се непрекъснато наблюдение и контрол. Валежите ще продължат и през следващите дни. На 25, 26 и 27.07.2018 г. в Пирдоп се очакват валежи от 30 литра на кв.м., в часовете от 13.00 ч. до 19.00 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.25", "title": " Обявено е бедствено положение в община Пирдоп\t\t\t"}
