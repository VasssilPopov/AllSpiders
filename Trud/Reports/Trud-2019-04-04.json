{"url": "https://trud.bg/%d1%81%d0%b0%d0%bc%d0%be%d0%bb%d0%b8%d1%87%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%b0%d0%b2%d0%b8%d0%be%d0%ba%d0%b0/", "text": "Самоличността на загиналите при вчерашната самолетна катастрофа в Северна Македония вече е известна, след като днес близки на семейството дадоха ДНК проби за анализ. Българските власти са уведомени и са започнали процедура по връщане на телата на загиналите у нас, съобщи  . Окончателните резултати от разследването и причините довели до катастрофата, ще бъдат съобщени след 30 дни. Българските власти вече са получили резултатите от съдебно-медицинската експертиза. Самоличността на загиналите българи е известна. „За съжаление, излязоха резултатите от ДНК анализът, с което се потвърждава идентификацията на жертвите на катастрофата. Те са познати на българската общественост. Посолството изразява съболезнования на близките и роднините на семейството“, каза Ангел Ангелов, посланик на България в Северна Македония.", "date": "2019.04.04", "title": " Самоличността на загиналите в авиокатастофата в Македония вече е известна\t"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d0%bb%d0%b8%d1%81%d1%82%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0%d1%82-%d1%87%d0%b5-%d0%b4%d1%8a%d1%80%d0%b6/", "text": "До месеци ТЕЦ „Марица изток 2” ще изпадне в несъстоятелност, ако не се предприемат спешни мерки, заяви на пресконференция в Стара Загора председателят на Националната федерация на енергетиците към КНСБ Георги Петров. Синдикатите настояват за промени в Закона за енергетиката с цел разходите, която държавната централа прави за критична инфраструктура, да ѝ бъдат признати. Другата стъпка е да бъде увеличен капиталът на дружеството. В момента 30% от служителите в ТЕЦ „Марица изток 2” са в принудителен годишен отпуск, защото обемът на работа е силно намален. Топлоелектрическата централа е с мощност от 1620 МW, а сега са натоварени само 360 МW, съобщи председателят на КНСБ в централата Деян Дяков. Това от своя страна се отразява на добива на въглища от „Мини Марица-изток”, защото намаляват количествата, които дружеството продава на ТЕЦ „Марица изток 2”, каза председателят Синдикалната организация на КНСБ Наско Митев. Непосредствено след пресконференцията служители на ТЕЦ „Марица изток 2” и „Мини Марица-изток” се събраха на мирен протест пред комплекс „Верея” в Стара Загора, където в този час започваше енергиен форум на тема „Чиста енергия”. В него участва зам.-министърът на енергетиката Жечо Станков. Пред журналисти той заяви, че няма да се допусне фалит на държавната топлоелектрическа централа „Марица изток 2”. „Държавата е подала необходимите документи в Европейската комисия за увеличаване на капитала на ТЕЦ „Марица изток 2” и очакваме в средата на годината това да бъде потвърдено. За месец януари централата отчете печалба от 10 млн. лева, което е допълнителен сигнал към нашите партньори в Европейския съюз, че е намерен устойчив модел на работа” – каза Жечо Станков.", "date": "2019.04.04", "title": " Синдикалисти предупреждават, че държавната ТЕЦ „Марица изток 2” е пред фалит"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%b8%d1%8f%d1%82-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d1%80%d1%83%d1%81%d0%b8%d1%8f-%d1%81-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd/", "text": "Великият майстор на Русия Андрей Богданов и заместникът му Виктор Белявски представиха тази вечер пред препълнена зала в литературен клуб „Перото“ в НДК своята книга, посветена на развитието на масонството през XVII-XVIII век. Това е първото издание в руската литература, което е написано от масони за свободното зидарство. А изданието е преведено и издадено на български език със съдействието на българо-говорящата руска ложа „Шипка“ в Москва. В началото на премиерата Богданов поздрави сърдечно Великият майстор на Обединената велика ложа на България Искрен Йотов. „Без да се отчете ролята на масонството, не е възможно да се разберат правилно всички нюанси на културния, социалния и политическия живот в епохата на Просвещението“, отбеляза пред „Труд“ Великият майстор на Русия Андрей Богданов. Сред многото факти в книгата е учредяването на Московския университет навремето със съдействието на масона граф Иван Шувалов. Великият майстор на Русия Андрей Богданов и заместникът му Виктор Белявски са в България специално за премиерата на „Произходът на Ордена на свободните зидари“. За написването й са ползвани архиви и документи на повече от два века.", "date": "2019.04.04", "title": " Великият майстор на Русия с премиера на книга за масонството\t"}
{"url": "https://trud.bg/%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b1%d0%be%d0%b9%d0%bd%d0%b3-%d0%bf%d1%80%d0%b5%d0%bb%d1%8f-%d0%bd%d0%b0%d0%b4-%d0%b5%d0%b2%d1%80%d0%be%d0%bf%d0%b0-%d1%81%d0%b0/", "text": "Необичайно вип изживяване получи литовец като абсолютен подарък от обстоятелствата. Скирмантас Стримаитис се оказа единствения пътник на „Боинг 737-800“ по маршрут от Вилнюс до Бергамо, съобщава БТВ. Когато пристигнал на летището на 16 март, за да потегли за кратка ски ваканция, с изненада научил, че екипажът го чака, а той бил съвсем навреме. Тогава му заявили, че всъщност е единственият пътник на полета. Причината е тривиална – туроператор поръчал самолет от Бергамо за Вилнюс и, за да не се връща машината празна към Италия, били пуснати билети за полета обратно. Само Стримаитис се възползвал и така имал на разположение цял „Боинг 737-800“ със 189 места, и 5 души кабинен екипаж. „Екипажът изглеждаше доста объркан в началото. Може би и за тях беше ново изживяване“, коментира пред американска телевизия литовецът. Той получил персонална демонстрация на мерките за безопасност, а капитанът се обръщал към него с „Г-н пасажер“. Стримаитис споделя, че най-хубавото за него е било спокойствието и тишината по време на полета – нещо, за което иначе човек се нуждае от личен самолет. Той далеч не е първият пътник в подобно положение. През 2017 г. шотландски писател летя сам от Глазгоу до Крит, а през миналата година американска се оказа поради грешка на авиокомпанията си на полет, предназначен само за служители.“", "date": "2019.04.04", "title": " Пътнически „Бойнг“ преля над Европа само с 1 пътник\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bf%d0%b0%d0%ba%d0%b5%d1%82-%d0%bc%d0%be%d0%b1/", "text": "Законодателният процес по пакет „Мобилност“ няма да бъде завършен в мандата на този Европейски парламент. Това се посочва в позиция, подписана от 16 от българските депутати в ЕП, съобщиха от офиса на Петър Курумбашев. „Благодарение на всички положени досега усилия в рамките на всички парламентарни групи, в които са представени български евродепутати, за забавяне на хода на досието в Европейския парламент, законодателният процес по пакет „Мобилност“ няма да бъде завършен в мандата на този Парламент“, пише в документа. За съжаление, днес в пленарната зала надделя не диалогът и консенсусът, а силовият подход, който дълбоко раздели ЕП по тази тема. Това противоречи на принципите на работата на Парламента, който винаги се стреми към компромиси, за да постигане устойчиво и приемливо за всички европейско законодателство. Самият факт, че почти половината депутати гласуваха отново за отлагане на вота, показва дълбочината на разделението и че компромис всъщност не е постигнат. Това беше гласът на разума в търсене на диалог, но той отново не беше достатъчен. Стигна се до фактическо разделение между страните от центъра и географската периферия, посочват българските евродепутати. По думите им, въпреки настояването им за отлагане на пакета, са „За“ това нашите шофьори да имат достойно заплащане и достойни условия на труд и почивка. „Противоречието възниква от това, че зад социалната защита се налагат откровено протекционистки текстове, които отсичат достъпа до пазара на транспортния бранш от държавите, които са географски отдалечени. Ние не бойкотираме законодателството по този въпрос, а сме на мнение, че постигнатото до момента не представлява компромис и не отчита задоволително интересите и аргументите на всички страни“, се казва в декларацията. Българските евродепутати обръщат специално внимание, че пакетът „Мобилност“ няма да бъде приет в рамките на мандата на настоящия ЕП. „Предстоят преговори между Европейския парламент, Европейската комисия и Съвета на ЕС – т.нар. „триалог“. Те не биха могли да приключат с финално споразумение преди последното заседание на ЕП, което е само след 10 дни и което трябва да одобри всяко финално решение. Това означава, че съдбата на този пакет ще бъде в ръцете на следващия Парламент, който ще има различен състав и нови докладчици. Ходът на преговорите ще зависи от неговата политическа воля“, обясняват те. С оглед на предстоящите преговори между институциите, те призовават българското правителство да проведе много активна дипломатическа работа в Съвета в защита на българската позиция и българските национални интереси. Подписали декларацията са: Филиз Хюсменова, Андрей Ковачев, Петър Курумбашев, Илхан Кючук, Ева Майдел, Светослав Малинов, Искра Михайлов, Момчил Неков, Андрей Новаков, Георги Пирински, Емил Радев, Сергей Станишев и Владимир Уручев. Единственият, който не е подписал документа от българските депутати е Николай Бареков.", "date": "2019.04.04", "title": " Българските евродепутати: Пакет „Мобилност“ няма да бъде приет в мандата на този Европарламент"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81/", "text": "Министърът на младежта и спорта Красен Кралев проведе работна среща с посланика на Република Беларус Н. Пр. Александър Лукашевич, съобщиха от пресцентъра на ММС. По време на срещата Лукашевич покани Красен Кралев от името на министъра на спорта и туризма на Беларус Сергей Ковалчук на Вторите европейски игри “Минск 2019”, които ще се проведат от 20 до 28 юни. Министърът сподели, че на Игрите в беларуската столица се очаква да вземат участие около 100 български състезатели, които ще спорят за отличията в 15 вида спорт. Двамата обсъдиха възможността да се засили сътрудничеството между България и Беларус в зимните дисциплини на база на подписаното през 2015 г. споразумение за сътрудничество в областта на спорта. Александър Лукашевич поздрави министъра за титлата на Красимир Анев от Европейското първенство по биатлон в Минск и увери, че българските състезатели са добре дошли да се подготвят в спортните бази в беларуската столица. Той сподели пред министър Кралев, че би се радвал, ако повече спортисти от Беларус изберат Белмекен за своята подготовка, защото базата е изключително добра. Красен Кралев и Лукашевич коментираха и проблемите, свързани с допинга в спорта в световен мащаб.", "date": "2019.04.04", "title": " Спортният министър Кралев се срещна с посланика на Беларус"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%80%d0%b5%d0%b6%d0%b8%d1%81%d1%8c%d0%be%d1%80%d1%8a%d1%82-%d0%bd%d0%b0-%d0%ba%d1%83%d0%bb%d1%82%d0%be%d0%b2%d0%b0%d1%82%d0%b0-%d1%81%d1%8a%d0%b2%d0%b5%d1%82/", "text": "На 88-годишна възраст в Москва почина световноизвестният и руски режисьор Георгий Данелия, съобщи за РИА Новости семейният приятел на твореца Юрий Рот, предаде БГНЕС. Тъжната новина бе потвърдена и от Съюза на филмовите дейци на Русия. Съпругата на режисьора Галина съобщи, че сърцето Георгий е спряло. През февруари Георгий Данелия беше хоспитализиран с възпаление на белите дробове. Неговото състояние беше диагностицирано като стабилно тежко. Той беше поставен от лекарите в изкуствена кома. Данелия е роден на 25 август 1930 г. в грузинската столица Тбилиси, но много скоро семейството му заминава за Москва. Там завършва Московския архитектурен институт. Успоредно с работата си на архитект, той се снима в киното. През 1956 г. започва да посещава Висшите режисьорски курсове към киностудията „Мосфилм“. През 1960 г. на голям екран излиза неговият дебютен филм „Серьожа“, който печели Гран при на Международния фестивал в Карлови Вари. Световна известност му донасят лентите „Не горюй!“, „Афоня“, „Мимино“, „Кин-дза-дза!“. Те са показани и в България и го превръщат в един от любимите съветски и руски режисьори на българските зрители.", "date": "2019.04.04", "title": " Почина режисьорът на култовата съветска фантастика „Кин-дза-дза!“"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d1%87%d0%b5%d1%88%d0%bc%d0%b0%d1%82%d0%b0-%d0%bd%d0%b0-%d1%81%d1%82%d0%b0%d1%80%d0%be-%d1%85%d0%b0%d0%b9%d0%b4%d1%83%d1%88/", "text": "Чешмата в местността “Куш бунар” в Сливенския балкан е възстановена от Регионалната дирекция по горите и тържествено открита като част от събитията в седмицата на гората. От чучурите й, пресъхнали преди близо три десетилетия, сега отново блика вода. Според легендите тя е лековита. Напълно възстановен е монументът на чешмата, изграден още по времето на социализма. Районът е почистен, поставени са пейки за отдих и предупредителни табели към туристите да пазят чисто. Чешмата се намира сред вековна гора, която е част от защитената територия в Природен парк “Сините камъни”. В миналото е била хайдушко сборище. Тук са пребивавали най-известните сливенски хайдути, сред тях и Панайот Хитов и Васил Левски като знаменосец на четата му.", "date": "2019.04.04", "title": " Възстановиха чешмата на старо хайдушко сборище"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%ba%d1%8a%d0%bc-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%82/", "text": "Веднага след гласуването на първо четене на докладите по пакета „Мобилност 1“ днес българският евродепутат и заместник-председател на ВМРО Ангел Джамбазки изпрати отворено писмо – призив към българско правителство. В него той настоява страната ни да търси съюзници с цел подаване на жалба в Съда на ЕС, съобщиха от пресцентъра на ВМРО. В процеса на разглеждане, дебати и гласуване както в транспортната комисия на ЕП, така и в пленарната зала бяха допуснати неприемливи процедурни нарушения. Самите текстове налагат безпрецедентни нарушения на основни права в ЕС като например правото на свободно придвижване на хора стоки и услуги. Считам, че има достатъчно основания за това, аргументира се българският евродепутат. Франция, Белгия, Германия и Австрия решиха брутално да преследват нечистите си политически цели. Противно на болната им амбиция пакетът „Мобилност“ няма как да влезе в сила и да започне да се прилага в рамките на този ЕП, пише още Джамбазки в писмото си до българското правителство. Предстои приключването на финалното споразумение и даването на мандат за преговори. Румънското председателство вече заяви нежеланието си за провеждане на тристранни междуинституционални преговори, посочва той. След гласуването в ЕП на 4 април на първо четене по докладите на пакета „Мобилност 1“ всички български евродепутати, с изключение на един, обявиха обща позиция. Самият Ангел Джамбазки във видеообръщение даде яснота по казуса и категорично заяви, че българската битка срещу този лобистки проект продължава.", "date": "2019.04.04", "title": " Ангел Джамбазки към правителството: Търсете съюзници на държавно ниво срещу пакета „Макрон“"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b8%d0%bb%d0%b8%d1%87%d0%b0-%d0%bd%d0%b0-%d1%81%d1%86%d0%b5%d0%bd%d0%b0-%d1%81-2/", "text": "София прилича на сцена с декори, които прикриват фалшивото управление на ГЕРБ в града. Това заяви лидерът на БСП – София и председател на групата на социалистите в СОС Калоян Паргов при откриването на кръглата маса „С мисъл за София“, организирана от Градския съвет на Левицата в столицата, съобщиха от пресцентъра на партийната структура. На нея присъстваха бивши и настоящи ръководители в София, сред тях и кметът на града (1990-1991 г.) доц. Александър Каракачанов, както и бившият председател на БАН акад. Стефан Воденичаров, акад. Васил Сгурев, акад. Васил Проданов, бившият министър на транспорта Петър Мутафчиев, депутати и общински съветници от БСП. Заедно с Калоян Паргов дискусията беше открита от бившия министър на културата Георги Йорданов. Присъстваха още бившият областен управител на София Тодор Модев, първият заместник-кмет на столицата до 1990 година Теменужка Теофилова, бившият генерален директор на транспорта Вуто Павлов, бившият кмет на районите „Триадица“ и „Левски“ Максим Кънев, архитекти, урбанисти и много други строители на София в последните 50 години. „Играта на думи в името на нашата дискусия изобщо не е случайно, коментира Калоян Паргов. – Събрахме се с мисъл за София, за да намерим смисъл за София. При това във време, в което градът ни е разпънат между фалшивите действия и обещания на управляващите и вярата и надеждата на гражданите. София днес прилича на сцена, изпълнена с декори, които прикриват едно фалшиво 10-годишно управление. И съвсем логично маските започнаха да падат една по една. А истинското лице на столицата, което се показва зад тях, никак не се харесва на софиянци. Декоративните ремонти родиха феномени като „ремонт на ремонта“, „контрол на контрола“, перки на акули, надгробен паметник на площада… А в кварталите, в които живеят две трети от гражданите на София, асфалтът не е сменян от времето на социализма. Градът ни има нужда от осмисляне на бюджетната политика. Нужно е програмно бюджетиране. Важно е повече средства да бъдат отделяни за кварталите. Средствата от европейските фондове трябва да бъдат използвани целесъобразно – там, където наистина има нужда. София не е само центъра. С европейските средства трябва да бъдат решавани проблемите на гражданите, те не са за декоративни ремонти на ремонтите с цел управляващите да си правят пиар и да градят собствен имидж. Гражданите плащат данъци и такси и очакват парите им да бъдат вложени в подобрения там, където те живеят“.", "date": "2019.04.04", "title": " Калоян Паргов: София прилича на сцена с декори, които прикриват фалшивото управление на ГЕРБ"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd%d0%b8-%d1%81%d0%b0-%d0%b7%d0%b0%d0%b4%d1%8a-2/", "text": "Четирима криминално проявени са били задържани пред Министерския съвет заради провокативни действия, научи „Труд“. Пред полицаите мъжете са обяснили, че са наети от гражданско сдружение, за да извършват провокации. Днес в късния следобед пред сградата на правителството се проведе протест на сдружение „БОЕЦ – България обединена с една цел“. Задържаните са отведени в Пето районно управление на столичната полиция. Двама от тях са членове на люлински бригади и имат дълги криминални досиета, научи още „Труд“ .", "date": "2019.04.04", "title": " Четирима криминално проявени са задържани пред Министерски съвет за провокации"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b0%d0%bd%d1%82%d0%be%d0%bd%d0%b8%d0%b9-%d0%b8-%d0%be%d1%82-%d0%b2%d0%b0%d1%82%d0%b8%d0%ba%d0%b0%d0%bd%d0%b0-%d0%bd%d0%b5-%d1%81%d0%b0/", "text": "Още преди два месеца, на среща с протокола на Ватикана, ние уточнихме всички пунктове от визитата на папа Франциск в България, които касаят БПЦ. Според каноните не може да има общо богослужение на папата с патриарха, това не е някаква наша прищявка. Това обясни Средно- и Западноевропейският митрополит Антоний по  . Той подчерта, че желание за съвместна служба не е заявявано и от католическата църква. Те искали само среща между патриарх Неофит и папа Франциск. Помолили още главата на Римокатолическата църква да остане сам пред олтара на Светите братя Кирил и Методий. Митрополит Антоний коментира и темата за Стратегията за детето 2019-2030 г. Той подчерта, че позицията на църквата е, че не бива да се отнема изконното право на родителите да възпитават собствените си деца. „Децата не трябва да се овластяват прекалено. Насаждат се и несвойствени модели на поведение, които водят до разпад на обществото. Ние не сме за домашното насилие. Смятаме, че децата трябва да се възпитават с любов, защото агресията поражда агресия”, коментира още митрополитът.", "date": "2019.04.04", "title": " Митрополит Антоний: И от Ватикана не са искали общо богослужение на папата с патриарха"}
{"url": "https://trud.bg/%d0%b0%d0%bd%d0%b3%d0%b5%d0%bb-%d1%82%d1%80%d0%b0%d0%ba%d0%be%d0%b2-%d1%81%d1%8a%d1%8e%d0%b7-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%82%d0%b5-%d0%bf/", "text": "След гласуването на пакета“Мобилност“ е сигурно, че ще има фалити с всички тези рестрикционни мерки, които са заложени. Това каза председателят на УС на Съюза на международните превозвачи Ангел Траков по  . „75% от регистрираните фирми в България, те са около 12 000, 9300 са с от 1 до 3 камиона, или до 5, това са превозвачи, които гледат семейството си с този бизнес. Тези хора няма да могат да реагират на рестрикциите“, допълни Траков. По думите му най-тежкият текст е връщането на автомобила до дома, тъй като сме географски далече от центъра на Европа. „Ако погледнем реално как се случват нещата, имаме добра традиция в международния транспорт от много години. Българският превозвач няма къде другаде да работи. Ние като европейски граждани след 2007 г., като влязохме в ЕС, за нас е абсолютно нормално и логично да работим в ЕС. Към Русия с ембарго е затворен пътят, към Близкия Изток с войни или по някакви други причини, пак не могат да ходят превозвачите. Абсолютно логично е да развиваме транспорта си в Европа, тъй като сме и европейци. Но тази рестрикция те искат да караме към България на всеки 4 седмици. Ние нямаме такава икономика, която да посрещне този явтопарк, който имаме, нито по внос, нито по износ, което автоматично ще обрече – или трябва да возят празни курсове, което пък да не говорим колко е неекологично, а колко е нерентабилно отделно“. Според Траков създаваме нова емигрантска вълна, шофьорите са с доста добър стандарт на живот и няма да останат тук.", "date": "2019.04.04", "title": " Ангел Траков, Съюз на международните превозвачи: След гласуването на пакета“Мобилност“ е сигурно, че ще има фалити"}
{"url": "https://trud.bg/%d0%bf%d0%b0%d1%81%d0%b8-%d0%bf%d0%be%d0%b8%d1%81%d0%ba%d0%b0-%d0%b2%d0%be%d0%b5%d0%bd%d0%bd%d0%b8-%d0%b1%d0%b0%d0%b7%d0%b8-%d1%81-%d1%8f%d0%b4%d1%80%d0%b5%d0%bd%d0%b8-%d0%be%d1%80%d1%8a%d0%b6%d0%b8/", "text": "На Балканите трябва да има ядрено оръжие. Военните специалисти трябва да кажат дали то да е на север или на юг от Дунав, но ние в България това, от което имаме нужда със сигурност, са нови военноморски бази. Това коментира президентът на Атлантическия клуб в България Соломон Паси. Според него, ако тези военноморски бази бъдат оборудвани с ядрено оръжие, това наистина ще бъде едно спокойствие, защото превантивната роля в такъв случай е изключително силна. В коментар за 70-та годишнина на НАТО президентът на Атлантическия клуб заяви, че причината за дълголетието на организацията е нейната адаптивност. Според Паси, тя трябва да се стреми към глобално влияние. “НАТО даде на България огромна сигурност и огромно спокойствие. Ние дадохме шанс на народа си да работи и да се реализира, а не да мисли за своето спокойствие”, каза още бившият външен министър. Европейският съюз е най-благоденстващата икономическа организация в света. Късата памет е това, което е най-опасно. Третото най-голямо завоевание на НАТО е това, че се избегна Трета световна война, коментира още той.", "date": "2019.04.04", "title": " Паси поиска военни бази с ядрени оръжия\t"}
{"url": "https://trud.bg/%d0%bf%d0%b5%d1%82-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d1%82%d0%b5%d0%bb%d0%ba%d0%b0-%d0%bd%d0%b0/", "text": "Съдът одобри споразумение, постигнато с Районна прокуратура – Велико Търново, с което наложиха наказание на жена, държала неправомерно боеприпаси. Притежателката на незаконния боен арсенал е осъдена на 5 месеца условно с 3-годишен изпитателен с рок.Веществените доказателства  /боеприпаси/ са отнети в полза на държавата. Н. И. се е признала за виновна за това, че на 30 август миналата година в землището на великотърновското село Пчелище,  в местност „Шабарка“, във фургон, държала без разрешително по Закона за оръжията, боеприпасите, взривните вещества и пиротехническите изделия. Арсеналът включвал 4 боеприпаса за огнестрелно оръжие 12-ти калибър, заводско производство, предназначени за стрелба с гладкоцевни пушки от същия калибър и 26 боеприпаса за огнестрелно оръжие калибър 22 Long Rifle, заводско производство, предназначени за стрелба с пистолети, револвери и карабини. При разкритията, тя се оправдала, че стопанисва микроязовир и оръжията и били необходими за охрана и самоотбрана. Споразумението има последици на влязла в сила присъда.", "date": "2019.04.04", "title": " Пет месеца условно за притежателка на незаконен боен арсенал"}
{"url": "https://trud.bg/%d1%89%d0%be-%d0%b5-%d1%82%d0%be%d0%b2%d0%b0-%d0%bc%d0%be%d1%82-%d0%b8-%d0%b8%d0%bc%d0%b0-%d0%bb%d0%b8-%d0%bf%d0%be%d1%87%d0%b2%d0%b0-%d1%83-%d0%bd%d0%b0%d1%81/", "text": "Какво е това международна организация на труда? Въпросът става актуален, защото тия дни се навършва век от създаването й. Не са малко тия, които смятат, че това е комунистическа организация, родена в Москва. Но тя е международна правителствена организация с уникален състав и е създадена на 11 април 1919 г. в Париж – града на любовта и свободата. Това е станало по време на Парижката мирна конференция след края на Първата световна война. Общата разруха от войната както в победените, такава и в държавите победителки от приключилата война обясняват искането за всеобщ и траен мир, като основна цел на новосъздадената организация. А тежката мизерия и острото недоволство на народите – пораждат идеята за постигане на всеобщ и траен мир върху основата на социална справедливост. Така се раждат първите редове от Устава на МОТ: „Всеобщ и траен мир може да бъде създаден само върху основата на социална справедливост“. Албер Тома- големият хуманист, избран за директор на Международното бюро на труда (1920-1932), възприема тази повеля, находчиво перифразира известната сентенция на римското право“Si vis pacem, para bellum“ ( „Ако искаш мир, готви се за война“) с ново съдържание: „ Si vis pacem, cole justitiam“ (“Ако искаш мир, създавай справедливост“) и я превръща в духовно завещание на бъдещето, на което Организацията служи и до сега. Докато протичат преговорите „навън се водят сражения в Берлин, Виена и Будапеща,които застрашават да обхванат цялата сграда на държавите в Европа“. Думите са на проф. Джон Шотуел, член на правителствената делегация на САЩ на Конференцията. Великото социално откритие на ХХ век е трипартизмът. Той се състои в привличането в МОТ освен представители на правителствата, и на неправителствени представители- на работодателите и на работниците, като изразители на най-активните слоеве, които създават благата в обществото в съотношение 2:1:1. Това е уникалното в нейния състав. „Трипартизмът“ е нейният „крайъгълен камък“ и жизнена сила. Върху този принцип се осъществяват основните функции на МОТ-основната – нормотворческата дейност, а така също и подпомагането на държавите с техническото сътрудничество. Нормотворческата дейност обхваща приемането на конвенции и препоръки по трудовите и осигурителн отношения за подобряване на условията на труд и живот на работещите. Конвенциите подлежат на ратификация по преценка на държавите, със задължението да ги спазват и прилагат. Препоръките са само съвети към правителствата. До края на 2018 г. МОТ е приела 189 конвенции и 205 препоръки по основни въпроси на труда и общественото осигуряване. Въпреки честите остри спорове между работодателите и трудещите се в МОТ, те почти винаги намират сила чрез взаимни отстъпки да постигнат общо съгласие. За тази съзидателна дейност МОТ получи Нобеловата награда за мир през 1969 г. През изтеклите 100 години общият брой на конвенциите и препоръките приближава 400, а до скоро липсваше и механизъм за отмяната на остарелите от тях. Едва с изменението на Устава на МОТ от 1997 г. този въпрос намери разрешение, което влезе в сила през 2017 г. Неговото прилагане започна на 107-ата сесия на годишната Конференция на МОТ през м. юни 2018 г., бяха отменени загубили значението си 6 конвенции и 3 препоръки. Този процес ще продължи. Подпомагането на държавите се изразява при създаването на социалното законодателство на държавите и неговото прилагане, в консултации, повишаване на професионалната квалификация и др. България членува в МОТ от 6 декември 1920 г., т.е. от почти 100 години, без прекъсване, независимо от превратностите в общественото й развитие. Страната ни участва в работата на нейните органи, подкрепя нормотворческата й дейност, редовно плаща членския си внос и т.н. Имало е и спорове по прилагането на някои ратифицирани конвенции, като конвенцията за забрана на принудителния труд по повод на Строителните войски, свободата на синдикалното сдружаване при наличие на единствени профсъюзи в страната, които бяха особено изострени в периода на Студената война и т.н. Голямата част от тези спорове намериха своето правилно решение след началото на демократичните промени в страната. То беше постигнато и с въвеждането на съвременно колективно договаряне и тристранно сътрудничество, с приемането на Закона за уреждане на колективните трудови спорове през 1990 г., на новата Конституция през 1991 г., на сериозните изменения в Кодекса на труда от 1992 г. и др. След края на 1989 г. бяха приети и други практически мерки: през 1997 г. бяха обнародвани в Държавен вестник текстовете на всички ратифицирани,но дотогава необнародвани 48 конвенции на МОТ, представяне на текстовете на приеманите нови конвенции и препоръки на Народното събрание, както изисква Уставът на МОТ, и др. Може да се обобщи: отношението на страната ни с МОТ е протичало през цялото време конструктивно и полезно за България. В тежки моменти от историята и съдбата си България е търсела и намирала подкрепата на МОТ, а България е показвала своето положително отношение към нейните инициативи и дейност.Ето и няколко примери от миналото.  След края на Първата световна война, в която страната ни е сред победените държави, с Ньойския договор от 27 ноември 1919 г., понася тежки и несправедливи последици.Отправя молба и е приета за член на МОТ. Това й открива пътя и за членство в Обществото на народите и излизане от международната изолация. За подкрепата на България от по-близкото минало ще посоча за пример изградената през 1966-1972 г. от МОТ и Програмата на ООН за развитие с милиони долари и оборудвана голяма сграда на Центъра за усъвършенстване на ръководни кадри в Горна баня- София, с Изчислителен център, които след промените станаха държавна собственост и сега се ползват от Нов Български университет и т.н. Щедра е и нематериалната, неоценима в пари, консултантска помощ – в подготовка на българското законодателство за Кодекса на труда (1986 г.), за изработването на Закона за уреждане на колективните трудови спорове от 1990 г., за обучение на български работници в Центъра на МОТ в Торино, за участие в семинари, стипендии и др. След промените от края на 1989 г. България продължава да подкрепя нормотворческата дейност на МОТ, с ратифицираните 101 конвенции на МОТ, от които 63 – действащи, между тях 8-те фундаментални, 3 от 4-те приоритетни и 52 технически конвенции, с което се нарежда в първата десетка на държавите членки по броя на ратифицираните и прилагани конвенции на МОТ. Задачата не е в надпревара за нови ратификации, а за високо експертно обсъждане с тристранни консултации при ратификацията на нови конвенции. Стогодишнината на МОТ ще бъде тържествено чествана на 108-та сесия на Международната конференция на труда в Женева в края на юни т.г. На нея ще бъде обсъждан доклад с емблематичното заглавие „Да работим за по-светло бъдеще“, който беше подготвен през 2018 г. от създадената за целта Глобална комисия, съставена от 21 членове- световно известни личности: държавници, представители на активно действащи работодатели и синдикални дейци, учени и др. Докладът в обем от 75 страници е публикуван и изпратен на държавите членки. В него се констатира дълбокото разделение в света: „Днес, както и през 1919 г. трайният мир и стабилността зависят от социалната справедливост“, а ….“Уставът на МОТ остава най-амбициозният глобален обществен договор в историята… Бъдещето на труда изисква силна и отзивчива социална закрила“. Основната идея на доклада е „за по-светло бъдеще“ на труда със социална справедливост. Пътят към нея ни връща към корените на МОТ от 1919 г. Всяка държава ще бъде подпомагана от МОТ, но трябва сама да го измине за „себе си“. Това важи и за България. Страната ни страда от голяма бедност и остър недостиг на социална справедливост, които разделят и разяждат обществото. Тя може да бъде преодоляна не с инцидентни и кампанийни мерки, а с провеждането на цялостна постоянна и активна „силна и отзивчива социална политика“ на държавата с деловото участие на социалните партньори и цялото гражданското общество.", "date": "2019.04.04", "title": " Що е това МОТ и има ли почва у нас\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%bd%d1%8f%d0%bc%d0%b0-%d0%ba%d0%b0%d0%ba%d0%b2%d0%be-%d0%b4%d0%b0-%d0%ba%d1%80%d0%b8%d0%b5-%d0%b8-%d0%be%d1%82-%d0%ba%d0%b0%d0%ba%d0%b2%d0%be-%d0%b4%d0%b0-%d1%81/", "text": "Не искаме „гладиаторски битки“ по информационната сигурност На фона на вече обичайната, може да се каже ритуална антируска пропаганда, в последно време в американските експертни среди започнаха да се чуват и здравомислещи гласове. Привлича вниманието неотдавнашната статия „Тази гореща линия може да претодврати кибервойна между САЩ и Русия“, публикувана в The Daily Beast. Професионалистите, следящи този сюжет, едва ли ще намерят в статията каквито и да било откровения. Важното е друго – в нея открито се признава, че отсъствието на експертен, деполитизиран диалог между Русия и САЩ в областта на международната информационна сигурност е не просто път в задънена улица, но и опасен, пълен с недоразбирания и риск от мащабен конфликт. Това не са емоционални оценки, а чисти факти, представени от американски представители на силите за сигурност, действащи и бивши сътрудници на администрацията, отговарящи за въпросите на киберсигурността, т.е. тези, които разбират ситуацията „на терен“ и които поради естеството на своята дейност трябва да мислят максимално прагматично. Щом експертните среди и тези на силите за сигурност в САЩ наистина споделят тези оценки, то това е от случаите, в които е трудно да не се съгласим с колегите, макар и „от другата страна на барикадата“. Преди 6 г. – през 2013 г., успяхме да постигнем договорки за създаването на линия за пряка комуникация между Русия и САЩ в случай на киберинциденти. В същността си те са изградени по схемата, каквато съществуваше по време на Студената война спрямо традиционни военни инциденти и позволяват оперативно да се разменя информация на всички нива – от ведомствено до политическо. През тези години каналите бяха задействани и то неведнъж. Трябва да признаем, че при администрацията на Барак Обама имахме доста оживен диалог по кибервъпроси, както на рутинно техническо равнище, така и във формата на пълноценни консултации. Провеждаха са срещи на експерти, на които те можеха директно да обсъждат възникващите проблеми. В рамките на руско-американската президентска комисия дори бе създадена специална друстранна работна група на високо равнище. Що се отнася до работата на самите горещи линии, най-яркият пример е запитването на американската страна през есента на 2016 г. в периода на кандидат-президентската кампания по повод притеснението на САЩ от несанкционирано проникване в тяхната електронна инфраструктура. Ние, както винаги, реагирахме бързо, извършен бе обмен на съответната техническа информация. Нашият Национален координационен център за компютърни инциденти, който отговаря за функционирането на тази линия, още през декември м.г. изрази готовност в случай на съгласие от американска страна да обнародва съдържанието на тази преписка. Това предложение отправихме официално към Вашингтон по дипломатически канали в началото на т.г. В отговор получихме отказ. Подробно разяснение по този въпрос даде говорителката на МВнР на един от своите брифинги през март. От свое име мога само да добавя, че нашето предложение да се публикува преписката, е безпрецедентна крачка, това е истинска прозрачност, за важността на която така често говорят нашите партньори. Русия няма от какво да се страхува. Както и няма какво да крие. Готови сме тази преписка да бъде проучена от широката общественост в Русия и САЩ, медиите, експертите, и те да си направят своите изводи за това какво точно се е случило тогава. Но засега не можем да публикуваме тези данни, тъй като ни бе отказано от американска страна. По предлог „чувствителност“ на тези материали. Едва ли в тях има нещо по-чувствително за САЩ, отколкото за нас. По-скоро този подход издава неувереност в позициите, та нали при наличието на общодостъпни факти ще е много по-сложно да се тиражират обвинения за „руската ръка“ в кибератаките. Абсурдът обаче не свършва с това. Когато получихме отказ от американските държавни органи, ние решихме да разкажем директно на американското общество за това, как Москва гледа на ситуацията с горещата линия и предложихме на редица водещи US медии да публикуват статия. Казахме им – ние просто ви даваме „пряка реч“, а вие коментирайте, както искате. Ако не ни харесват нашите предложения или не ни вярвате – така и напишете, а читателите сами ще преценят. Първоначално тези издания проявиха явен интерес, уточняваха детайли, казваха, че са готови да публикуват, но после, изглежда ги „удариха през ръцете“ и последва отказ без обяснение за причините. Уплашиха се. Но това е емоционалната страна на въпроса, а ние сме по-ориентирани към прагматиката. За втори път ще се съглася с американските колеги (Майкъл Даниел, Крис Пейнтър, Люк Дембовски), чието мнение бе цитирано във въпросната статия: само съществуването на канал за екстрена връзка не е достатъчно. За ефективна работа е нужен диалог между тези, които се занимават с осигуряването на всекидневната дейност, нужен е по-широк разговор по въпросите на международната информационна сигурност. Често чуваме от официален Вашингтон, че за това „няма доверие“. Иска ми се да попитам в отговор: „А откъде да се вземе то, ако вие постоянно отказвате какъвто и да било разговор по тази тема?“. Нали ние вече неведнъж предлагахме да се проведат двустранни консултации и в отговор получавахме отказ. Понякога нещата стигаха до абсурд, като преди година в Женева, когато американската страна отмени такава среща няколко часа преди началото й, при това делегациите вече бяха на място. Неволно човек ще си помислви, че разговорът лице в лице толкова плаши нашите партньори, че предпочитат да предават своите обиди през медиите. Но нали въпросът не е в плоскостта на рутинната политика, размяната на „ужилвания“ или някакви субективни фактори.  Днес, както и преди 50 години, става въпрос за предотвратяване на ескалация на киберинцидента до ниво на пълномащабен военен конфликт между Русия и САЩ. Ако линиите за екстрена връзка, подкрепени от експертен диалог, ще буксуват по политически причини, съществува риск от втора „Карибска криза“, но този път поводът няма да са бойни глави, а информационно-комуникационни технологии, и събитията ще се развиват за броени минути, оставяйки на двете страни катастрофално малко време за взимане на решения. И това отдавна вече не е сценарий за фантастичен филм, а това е нашата реалност. Иска ми се да вярвам, че в САЩ добре осъзнават това, както и в Русия. Най-малкото на такава мисъл навеждат изказаните от американски експерти мнения. Същата линия – за откритост, демократичност, конструктивен диалог, се стремим да следваме в отношенията със САЩ по кибервъпросите на многостранни платформи. Както е известно, тази година в ООН трябва да бъдат създадени две профилирани преговорни структури по международна информационна сигурност – Работна група с открит състав (РГОС) за всички държави членки на ООН и Група на правителствени експерти (ГПЕ). Интересното е, че макар първата да се създава по руска инициатива, а втората – формално по американска, всъщност и двата формата първоначално бяха предложени и поддържани в дневния ред от Русия, като същевременно западните страни се отнасяха скептично и критикуваха при всеки удобен случай. Както и да е, реалността е такава, сега в ООН ще работят паралелно две групи и е важно да се определи на какви принципи ще взаимодействат те. Организирането на „гладиаторски битки“ в ООН по темата международна информационна сигурност не е вариантът, който подкрепяме. Русия, както и останалите държави, е заинтересована работата на тези групи да се развива в допълващ се, неконфронтационен, конструктивен и основан на сътрудничество дух. Изхождайки от съображения за здрав разум, предлагаме схема на „подялба на бремето“. В нея РГОС трябва да се съсредоточи върху крупни политически сюжети, които вълнуват мнозинството членове на световната общност – правилата на отговорно поведение на държавите в информационното пространство, мерки за укрепване на доверието в тази сфера, помощ за развиващите се държави, а също обсъждане на това как ще изглежда в перспектива самият преговорен формат по тази тема (постоянно действащ комитет на Общото събрание на ООН, или друг вариант). На свой ред ГПЕ би могла в приоритетен порядък да се заеме с не по-малко важната, но по-тясно специализирана тема – въпросът за приложимостта на действащите норми на международното право към информационното пространство. Вторият важен принцип на „мирното съвместно съществуване“ на двете групи е хармонизацията на усилията. Дискусията и в двата формата трябва да бъде неполитизирана и прагматична, а нейните резултати – взаимно допълващи се, а не конкуриращи се. От описанието на сферите на отговорност на РГОС и ГПЕ се вижда, че им предстои да повдигат колосален пласт от проблеми, а това е възможно само в случай на конструктивна настройка на всички участници. Искам да подчертая, че с такъв план – своеобразна програма за съвсместни действия, ние се обърнахме към американците още през декемри м.г. Както и преди това, предложихме среща за обсъждане на тези теми. Както и преди това, не получихме отговор. Остава съвсем малко време до стартирането на двете структури. Остава ни да се надяваме, че здравият разум на партньорите ни ще надделее и те ще се възползват от този „прозорец на възможности“, преди той да се е затворил. Ние от своя страна сме готови за диалог. *Андрей Крутских е спецпредставител на президента на Русия по въпросите на международното сътрудничество и посланик за специални поръчения на МВнР на Русия. Статията му е публикувана във в. „Комерсант“", "date": "2019.04.04", "title": " Русия няма какво да крие и от какво да се страхува\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%83%d1%88%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd/", "text": "14 съдии са разгледали 15 512 тома по 672 дела за година  Спецправосъдието в България стана на 7 години. Ако беше човек, щеше да е първолак и да срича, но като институция би трябвало вече да е изучило предмета на дейността си – организираната престъпност и корупцията. Оттук нататък какво следва да видим? Разговаряме за това с ръководителя на Апелативния специализиран наказателен съд Георги Ушев.  – Времето лети, г-н Ушев. Сякаш вчера беше, когато се роди специализираното правосъдие, като беше орисано от Еврокомисията да направи това, което не успяваха другите институции – да докаже, че държавата и у нас е по-силна от мафията. Като високопоставен магистрат, какво виждате, като хвърлите поглед напред…и назад?   – Това, което виждам сега, за разлика от първата година е, например, че колегите натрупаха достатъчно опит и увереност при разглеждане на делата за организирани престъпни групи. Преди около три години към подсъдността на съда бяха прибавени и делата по Глава първа от Наказателния кодекс – за измама, предателство, шпионство, тероризъм. По някои от тези текстове нямаше абсолютно никаква съдебна практика, така че, ние я създаваме в момента. През 2017 г. подсъдността на съда отново беше разширена и към нея се прибавиха редица корупционни престъпления срещу лица от тъй наречените „високи етажи на властта“. Както виждате, развиваме се. Мисля, че за 7 години, развитието ни не е никак малко. – Вие току-що представихте Седмия годишен отчет на Апелативния специализиран наказателен съд, който оглавявате. Помогнете ни се ориентираме по какво този отчет се различава от Шестия, от Петия и от предишните?   – Подходът на настоящото ръководство на съда към отчета е по-различен. – В смисъл?   – Имам предвид включването на анализи в него. Целта е да се представят не само цифрите, а и анализ на причините, поради които ни се отменят делата от Върховния касационен съд. А също и да се посочат основните причини, поради които Апелативният специализиран наказателен съд (АСНС) отменя актовете на Специализирания наказателен съд (СпНС). То е важно за развитието на специализираните институции. Освен това, в доклада за първи път показваме някои цифри – като броя на часовете прекарани от съдиите в съдебни заседания; броя на томовете на разгледаните дела; броя на подсъдимите и обвиняемите лица по тях; броя на престъпленията, за които са повдигнати обвинения. Мисля, че тази статистика е от ключово значение, за да може да се придобие реална представа за огромния обем работа, която сме свършили през годината. – Колко дела срещу организирани престъпни групи са постъпили миналата година в съда ви?   – Общият брой на постъпилите дела за 2018 г. е 636. От тях 529 са за организирани престъпни групи. – Цифрите са забележителни, да. Може да се каже, че всеки работен ден пристигат при вас нови дела срещу наркотрафиканти, рекетьори, терористи, данъчни измамници…Коя е най-тежката присъда, която сте им издали?   – По принцип апелативният съд постановява нова осъдителна присъда само в случаите, когато отменя оправдателна присъда на първата инстанция. През 2018 г. най-тежката присъда е от 8 години лишаване от свобода и глоба в от 4 000 лева. Наказанието е наложено за отвличане и изнудване. – От законодателните промени, с които корупционните престъпления на депутати, министри, шефове на агенции, областни управители, кметове и магистрати бяха пратени в спецсъда, мина година и половина, ако не греша. Какво се случи оттогава при вас? Отвори ли ви се много повече работа?  – Определено да. Засега в АСНС по този вид дела се разглеждат предимно производства по мерки за неотклонение („подписка“, „гаранция“ „домашен арест“ или „задържане под стража“ – б.а). Тези процеси носят особен заряд – продължават по цели дни, а понякога и през нощта. По голяма част от тях се явяват най – добрите адвокати. Има случаи, в които се ангажира и огромен медиен ресурс за тях. – Обяснимо е медиите да проявяват засилен интерес към алчността на политиците и злоупотребите с власт.   – Зад този медиен интерес прозира понякога и целта да се представят обвиняемите и подсъдимите като жертви. И в случай на съдебно решение в техен ущърб, се очерня съдът. В тази обстановка съдиите се опитват просто да си свършат работата. И смятам, че я вършат честно и усърдно. – Колко съдии работят при вас? По колко дела разглежда месечно всеки от тях? Преувеличават ли тези, които твърдят, че вие сте от най-натоварените съдилища в страната?   – В Апелативния специализиран наказателен съд по щат работят 14 съдии. През 2018 г. в съда са разгледани 672 въззивни (за проверка на първоинстанционни присъди – б.а.), дела, от които 95 въззивни дела от общ характер и 577 въззивни частни дела. 90% от делата са решени в рамките на годината. По 65% от въззивните дела от общ характер е проведено съдебно следствие. За да илюстрирам тежестта на тези дела, ще ви посоча и други цифри. Общият брой томове по тях е 15 512! Те са се водили срещу 1341 лица, някои с обвинения за няколко престъпления. Общо 2101 часа са прекарали съдиите в съдебни заседания през годината. Сега разбирате ли защо, като казвам, че един съдия от апелативния съд е разгледал средно 4 дела месечно, аз имам предвид, че това е огромен труд. – Да. А броят на делата във вашия съд расте още, така ли?   – „Расте още“ е слабо казано. За 2018 г. се наблюдава драстично увеличаване на броя на делата в АСНС. Миналата година, спрямо 2017-а, броят на разглежданите ВНОХД (Въззивни наказателни от общ характер дела) се е увеличил с 55%, а броят на ВНЧД (Въззивните наказателни частни дела) – с 32%. – Делата в спецсъда са многотомни, знаем – по 100, по 200 и по 1000 тома даже. Ако един съдия разполага с 2 дни, за да вникне в дело с 20 подсъдими и 200 тома с доказателства, събрани от службите, той какво прави? Помогнете ни да си представим, как успява?  – Работи почти денощно, включително в почивните дни. Неведнъж съдиите си вземат отпуск, за да могат да си напишат решенията, без да им се разпределят други дела. На мен редовно ми се налага да работя и след 10 часа вечерта. И не се изненадвам, когато виждам и други колеги в съда по това време. Всичко е въпрос на всеотдайност, на отношение и на организация на работата. Колегите в АСНС са добри професионалисти. Всеки от тях осъзнава огромната отговорност, с която е натоварен при разглеждането и решаването на тези важни за държавата ни дела. – Чела съм френски обвинителен акт от две странички – за убийството на български студент от двама злодеи. Тия стотици томове и хиляди страници, които се пращат от прокуратурата в съдилищата у нас, не издават ли професионално безсилие и безхарактерност? Или издават само глупостта на законодателите и формализма на НПК, както прокурорите твърдят?  – По мое мнение наказателният ни процес е твърде формален. Действително в редица европейски държави има значително по-занижени изисквания към обвинителните актове, а също и към мотивите на съда. В някои случаи мотиви въобще не са необходими, например, когато присъдата не е обжалвана или протестирана. Не знам дали българското обществото е узряло за такъв тип законодателни промени. Но смятам, че са необходими по-смели крачки в тази посока. Защото е видно, че увеличаването на щата на магистратите не води до желаното намаляване на тяхното натоварване, респективно до по-бързо и качествено правосъдие. – Сградата на улица „Черковна“, в която работите е винаги претъпкана с папки и хора. Има 4 зали за първоинстанционния спецсъд и една за апелативния, ако не греша?   – Да? – Чудя се как така кадровият орган на съдебната власт е решил, че 20-ина съдии и 5 зали стигат за най-големите, най-важните и най – публичните дела – тия срещу корупцията и мафията?  – Все пак трябва да кажем, че щатът на Специализирания съд беше увеличен с 4 бройки през изминалата година. Тоест, от Висшия съдебен съвет (ВСС) се проявява разбиране за нуждата от кадровото обезпечаване на специализираните съдилища. Аз се надявам същото разбиране да бъде проявено и по отношение на Апелативния специализират наказателен съд. Още повече, когато пленумът на ВСС увеличава числеността на Апелативната специализирана прокуратура, не е обосновано да се намалява числеността на апелативния съд. Това е и единственият съд на апелативно ниво, в който няма съдебни помощници. – Говорим от години, че ви мъчи кадрова и жилищна криза. Решава ли се вече тя? Или са прави тия, които подозират, че разни гузни големци целят нарочно спецсъдът да блокира?  – В началото на тази година Държавната комисия за сигурност на информацията (ДКСИ) окончателно освободи сградата на ул. „Черковна“ 90 за нуждите на специализираните съдилища и прокуратури. Освободените от ДКСИ помещения се заеха от прокуратурата. С административните й ръководители направихме споразумение – в замяна на това, съдилищата да получат партерния етаж на сградата, който също се заема от прокуратурата, защото съдебните зали и деловодства няма как да бъдат разположени на другите етажи. – Е, да, освен всичко друго, за знаковите съдебни дела се събира и публика, като на кино…   – Тъй или инак, ние спазихме нашата част от споразумението, проявявайки разбиране за нуждите на прокурорите. И не сме заели нито едно помещение, освободено от ДКСИ. Очаквам и и.ф. административните ръководители на специализираните прокуратури (първоинстанционната и апелативната – б.а.) да спазят поетия от тях ангажимент възможно най-скоро. Защото нуждите на съда от зали и деловодства пряко рефлектира върху разглеждането на делата, от чието забавяне страда обществото ни. – Знам, че не приемате определенията „акули“ и „цаци“. Неведнъж обяснявате, че всички дела и подсъдими са еднакво важни за вас…А това, че се боите от едрите риби? Истина ли виждате в него или обида?   – Ситуацията при нас е вече такава, че (ако използвам вашата терминология) „цаците“ станаха рядкост. Виждате на какви хора се повдигат обвинения – министри, депутати, кметове, т.нар. „олигарси“, знакови фигури от родния ъндърграунд. Всички тези дела се разглеждат при нас. Ако отлича някоe като по – важно, може би утре ще ми поискат отвод… Що се отнася до страха, аз мисля, че той би могъл да дискредитира един съдия не по-малко от липсата на почтеност или компетентност. Затова пак повтарям: всички процеси са важни. И най – важен е този, по който работя в момента. – Спецправосъдието поначало се харесва на евродокладчиците. Те ви хвалят за нарасналия брой дела и че успявате да ги решавате. Но в докладите им неизменно се повтаря критиката, че у нас очевидно има корупция, а пък няма в затворите корумпирани политици – не и от действащите, не и от висшите. Напоследък тази критика е адресирана специално за вас, за спецсъдиите. Как мислите?   – Мисля, че похвалите за работата ни по делата за организираната престъпност са напълно заслужени. Не случайно мониторингът на Европейската комисия по този показател е прекратен. Що се отнася до делата за корупцията по високите етажи на властта, трябва да се вземе предвид, че те са ни подсъдни само от година и половина. А за да се развие едно дело на досъдебно производство, после на първа и втора инстанция, отнема значително повече време. Вярвам, че и при тези дела с времето ще има резултати. Но да не забравяме все пак, че над нас има и трета инстанция – Върховния касационен съд – Вие колко апартамента имате, г-н Ушев?   – Имам един апартамент от 50 кв. метра, който е закупен с ипотечен кредит. Живея в него от години. Разрешаването на проблемите на институциите, които съм оглавявал, винаги е било приоритетно за мен. Може би затова съм поизостанал в решаването на собствените си битови проблеми. Нашият гост Георги Ушев е роден на 7 октомври 1974 г. във Велинград. Завършил е право в СУ “Св. Климент Охридски“. Младши прокурор и прокурор в Софийската районна прокуратура (2000-2004). Съдия и зам.-шеф на Софийския районен съд (2004-2009), откъдето е командирован в Софийския градски съд (2009-2011). През 2011 г. е избран за председател на Специализирания наказателен съд, а от лятото на 2017-а оглавява по-високата инстанция – Апелативния специализиран наказателен съд.", "date": "2019.04.04", "title": " Георги Ушев, председател на Апелативния специализиран наказателен съд, пред „Труд“: Страхът дискредитира съдията не по-малко от непочтеността"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-14-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b7%d0%b5%d0%bb/", "text": "Родители на 14-годишен, който се оженил набързо за своя наборка и не след дълго създал и той свое дете, са осъдени да платят общо 2000 лв. глоба. Те са подведени под отговорност, че са улеснили децата да заживеят заедно, като са им осигурили подслон, храна и са ги издържали, за да съжителстват на семейни начала, въпреки невръстната им възраст. Присъдите са на Районния съд в Омуртаг. Семейството роми от Котелско, което сега живеело в района на Омуртаг, е попаднало под ударите на закона, след като двойката, сформирана от двете деца, се родило бебе. Така станало ясно, че през август 2017 г. А.В. и мъжът й В.А. правили „честито” и си взели за снаха 14-годишно момиче. Синът им, който по това време бил на същите години, си харесал момичето в района на Карнобатско, където тогава работели родителите му. Тъй като имало опасност да се разделят, след приключване на сезонната работа там, влюбените хлапета решили, че ще се женят. Родителите приели решението им. Изпълнили съответните ритуали, характерни за етноса им и увеличили семейството си с малката снаха. През февруари тази година историята стигнала до държавните органи. Тъй като и младоженецът и невястата му били още под 18-годишна възраст, пред съда били изправени родителите на момчето. Всеки от тях е освободен от наказателна отговорност и  му е наложена  глоба от по 1000 лв. Така от семейния им бюджет трябва да излязат общо 2000 лв. и родителите били в недоумение, че хем трябвало да издържат сина, снахата, че и внучето, пък и да плащат глоби. Решението за наложените им глоби подлежи на обжалване пред Окръжния съд в Търговище.", "date": "2019.04.04", "title": " Глобяват родителите на 14-годишен, взел си наборка за съпруга\t"}
{"url": "https://trud.bg/%d1%86%d1%81%d0%ba%d0%b0-%d0%b3%d1%80%d0%b0%d0%b1%d0%bd%d0%b0-%d1%81%d0%b2%d0%be%d1%8f-%d0%bc%d0%b8%d0%b3/", "text": "По най-добрия начин ЦСКА грабна своя миг!  В нито един мач през 2019-а тимът не блестя, но сякаш изигра за отличен ролята на „умряла лисица“. Отиде в Разград срещу „Лудогорец“, гордеещ се с галаспектакъл на „Герена“ срещу „Левски“. Отиде като аутсайдер, който е орисан да загуби два пъти. Не се получи! Не и с ЦСКА. През 2001 година „червените“ трябваше да играят с могъщия „Шахтьор“ (Донецк). Няколко дни по-рано ЦСКА направи скучно 0:0 срещу „Черноморец“, а Любо Пенев изпусна дузпа. Отборът сивееше. Треньорът на „Шахтьор“ Виктор Прокопенко каза тогава: „Със сигурност елиминираме българите!“ Последва 3:0 и отстраняване на динозавъра от Донбас.  Дали Любо Пенев, сега вече наставник на ЦСКА, е следвал тактиката на Аспарух Никодимов? Едва ли. Ситуацията обаче се повтори. ЦСКА не впечатли особено срещу „Черно море“, но се показа великолепен срещу „Лудогорец“. С едно единствено изключение в последната минута на двубоя 31-кратният шампион беше господар на най-омразния си и труден стадион. Разликата на „Лудогорец Арена“ във всичко бе в полза на ЦСКА. Гостите – отбор и публика, бяха отишли на битка. Домакините – на лежерен спектакъл, в който уж ще бият по традиция.  ЦСКА игра с нож между зъбите и вече е „три от три“ срещу „Лудогорец“ за купата на България. Статистиката сочи, че когато във финалното каре липсва някой от големите конкуренти за трофея, то той отива на „Българска армия“. Така беше през 2011 и 2016 година.  Победата над „Лудогорец“ обаче има по-голямо значение. В събота ЦСКА отново ще гостува в Разград. И с победа може да излезе първи в класирането. Ще има шампионско самочувствие. Ще вярва в наложения като еретичен закон, че „Лудогорец“ взима титлата. Статистиката казва – спечелили ЦСКА всички мачове до края, ще е шампион. Безкрайно трудно е да се случи, но заветната титла може да дойде и без такава серия.  ЦСКА грабна своя миг! При загуба в сряда и нова в събота щеше да участва в поредна битка за… второто място с „Левски“. Ефектът „Ел Голеадор“ подейства. Любо вече има един горчив опит от 2009-а, когато каза, че ЦСКА е „очевадно по-силен“ от „Левски“. Загуби дербито с 0:2, а после и титлата. Трябва да си е научил урока, защото ЦСКА още не е спечелил войната.", "date": "2019.04.04", "title": " ЦСКА грабна своя миг"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81-%d0%bd%d0%b0%d0%b4-7-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bf%d1%8a%d1%82%d1%8f-%d1%81%d0%b5%d0%b2%d0%bb%d0%b8%d0%b5/", "text": "Кметът на Община Севлиево д-р Иван Иванов направи първа копка на проекта за рехабилитация на пътя, свързващ гр. Севлиево с язовир „Александър Стамболийски”. Проектът предвижда да се обнови изцяло пътя и прилежащата му инфраструктура в гр. Севлиево и селата Крушево и Младен до язовира. Проектът се финансира от „Програмата за развитие на селските райони 2014 – 2020 г.“. Общата му стойност е 7 033 393 лв., от които 5 978 384 лв. са европейско финансиране. Дейностите по проекта се очаква да бъдат завършени до 21 декември 2020 г. На официалната церемония по проекта присъстваха цялото общинско ръководство на Община Севлиево, председателят на Общинския съвет Здравка Лалева, народният представител от партия ГЕРБ Иглика Иванова, Минчо Минчев, директор на Областната дирекция в Габрово на Държавен фонд „Земеделие“, кметските наместници и изпълнителите по проекта.", "date": "2019.04.04", "title": " Ремонтират с над 7 млн. лева пътя Севлиево – яз. „Александър Стамболийски”"}
{"url": "https://trud.bg/%d0%bb%d1%8e%d0%b1%d0%be-%d0%bf%d0%b5%d0%bd%d0%b5%d0%b2-%d0%b4%d0%be%d0%b1%d1%80%d0%b5-%d1%87%d0%b5-%d1%82%d0%b5%d0%b7%d0%b8-%d0%bd%d1%8f%d0%bc%d0%b0-%d0%b4%d0%b0-%d1%81%d0%b2%d0%b8%d1%80%d1%8f/", "text": "Любо Пенев отново нападна с целия си гняв съдията Николай Йорданов след победата с 1:0 над „Лудогорец“. „ Агресията беше не в ЦСКА, а в съдийската четворка – изригна „червеният“ наставник. – Добре, че няма да свирят в събота пак. Така са правилата, нали? С четвъртия добре се опознахме край страничната линия. Дузпи имаше за нас, картони бяха спестени. Естествено, че самочувствието е при нас. Ние сме ЦСКА!“ „ Играхме слабо, бързо губехме топката и нещата не ни се получаваха – призна Стойчо Стоев, треньорът на „Лудогорец“. – ЦСКА стоеше по-агресивно, игра по-силно и създаде повече ситуации. „Лудогорец“ е отбор, който е свикнал с напрежението. В събота мачът ше е съвсем различен.“", "date": "2019.04.04", "title": " Любо Пенев: Добре, че тези няма да свирят пак"}
{"url": "https://trud.bg/%d0%b2%d1%80%d0%b0%d1%82%d0%b0%d1%80-%e2%84%961-%d0%b2-%d0%b5%d0%b2%d1%80%d0%be%d0%bf%d0%b0-%d0%b1%d1%8f%d0%b3%d0%b0-%d0%be%d1%82-%d1%80%d0%b5%d0%b0%d0%bb/", "text": "Кейлор Навас, вратар №1 в Европа за миналия сезон, ще бяга от „Реал“. Договорът на костариканеца е до 2020 година, но стражът иска да се махне още на лято. „Реал“ взе Тибо Куртоа, а новият треньор Зинедин Зидан пусна дори сина си Лука на вратата. Но не и Навас. „ Моят клуб е „Реал“, но ако ми кажат, ще напусна – обеща костариканецът. – Сезонът е труден, но заради нашата чест трябва да изиграем последните осем мача победно.“ Навас пази при загубата с 1:2 от „Валенсия“ – първа след завръщането на Зидан като треньор. Все още европейският шампион е на 13 точки зад „Барселона“ и няма шанс за трофей този сезон. Поражението на „Местая“ бе под №9 за „Реал“ в Примера. Голът за „кралете“ вкара Карим Бензема в последната минута. Преди това Гонсало Гедес и Есекуел Гарай дадоха комфортна преднина на „Валенсия“, чиято последна загуба датира от януари.", "date": "2019.04.04", "title": " Вратар №1 в Европа бяга от „Реал“"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%81%d0%b0%d1%80%d0%b0%d1%84%d0%be%d0%b2-%d1%89%d0%b5-%d1%81%d1%8a%d0%b4%d0%b5%d0%b9%d1%81%d1%82%d0%b2%d0%b0%d0%bc-%d0%bd%d0%b0-%d0%bf%d1%80%d0%be/", "text": "Изразявам готовност за пълно съдействие на проверяващите от НАП и КПКОНПИ по повод разпоредената от главния прокурор Сотир Цацаров проверка. Това каза зам.-главният прокурор и директор на Националната следствена служба Борислав Сарафов пред „Фокус“. „Съдействието ми ще се изрази в своевременно представяне на цялата изисквана документация. Категорично декларирам, че всичките ми действия са в рамките на закона и не противоречат на морала. Доходите и имуществото – моите и на членовете на моето семейство са декларирани по надлежния ред“, обясни той.", "date": "2019.04.04", "title": " Борислав Сарафов: Ще съдействам на проверяващите от НАП и КПКОНПИ"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba-%d1%81%d1%8a%d0%b1%d0%b8%d1%80%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b8-%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d1%8f/", "text": "Фестивал на социалното предприемачество ще се проведе в събота в Монтана. Целта на инициативата  е да даде  гласност на каузите на социалните предприятия  в Северозапада и да подкрепи тяхната дейност. В центъра на областния град ще бъде открит базар  на социалните предприятия „Малкото е Много“, на който ще бъдат изложени сувенири, бижута и земеделски продукти, а граждани, гости и деца ще имат възможност сами да се включат в изработката на красиви вещи. Официални гости на фестивала ще бъдат министърът на труда и социалната политика Бисер Петков, д-р Джейн Муита – представител на УНИЦЕФ за България и кметът на Монтана Златко Живков. „Датата на фестивала не е случайна – 6 април е Международният ден на спорта за развитие и мир, който ще отбележим с най-разнообразни и забавни спортни активности и специален „Предприемачески маратон – Бягай с кауза“, в подкрепа на социалните предприятия. Ще има и много песни, танци и духова музика“, каза един от организаторите на феста Милен Гечовски от сдружение „Закрилници“.", "date": "2019.04.04", "title": " Празник събира социални предприятия в Монтана"}
{"url": "https://trud.bg/%d0%b1%d1%80%d0%b8%d1%82%d0%bd%d0%b8-%d1%81%d0%bf%d0%b8%d1%8a%d1%80%d1%81-%d0%b2%d0%bb%d0%b5%d0%b7%d0%b5-%d0%b2-%d0%bf%d1%81%d0%b8%d1%85%d0%b8%d0%b0%d1%82%d1%80%d0%b8%d1%87%d0%bd%d0%b0-%d0%ba%d0%bb/", "text": "Певицата Бритни Спиърс постъпи в психиатрично заведение, заради силен емоционален стрес, в следствие на тежко боледуващия й баща. Това не е първият път, когато Бритни влиза в клиниката, но сега решението и желанието са изцяло нейни и не са взети в следствие на употреба на наркотици или алкохол. Бащата на певицата претърпя две операции в следствие на разкъсано дебело черво и въпреки това не се е възстановил напълно, което наложи Бритни да отложи някои от концертите си по-рано тази година. Певицата възнамерява да прекара в клиниката около 1 месец, като там разчита на професионалисти, които да й помогнат по-лесно и бързо да премине през трудния период. И в миналото 37-годишната певица е страдала от проблеми с психичното здраве, като най-известен е случаят от 2007-ма когато тя обръсна цялата си глава.", "date": "2019.04.04", "title": " Бритни Спиърс влезе в психиатрична клиника"}
{"url": "https://trud.bg/%d0%bc%d0%b2%d1%80-%d0%be%d1%82%d0%ba%d1%80%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d0%b0-%d0%bd%d0%b0-%d0%b8%d0%b7%d0%b3%d1%83%d0%b1%d0%b5%d0%bd%d0%b0%d1%82%d0%b0-%d0%b3/", "text": "Установен е собственикът на изгубените пари, които бяха предадени на полицията в София преди няколко дни. Днес в Четвърто РУ дойде представител на търговска фирма, който на 29 март изгубил сума пари. След проведени беседи и оперативни действия, по безспорен начин е установено, че именно той е собственикът на парите, които бяха предадени от съвестен гражданин на 29 март в Четвърто РУ, съобщиха от МВР. В този ден той минавал с велосипеда си по бул. „Симеоновско шосе“ видял на пътното платно пари, вързани с ластик. Прибрал ги и незабавно ги предал в най-близкото районно управление. Тъй като в районното управление нямаше постъпил  заявителски материал за подобен случай, бе разпространена  информация за търсене на собственика им. Човекът, изгубил въпросната сума видял публикациите и днес дойде в Четвърто РУ, като съобщи данни и детайли, необходими за удостоверяване истинността на твърдението му, че именно той е собственикът й, посочват от вътрешното министерство. Той благодари на велосипедиста за доблестната постъпка.", "date": "2019.04.04", "title": " МВР откри собственика на изгубената голяма сума пари\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%87%d0%b5%d0%bd%d0%b8%d1%87%d0%ba%d0%b0-%d1%81%d1%82%d1%80%d0%be%d1%88%d0%b8%d0%bb%d0%b0-%d1%81%d0%bc%d0%b0%d1%80%d1%82%d1%84%d0%be%d0%bd%d0%b0/", "text": "17-годишна ученичка бе наказана от Варненския районен съд с условна присъда от 4 месеца с 3-годишен изпитателен срок за унищожаване на чужд смартфон „Apple iPhone 8 Plus“ на стойност 1359 лв. Хулиганската проява девойката извършила на 23 август миналата година. Скъпият телефон бил на друго момиче, което започнало да се среща с бившия приятел на подсъдимата. Ядосана, тийнейджърката отишла до дома на съперницата си и започнала да блъска по входната врата. След като не й отворили, зачакала пред блока. Малко по-късно набелязаната жертва излязла заедно с приятелка и 17-годишната ревнивка я атакувала. Хванала я за косата и я съборила на земята. При схватката смартфонът паднал на земята.  Нападателката го взела и демонстративно го строшила с удар в земята. До момента момичето е нямало криминални прояви и не е осъждано. В продължение на 8 месеца то ще трябва да участва и в програма за обществено въздействие, постановиха магистратите. Те  осъдиха непълнолетната да плати на пострадалата стойността на смартфона заедно с лихвите от датата на деянието, както и разноските и таксите по делото. Присъдата подлежи на обжалване или протест в 15-дневен срок пред Варненския окръжен съд.", "date": "2019.04.04", "title": " Осъдиха ученичка, строшила смартфона на съперница"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b3%d0%b5/", "text": "Търговско-икономическите отношения между България и Германия, както и въпроси от сферата на сигурността, миграцията и европейския дневен ред бяха във фокуса на разговора между министър-председателя Бойко Борисов и президента на Федерална Република Германия Франк-Валтер Щайнмайер по време на работния им обяд в резиденция „Лозенец“. Премиерът Борисов отбеляза ползотворното сътрудничество между двете страни по темите от взаимен интерес и изтъкна отличния политически диалог между България и Германия. Министър- председателят Борисов изпрати специални поздрави на германския канцлер Ангела  Меркел. По време на срещата премиерът Бойко Борисов и президентът Щайнмайер поставиха акцент върху темата сигурност. Българският министър-председател подчерта, че страната ни успешно изпълнява ангажимента по опазване на външната граница на ЕС. „Без много шум и спазвайки европейските норми и добросъседските отношения с Турция, България сведе мигрантския поток до нулев“, заяви в разговора Борисов. По думите му е необходим устойчив общоевропейски механизъм, който да дава отговор на миграционните въпроси. „България е стабилизиращ фактор за региона“, каза германският президент, коментирайки ролята на страната ни в икономически аспект. От своя страна премиерът Бойко Борисов изтъкна добрите финансови показатели на България и изключителната финансова дисциплина, благодарение на която страната ни е една  от трите държави в Европа с най-нисък външен дълг. „Външният дълг за тези 2 години, когато бе последната ни среща през 2017 г., от 28% сега е 20%“, посочи още българският премиер. Борисов подчерта, че при стабилни данъци, стабилна икономическа среда и огромен фискален резерв, чуждестранните инвеститори, включително германските, имат добра икономическа основа за бизнес у нас. По време на срещата министър-председателят Бойко Борисов изтъкна положителното развитие на двустранните икономически отношения. „Няма сфера, в която икономическото сътрудничество между двете страни да не бележи постижения и да не открива нови възможности за взаимодействие. Това е ясен и важен сигнал, че Германия вижда в България надежден и стабилен икономически партньор“, заяви Борисов. Министър-председателят Бойко Борисов обърна внимание, че стокообменът между България и Германия за 2018 г. надвишава 8 млрд. евро и бележи ръст от над 8% спрямо 2017 г. Показателно е също, че Германия отново заема водещи позиции като чуждестранен инвеститор с инвестиции в размер на 3,219 млрд. евро за периода 1996 – 2018 г. Само за 2018 г. инвестициите от Германия са в размер на 153.7 млн. евро. По данни на Българска агенция за инвестиции около 30% от 100-те най-големи инвеститори в България са германски или с германско участие. Българският премиер Борисов и германският президент Щайнмайер обсъдиха и оттеглянето на Обединеното кралство от ЕС, като бяха единодушни, че при преговорите между ЕС и Великобритания правата на гражданите винаги трябва да бъдат първи приоритет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.04", "title": " Премиерът Борисов и президентът на Германия Франк- Валтер Щайнмайер обсъдиха двустранното партньорство и предизвикателствата пред Европа"}
{"url": "https://trud.bg/%d0%b3%d0%b5%d1%80%d0%b1-%d0%bf%d0%b8%d1%82%d0%b0-%d0%bd%d0%b8%d0%bd%d0%be%d0%b2%d0%b0-%d0%b4%d0%b0%d0%bb%d0%b8-%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d0%bb%d0%b0-30-%d0%bc%d0%bb/", "text": "Предлагала ли е Корнелия Нинова 30 млн. на Михаил Миков, за да се откаже от лидерското място в БСП? Този въпрос зададоха от ГЕРБ на пресконференция. „Имаме доста сериозни източници в тази посока. Ако тя замълчи по този въпрос, ще приемем, че отговорът е да, след като тя има претенциите, че е морален стожер, трябва да отговори на тези въпроси“, обяснио Тома Биков. „Да застане пред обществото тази госпожа, спусната като ангел небесен, обикаля страната с черна кобила и сее отрова непрекъснато“, призова Спас Гърневски. „Докато гледах пресконференцията на БСП си мислех, че ако Корнелия Нинова беше депутат от ГЕРБ досега да е подала оставка 10 пъти“, коментира Биков. „Етическият стандарт в БСП е на малко по-ниско ниво“, изтъкна Биков. „Задаваме този нов въпрос, чакаме отговора много бързо. Надяваме се да бъде с „да“ или не“, посочи депутатът от ГЕРБ.", "date": "2019.04.04", "title": " ГЕРБ пита Нинова дали е предлагала 30 млн. лева за лидерското място на Миков"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d1%81%d0%b2%d0%be%d0%b5-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5/", "text": "България ще проведе свое паралелно разследване за  . Това заяви във великотърновското село Балван министърът на вътрешните работи Младен Маринов. Разследването на инцидентяа е сложно и ще продължи дълго, като България ще се включи, посочи министър Младен Маринов: „При всеки случай на загинали български граждани на чужда територия се води и следствие паралелно и в нашата държава. Материалите трябва да дойдат от разследващите в Северна Македония по официален път“. Вътрешният министър заяви още, че най-близките роднини на загиналото семейство при самолетната катастрофа предстои да пътуват за Северна Македония, за да дадат там ДНК проби за категоричното разпознаване на четирите жертви: „За да се търси бързина, ще трябва да пътуват близките до Северна Македония, иначе самите процедури ще отнемат време“. „България ще окаже помощ на близките“, заяви Маринов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.04", "title": " България ще проведе свое разследване за авиокатастрофата в Северна Македония"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b8-%d0%b4%d0%b5%d1%86%d0%b0-%d0%b7%d0%b0%d0%bb%d0%b5%d1%81%d1%8f%d0%b2%d0%b0%d1%85%d0%b0-%d0%b7%d0%b0%d0%b5%d0%b4%d0%bd%d0%be-%d0%b2-%d1%88%d1%83%d0%bc%d0%b5/", "text": "Над 100 деца от ДГ „Изворче“ в Шумен се включиха днес в горския празник, организиран от служители на СИДП, ДГС-Шумен, ПП „Шуменско плато“, РДГ-Шумен и ШУ „Епископ Константин Преславски“. По време на занимателния час малчуганите се учиха да разпознават иглолистните и широколистните дървета, както и най-често срещаните в българските гори животни. Най-интересно за всички обаче се оказа залесяването в двора на детското заведение. Инж. Красимир Христов обясни на малчуганите как трябва да се постави дръвчето, за да расте право и защо трябва да се полива често, докато се прихване. Децата обещаха да се грижат за фиданките, докато станат големи дървета. Проявите по повод Седмицата на гората в Шумен продължават. Два декара с тополи залесиха служители на ДГС-Шумен и студенти от специалност „Екология и растителна защита“ с ръководител д-р Мария Касчиева. Акцията се проведе в землището на квартал „Мътница“, като след края на залесяването горските почистиха района на село Овчарово от битовите отпадъци разпилени в околността. През следващата седмица, по молба на Дария Георгиева, управител на Общинският приют за кучета в Шумен, ще бъдат залесени 20 широколистни фиданки, за да може районът да стане по-приветлив и върху огражденията за кученцата да бъде сенчесто през лятото. Горското училище ще продължи да работи и след 7 април, когато приключва официално Седмицата на гората. Педагозите са подготвили още много занимания за децата от област Шумен, а преподавателите които искат горските да им гостуват в клас, могат да заявят желанието си на телефон 0878/596-860.", "date": "2019.04.04", "title": " Горски и деца залесяваха заедно в Шумен"}
{"url": "https://trud.bg/15-%d0%b3%d0%be%d0%b4%d0%b8%d0%bd%d0%b8-%d0%b1%d0%b5%d0%b7-%d0%b0%d0%bd%d0%b3%d0%b5%d0%bb%d0%b8%d1%82%d0%b5-%d0%be%d1%82-%d1%80%d0%b5%d0%ba%d0%b0-%d0%bb%d0%b8%d0%bc/", "text": "Петнадесет години от злополучния ден, когато автобус с ученици от община Свищов катастрофира и 12 деца загинаха във водите на река Лим се навършиха на 4 април. В памет на Александра, Антоана, Антония, Боряна, Валентин, Виктор, Глория, Женя, Лора, Светослав, Светослава и Юлиян бе организирано възпоменание. Панахиди бяха отслужени в параклиса „Свети Дух” в Гробищния парк на Свищов и в село Царевец от архиерейския наместник на Свищовска духовна околия протойерей Руслан Личев и свищовски свещеници. Освен семействата на децата, още много близки, приятели и роднини дойдоха, за да почетат паметта им. На поклонението присъстваха и представители на Общинското ръководство – зам.-кметовете инж. Пламен Петков и Борислав Замфиров, секретарят на Общината Любомира Петрова и директорът на дирекция „Култура и културно наследство” Росен Маринов, които поднесоха цветя на гробовете. Дни по-рано на лобното място на децата при река Лим се поклониха председателят на Общинския съвет в Свищов д-р Кристиян Кирилов и зам.-кметът Борислав Замфиров. В памет на децата техните родители основаха фондацията „Ангели от Лим”, която всяка година организира поредица от инициативи.", "date": "2019.04.04", "title": " 15 години без ангелите от река Лим\t"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%bc%d0%b0%d1%85%d0%b0-%d0%be%d1%81%d0%b5%d0%bc-%d0%b8%d0%b3%d1%80%d0%b0%d1%87%d0%b8/", "text": "Оле Гунар Солскяер, мениджър на „Манчестър Юнайтед“, ще посочи вратата на 8 футболисти. Според вестник „Мирър“, скандинавецът си представя бъдещето на „червените дяволи“ без капитана Антонио Валенсия, Андер Ерера, Хуан Мата, Маркос Рохо, Матео Дармиан, Алексис Санчес, Фред и Ерик Баи. „Всички те няма да са на „Олд Трафорд“ за новия сезон под една или друга форма“, пише изданието. Валенсия, Ерера и Мата са с договори до лятото. Рохо и Дармиан ще бъдат освободени, а на Санчес, Фред и Баи ще се търси купувач. За последното трио ще бъде приета всяка една постъпила оферта от друг клуб, независимо от финансовите ѝ параметри. Така Солскяер ще има сериозен бюджет за заплати, а ръководството вече му е гарантирало финансова мощ на трансферния пазар през лятото.", "date": "2019.04.04", "title": " „Юнайтед“ маха осем играчи"}
{"url": "https://trud.bg/%d0%bf%d1%80%d0%b8-%d0%b7%d0%b0%d0%ba%d1%80%d0%b8%d1%82%d0%b8-%d0%b2%d1%80%d0%b0%d1%82%d0%b0-%d1%81%d0%b5-%d0%b3%d0%bb%d0%b5%d0%b4%d0%b0-%d0%be%d0%b1%d0%b6%d0%b0%d0%bb%d0%b2%d0%b0%d0%bd%d0%b5%d1%82/", "text": "При закрити врата се гледа делото по обжалването на мярката „задържане под стража“ на дознателката Розалина Кьосева, която се прочу с престъпване на закона заради любов към криминално проявен. Мярката арест и бе наложена от Районен съд, но адвоката и обжалва на по-горна инстанция-Окръжен съд. Тя отново бе доведена под конвой и с белезници на ръцете. Розалина отново бе непоклатима пред медиите, ходи с високо вдигната глава и дори не прави опити да крие лицето си. Делото се гледа на затворени врата заради използването на СРС-та. Тричленен състав, председателстван от съдия Красимир Аршинков, ще решава дали има основание за изменение на задържането й под стража. Розалина Кьосева бе задържана миналата седмица след спецакция на Вътрешна сигурност и прокуратурата. Тя е обвинена в четири престъпления. Първото е за престъпление против правосъдието, изразяващо се в това, че като разследващ полицай по досъдебно производство срещу криминално проявено лице тя е бавила съзнателно провеждането на разпити и очни ставки. Срещу Кьосева е повдигнато обвинение за длъжностно престъпление и лично укривателство. Според събраните доказателства от разследващите тя е предупредила приятеля си Владимир Бойчев, че срещу него има европейска заповед за арест. Той е осъден на 6 години затвор в Гърция за фалшиви пари. Тя не само го предупредила,но и му носела храна в тайната квартира,където Бойчев известен с прякора Боклука се укривал. И още, полицайката е правила 5 пъти искания в затвора за разпит на криминално проявено лице, без да има участие по досъдебното производство, за да се среща с изгората си. В хода на разследването са използвани СРС-та, а в килията на Бойчев в затвора в Бобов дол е намерен телефон,за който прокуратурата заявява,че тя му го е дала.", "date": "2019.04.04", "title": " При закрити врата се гледа обжалването на мярката“арест“ за полицайката Розалина Кьосева"}
{"url": "https://trud.bg/%d0%b8-%d0%bc%d0%bb%d0%b0%d0%b4%d0%be%d1%86%d0%b8%d1%82%d0%b5-%d0%bd%d0%b0-%d1%81%d0%b8%d1%82%d0%b8-%d0%be%d1%82%d0%ba%d0%b0%d0%b7%d0%b2%d0%b0%d1%82-%d0%b4%d0%b0-%d0%bf%d0%b0%d0%b4%d0%bd%d0%b0/", "text": "И младоците на „Манчестър Сити“ отказват да паднат. „Гражданите“ победиха „Кардиф“ с 2:0, а за лидера играха предимно юноши и резерви. Средната възраст на тима на „Сити“ бе 25 години и 139 дни. Въпреки това, тимът продължи в шампионско темпо. До края на първенството остават 6 двубоя. Ако всички бъдат спечелени, „Сити“ е шампион. „Тези играчи много ни помагат – каза Хосеп Гуардиола, мениджър на „Сити“. – Много от тях не са играли по два месеца и не са доволни. Ние имаме добър състав, без който нямаше да сме тук и да се борим на четири фронта. Просто е невъзможно. В тази позиция сме през април, защото имам доверие на всички мои играчи“. А работата, която върши Гуардиола не изненадва легендарния наставник Луис Ван Гаал. Той направи интересни признания от периода си начело на „Барселона“, където по това време играеше и българската звезда Христо Стоичков. „Направих Гуардиола капитан заради отношението му по време на тренировките, като се допитах и до останалите играчи – каза Ван Гаал. – Той ме съветваше къде да играят Луиш Фиго и Стоичков. Искаше ги на фланговете, защото може да им подаде със затворени очи“. Снимка: Twitter", "date": "2019.04.04", "title": " И младоците на „Сити“ отказват да паднат"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b4%d1%8a%d1%85%d0%bd%d0%be%d0%b2%d1%8f%d0%b2%d0%b0-%d1%87%d0%b5%d0%bb%d1%81%d0%b8-%d0%b7%d0%b0-%d1%82%d0%be%d0%bf-4/", "text": "Калъм Хъдсън-Одой се превърна във вдъхновение на „Челси“. 18-годишният британец е участвал директно в 9 гола в деветте си мача като титуляр за „сините“ от Лондон – 4 попадения и 5 асистенции. Ключов пас Одой даде на Оливие Жиру при успеха над „Брайтън“ с 3:0. В края на март 18-годишният талант дебютира и за Англия срещу Чехия (5:0), а в двубоя с Черна гора (5:1) започна като титуляр, като се отчете с асистенция. „Трите лъва“ са в една група в европейските квалификации с България. С успеха „Челси“ завърза интригата за Топ 4. Тимът е пети, но с равен брой точки с „Арсенал“ – 63. Третият „Тотнъм“ е само на пункт пред тях. Шестият във Висшата лига „Манчестър Юнайтед“ е с 61 точки. Снимка: Twitter", "date": "2019.04.04", "title": " 18-годишен вдъхновява „Челси“ за Топ 4"}
{"url": "https://trud.bg/52-%d0%b3%d0%be%d0%b4%d0%b8%d1%88%d0%b5%d0%bd-%d0%be%d0%bf%d0%be%d0%b6%d0%b0%d1%80%d0%b8%d0%bb-%d1%84%d0%b8%d1%80%d0%bc%d0%b5%d0%bd-%d0%b1%d1%80%d0%b0%d0%bd%d0%b4%d0%b8%d1%80%d0%b0%d0%bd-%d0%b0%d0%b2/", "text": "Фамилни дрязги, отлежали във времето, са довели до опожаряването на служебната кола на млад мъж от Разград, който работел за мобилен оператор. Колата „Рено Клио” е била залята със запалителна течност и опожарена напълно около 22 часа във вторник. Автомобилът бил лизингов и брандиран. Бил е спрян пред дома на служителя на фирмата, който го ползвал. Ден след унищожаването на колата полицията разкрила и извършителя на палежа. Задържан е бил 52-годишен мъж от Разград. По първоначални данни той имал някакви роднински връзки с ползвателя на колата и причина за палежа евентуално били стари дрязги във фамилията. Защо обаче те са намерили израз в подпалването на служебния автомобил не е ясно. Нямало версия палежът да  е свързан със самата фирма. Случаят се разследва и тепърва ще се документират доказателствата и мотивите.", "date": "2019.04.04", "title": " 52-годишен опожарил фирмен брандиран автомобил\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b0-%d1%81%d1%82%d1%8a%d0%bf%d0%ba%d0%b0-%d0%b7%d0%b0-%d0%bd/", "text": "В рамките на Цифровата среща на върха в Белград, българският еврокомисар по цифровата икономика и общество Мария Габриел присъства заедно с премиера на Сърбия Ана Бърнабич на подписването на регионалното споразумение за намаляване на тарифите за роуминг между шестте партньори от Западните Балкани. Това е резултат от усилията на Мария Габриел от началото на нейния мандат, съобщиха от ЕК. Постигнатото споразумение е част от Цифровата програма за Западните Балкани, инициирана от българския еврокомисар по време на Българското председателство на Съвета на ЕС. Според текста на споразумението, от 1 юли т.г. цените на минута разговор в региона няма да надвишават 19 евроцента. Текстовите съобщения ще струват максимално 6 евроцента, а един мегабайт няма да бъде по-скъп от 18 евроцента. „Това е исторически момент за всички нас, който показва, че обединени можем да постигаме резултати. Споразумението е ярък символ на силната политическа воля на всички, ангажирани с него. То е споразумение на шестте балкански държави и ние го подкрепяме напълно. Следващата стъпка е да договорим същото, но този път между Западните Балкани и Европейския съюз“, заяви комисар Мария Габриел. Тя  благодари на премиера на Сърбия Ана Бърнабич, на  отговорните министри от балканските партньори и на генералния секретар на Регионалния съвет за сътрудничество Майлинда Брегу за политическата смелост и постигнатия успех. Преди подписването на споразумението, българският еврокомисар откри втората Цифрова среща на високо равнище с участието на министрите по цифровите въпроси на шестте страни от Западните Балкани, представители на бизнеса, гражданското общество и академичната общност. Пред участниците във форума тя очерта постигнатото за последната година по Цифровата програма за Западните Балкани. „Миналата година показахме силна воля за цифрова промяна на региона. Ангажирахме се да инвестираме в широколентова свързаност, киберсигурност, цифровизация на  индустрията, цифровите умения на гражданите, засилване на изследванията и иновациите“, допълни българският еврокомисар.", "date": "2019.04.04", "title": " Мария Габриел: Историческа стъпка за намаляване цените на роуминга в Западните Балкани\t"}
{"url": "https://trud.bg/%d1%82%d0%be%d1%82%d0%bd%d1%8a%d0%bc-%d1%81-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d1%81%d1%82%d0%b0%d0%b4%d0%b8%d0%be%d0%bd-%d0%b7%d0%b0-1-%d0%bc%d0%bb%d1%80%d0%b4-%d0%bf%d0%b0%d1%83/", "text": "„Тотнъм“ откри новия стадион с пищна церемония и победa над „Кристъл Палас“ с 2:0. Това се случи 22 месеца след като тимът се сбогува с „Уайт Харт Лейн“. Новото съоръжение е кръстено на клуба и струва 1 млрд. паунда. Пищна заря и богата музикална програма белязаха церемонията. Популярната изпълнителка Адел не успя да присъства, въпреки че съществуваше подобна възможност. Впечатляващата акустика на стадиона бе изпробвана от детски хор, който изпълни химна на отбора пред препълнените трибуни с 36 000 ентусиазирани привърженици. Играчите пък се погрижиха празникът да бъде пълен и записаха успех над „Кристъл Палас“. Снимка: facebook.com/TottenhamHotspur", "date": "2019.04.04", "title": " „Тотнъм“ с победа на стадион за 1 млрд. паунда"}
{"url": "https://trud.bg/%d1%81%d1%8a%d0%b4%d0%b8%d1%8f-%d0%bc%d1%8a%d0%b4%d1%80%d0%b8-%d0%b4%d1%83%d0%b7%d0%bf%d0%b0-%d1%81%d0%b5%d0%b4%d0%b5%d0%bc-%d0%bc%d0%b8%d0%bd%d1%83%d1%82%d0%b8/", "text": "Реферът Лоренцо Манганели мъдри седем минути дали да даде дузпа за „Фрозиноне“ срещу „Парма“ в мач от Серия А. Това се случи в 94-ата минута на двубоя при резултат 2:2. Тогава играчът на гостите Масимо Гоби извърши нарушение срещу Лука Паганини, а Манганели назначи 11-метров наказателен удар. Последваха седем безкрайни минути, в които главният съдия се консултираше с колегите си от стаичката и системата ВАР, но не можеше да вземе решение дали да потвърди решението за дузпа. С напредването на времето се разбра, че Манганели търси нередност за засада в ситуацията предхождаща контакта в наказателното поле. В крайна сметка наказателният удар стана реалност и Даниел Чофани донесе ценния успех за „лъвовете“ – 3:2. Мауро Икарди се завърна в титулярния състав за „Интер“ и дори вкара гол за успеха като гост над „Дженоа“ с 4:0. Мач от Серия C пък бе белязан от български гол. Полузащитникът Радослав Цонев донесе победата на „Витербезе“ с 1:0 при гостуването на „Катания“ с попадение от свободен удар.  Друг българин Живко Атанасов също игра цял мач за успеха на гостите.", "date": "2019.04.04", "title": " Съдия мъдри дузпа седем минути"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%b7%d0%b0-%d0%bf%d0%b0%d0%ba%d0%b5%d1%82%d0%b0-%d0%bc%d0%be%d0%b1/", "text": "Няма да допуснем провеждането на триалози по пакета „Мобилност“ в този мандат на Европейския парламент. Това се посочва в официална позиция на министъра на транспорта, информационните технологии и  съобщенията Росен Желязков, относно приемането от Европарламента на промени в правилата за международните пътни превози. Днес, с мнозинство от приблизително 2/3 Европейският парламент прие на първо четене предложенията по т. нар. Пакет за мобилност I. Въпреки изтъкнатите процедурни нарушения от представителите на групата на единомислещите държави и активното поведение на българската страна, Европейският парламент гласува изцяло рестриктивни текстове. Това за пореден път доказва, че целта е преразпределяне на пазарни дялове, а не подобряване на социалните условия на труд на водачите. Както многократно сме изтъквали, наред с процедурните нарушения, част от гласуваните текстове противоречат на основни принципи на Европейския съюз. Европейският парламент в настоящия си състав за първи път приема толкова противоречиви текстове, съпътствани със съществени процедурни нарушения. В тази връзка, и в случай, че текстовете станат факт изразяваме сериозни опасения за начина на тяхното прилагане. Преговорният процес не е приключил. България твърдо и последователно отстоява и ще продължи да отстоява своята позиция. Ще използваме всички възможни правни инструменти, за да защитим интересите на сектора. Позицията на първо четене не е крайната позиция на Европейския парламент. Предстои да бъдат взети решения за провеждане на т. нар. триалози и преговори със Съвета на Европейския съюз. Твърдо сме решени и няма да допуснем провеждането на триалози в този мандат на Европейския парламент. За това вече категорично настоях на срещата си с румънския министър на транспорта на Румъния. Работим и с държавите членки, които споделят националната ни позиция. Ще изискаме и ще настояваме следващият Европейски парламент да направи оценка на въздействие на правила, съществено различаващи се от инициативните предложения на Комисията. Продължаваме активно да работим по темата за обжалване на решенията на Европейския парламент, ако станат факт. Имаме необходимата готовност да оспорим по съответния ред всеки акт, който застрашава или нарушава правата на българските компании в автомобилния бранш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.04", "title": " Министър Росен Желязков за пакета „Мобилност“: Ще използваме всички правни инструменти, за да защитим превозвачите"}
{"url": "https://trud.bg/%d0%be%d0%b1%d1%89%d0%be%d1%82%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5-%d0%bd%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b0%d0%ba%d0%b0%d0%b4%d0%b5%d0%bc%d0%b8/", "text": "Общото събрание на Стопанска академия „Димитър А. Ценов” в Свищов проведе свое редовно заседание. Членовете на управленския орган приеха годишен доклад на ректора за състоянието и дейността на Академията за периода февруари 2018 – януари 2019 година и годишен доклад за дейността на Контролния съвет на Академията за същия период. Приети бяха промени в Правилника за дейността на Стопанска академия и бяха проведени частични избори за попълване съставите на Контролния съвет и на Академичния съвет. Представяйки своя доклад, ректорът – доц. д-р Иван Марчевски припомни, че главната цел, към която се стреми Стопанската академия през четиригодишния мандат, е да се адаптира към променящите се условия на българския образователен пазар. „Основният проблем, с който се сблъсква Стопанска академия, продължава да бъде осезаемото намаление в броя на приеманите студенти, български граждани”, заяви доц. Марчевски. По думите му, основните причини за това са: демографската криза; продължаващата политика на държавата за намаляване броя на студентите, обучаващи в специалности от професионалните направления 3.7. „Администрация и управление” и 3.8. „Икономика”; съсредоточаването на деловата активност и обществения живот в столицата и свързаното с това привилегировано положение на столичните висши училища за сметка на тези от провинцията. От данните в доклада стана ясно, че броят на обучаваните студенти в Стопанската академия през изминалата година е намалял с 29% при редовната форма и 34% – при задочната, спрямо предходната учебна 2017/2018 г. В доклада бе акцентирано върху действията, които Академията е предприела за повишаване качеството на предлаганото от нея обучение. Сред тях са: разкриване на 3 нови специалности в ОКС „бакалавър”, които се предлагат на чужд език съвместно с партньорски университети; разкриване на специалност „Финанси, банково дело и застраховане” в ОКС „бакалавър”, предлагана на английски език в редовна и задочна форма, по която има осъществен прием; дипломирането на първия випуск магистри по програма за двойна диплома; акредитиране на дистанционна форма на обучение в ОКС „бакалавър” по 11 специалности от ПН 3.8. „Икономика”. През отчетния период е продължена и работата за сближаване на обучението в Стопанска академия с практиката – проведени са над 50 съвместните мероприятия, като конференции, публични лекции, семинари, кръгли маси, обучения в реална работна среда, тренинги, състезания, майсторски класове. От изминалата година представители на практиката са членове на държавните изпитни комисии при всички специалности. Отчитайки Кандидатстудентската кампания за учебната 2018/2019 г, ректорът подчерта, че Стопанска академия е единственото висше училище в страната, което е изпълнило на 100% утвърдения държавен план-прием във всички специалности. И през тази година е продължена практиката на организиране и провеждане на Национални ученически състезания в различни икономически направления, посещения в средни училища с цел запознаване на учениците със Стопанска академия и нейните програми, както и разширяването на контактите с български общности зад граница. По отношение на осъществяваната научна дейност бе отчетено, че за поредна година средствата за научни изследвания, които свищовското висше училище получава от държавата са намалени, което контрастира с постоянните апели на национално равнище за интензифициране на научните изследвания. За компенсиране на това намаление и през изтеклата година Академията е пренасочила част от собствените си приходи за дофинансиране на научните изследвания. Публикационната активност на представителите на свищовската академична общност през 2018 г. е довела до увеличен брой на научните публикации в издания с импакт фактор или импакт ранг, и подобряване оценката на Академията в рейтинговата система, без това обаче да окаже очакваното положително влияние върху план-приема през следващата учебна година. За поредна година ректорът отчете много добри резултати по отношение на международната дейност на Стопанска академия. Увеличен е броят на партньорите по двустранни договори. Увеличение има и при реализираните входяща и изходяща мобилности на студенти и преподаватели. „В рейтинговата система оценката на СА „Д. А. Ценов” по показателя за Международна мобилност бележи ръст от +70,3% за ПН 3.8 и +19,6% за ПН 3.7.”, подчерта ректорът.  По отношение на информационна инфраструктура се отчете, че броят на преоборудваните с нова компютърна техника работни места за студенти и преподаватели надхвърля 100. Обновени са много учебни аудитории и лаборатории, оборудван е изпитен център за провеждане на електроннобазирани изпити, както и две специализирани лаборатории за обучение по валутен и митнически контрол, и по анализ и оценка на риска. „И през 2018 година продължихме оптимизирането на персонала”, каза ректорът коментирайки кадрова политика. С решения на Академичния съвет е намалена числеността на основното щатно разписание и към 31.01.2019 г. общият брой на персонала (преподаватели и служители) е с 9% по-малък спрямо началото на 2018 година. В частта от доклада, касаеща финансовото състояние на Висшето училище, доц. Марчевски заяви: „Въпреки полаганите от нас усилия, за трета поредна година приходите на Академията намаляват. Общото намаление спрямо 2017 г. е в размер на 1 711 724 лева или 16,25%, като изменението за сметка на трансфера от държавния бюджет е на стойност 1 286 357 лева (- 21,0 %), а на собствените приходи в размер 492 249 лева (- 10,87 %)”. По думите на ректора, основната причина за това е намалената 4,5 пъти държавна поръчка за последните три години, което води до „ненормално голямо намаление в броя на обучаваните студенти, които са база за определяне размера и на държавната субсидия, и на собствените приходи”. Ректорът запозна членовете на Общото събрание и с резултатите от реализираната, вече втора година, Програма за преструктуриране на Стопанска академия, ефектът от която само за 2018 г. е намаление на общите разходи по бюджета на Висшето училище, спрямо 2017 година, с над 910 000 лева или близо 8%. Сред представените конкретни стъпки, които продължават да се реализират в посока намаляване на разходите, са: ограничаване на разходите за издръжка; намаляване на възнагражденията на хора, заемащи управленски позиции; преструктуриране дейността на администрацията и намаляване на нейната численост; и др. След представянето на доклада, той бе подложен на обсъждане от членовете на Общото събрание и беше приет с 84 гласа „за” от присъстващите в залата 95 души. По време на обсъждането бяха изразени редица критични мнения, относно държавната политика спрямо Стопанска академия и липсата на реакция от страна на ресорните държавни институции въпреки многократните сигналите до МОН, министъра на финансите, парламентарните комисии по образование и по бюджет към 43 Народно събрание, и отправяните от свищовското висше училище въпроси или призиви за подкрепа. Изказани бяха и мнения за по-категорично поставяне на проблемите на Академията пред отговорните институции, включително и чрез различни форми на граждански протест. В духа на общото настроение, председателят на Общото събрание – проф. д.н. Борислав Борисов, апелира към колегите си, като първа стъпка да закачат на реверите си сигнални оранжеви лентички. С този жест и гласуваното решение, Общото събрание на Стопанска академия изрази своето „сериозно безпокойство от системното намаляване на държавната поръчка за обучение на студенти в професионални направления 3.7 „Администрация и управление” и 3.8 „Икономика”, и респективното намаление на държавната субсидия, което поставя Академията в невъзможност нормално да осъществява функциите си по обучение и научно развитие”. Нагласата на членуващите в Общото събрание преподаватели, служители, студенти и докторанти е, ако гласуваното решение не е достатъчно, да се премине към по-категоричен израз на несъгласие с държавната политика спрямо висше училище с 83-годишна история. Припомнено бе, че Стопанска академия е създадена с частно дарение от видния свищовец, родолюбив възрожденец, търговец, акционер и предприемач Димитър Апостолов Ценов, а като бенефициент по завещанието държавата, в лицето на министъра на просвещението, е поела ангажимент срещу предоставените 5 млн. златни лева от Дарителя да основе и издържа висше училище в Свищов за вечни времена.", "date": "2019.04.04", "title": " Общото събрание на Стопанска академия прие годишния отчет на ректора\t"}
{"url": "https://trud.bg/%d0%bd%d0%be%d0%bc%d0%b8%d0%bd%d0%b0%d1%86%d0%b8%d0%b8-%d0%b7%d0%b0-%d0%b3%d0%be%d0%b4%d0%b8%d1%88%d0%bd%d0%b8%d1%82%d0%b5-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0-%d0%be%d0%b1%d1%80/", "text": "Община Търговище приема предложения за удостояване с Годишните награди за образование, наука, култура и изкуство. Наградите са регламентирани в Наредбата за символиката на общината, а предложения могат да бъдат отправени от граждански организации, съюзи и институции, работещи в сферата на образованието и културата. Годишната награда за култура и изкуство се връчва в направленията: за творчески постижения и принос в развитието на националната култура; за обогатяване на културата в общината и за цялостен принос в областта на изкуството и културата. Годишните награди за образование и наука се присъждат за значими постижения и активна дейност за утвърждаване авторитета на Търговище. Връчват се на учители, директори, педагогически колективи и научни дейци. Предложенията, заедно със съответната аргументация, се подават в запечатан плик в Центъра за административно обслужване. За наградите за култура и изкуство пликът се адресира до направление „Култура“, а за тези за образование – до отдел „Хуманитарни дейности“. Срокът е до 25 април. Комисия, определена със Заповед на кмета, ще разгледа номинациите и на тази база ще излъчи носителите на наградите. По традиция, те ще бъдат връчени на тържествена церемония в навечерието на Деня на българската просвета и култура и на славянската писменост.", "date": "2019.04.04", "title": " Номинации за годишните награди за образование, култура и изкуство приемат в Търговище"}
{"url": "https://trud.bg/%d1%81%d0%b0%d1%89-%d0%b4%d0%b0%d1%80%d0%b8%d1%85%d0%b0-37-%d0%b1%d1%80%d0%be%d0%bd%d0%b8%d1%80%d0%b0%d0%bd%d0%b8-%d0%bc%d0%b0%d1%88%d0%b8%d0%bd%d0%b8-%d0%bd%d0%b0-%d0%b0%d0%bb%d0%b1%d0%b0%d0%bd%d0%b8/", "text": "САЩ дариха 37 бронирани машини на албанската армия, съобщи македонската телевизия A1 On. При официалното предаване на тежко бронираните машини Maxx Pro MRAP министърът на отбраната Олта Джачка благодари на правителството на САЩ за продължаващата помощ за Албания и подчерта, че това е важно дарение, което ще увеличи възможностите и ефективността на силите за сигурност на балканската страна, която е член на НАТО. „Това дарение означава по-високо качество на капацитета, повече съвместни усилия и, разбира се, по-голяма сигурност за страната ни и за Алианса. Превозните средства ще осигурят разширен обхват от мисии и мисии на нашите войски, и ще подобрят безопасността на персонала, по-специално срещу мини и импровизирани взривни устройства, което сега се смята за една от най-разпространените заплахи за работната среда, наред с други неща“, обясни Джачка.", "date": "2019.04.04", "title": " САЩ дариха 37 бронирани машини на Албания"}
{"url": "https://trud.bg/%d1%81%d1%82%d0%b5%d1%84%d0%b0%d0%bd%d0%be-%d0%b3%d0%b0%d0%b1%d0%b0%d0%bd%d0%b0-%d1%81%d0%bf%d0%be%d0%b4%d0%b5%d0%bb%d0%b8-%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%bd%d0%b8%d0%ba%d0%be/", "text": "Световноизвестният моден дизайнер Стефано Габана качи снимка на Николета Лозанова и дъщеря й в профила си в Instagram, тъй като двете българки избраха модели на Dolce&Gabbana, в които бяха облечени на партито за 7-ия рожден ден на малката Никол. Ни Ло и Никол заложиха на рокли с флорални мотиви за специалния празник на момичето, който предизвика много медиен шум заради поканените родни звезди, присъствието на екзотични животни и приказната украса, с която бе преобразена известна столична дискотека. Модният дизайнер рядко споделя чужди кадри, но сред тези, открити на профила му, са снимки на Кайли Дженър (най-младата милиардерка в света), певицата Кайли Миноуг, първата дама Мелания Тръмп и други.", "date": "2019.04.04", "title": " Стефано Габана сподели снимка на Николета Лозанова"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b2-%d0%b3%d1%8a%d1%80%d1%86%d0%b8%d1%8f-%d0%b7%d0%b0-%d1%83%d0%b1%d0%b8%d0%b9%d1%81/", "text": "31-годишен българин е задържан за убийството на крупният гръцкия бизнесмен Янис Макрис, който бе прострелян пред дома си в южния квартал Вула в гръцката столица. Сънародникът ни е с турски произход. Българинът, арестуван пред хотел в квартал Глифада е бил с фалшиви документи и не живее в Гърция, а в чужбина. По време на ареста е оказал съпротива и е опитал да избяга с кола, но е попаднал на полицейския обръч и е задържан. В показанията си към полицията е бил негативен и груб, отказвайки да разкрие кой е „подписал“ договора за смърт на гръцкия бизнесмен. Българинът, който според гръцките власти е професионален убиец, е толкова непреклонен, че отказва дори да каже името си, поради което са му снети пръстови отпечатъци, които са изпратени в България, за да се установи самоличността му. В момента властите издирват 35-годишния му брат в България. Срещу него е издадена заповед за арест, тъй като е идентифициран като участник в убийството на предприемача. Припомняме се, че Янис Макрис, известен като „Австралиеца“, бе екзекутиран пред дома си преди да се качи в автомобила си на 31 октомври 2018 година пред очите на децата си. Убиецът се приближил до прозореца на колата и започна да стреля от упор срещу жертвата. Съпругата на Макрис, известен модел в Гърция по това време е била на модно ревю. Пъзелът за убийството на Янис Макрис отне 5 месеца на службите по сигурност в Атика тъй като 47-годишният бизнесмен е имал своето тъмно минало от Австралия. Бил е замесен в трафик наркотици в Австралия, обвинен в опити за убийство, но също така е участвал в „горещи криминални епизоди“ в Австралия, Англия и Миконос.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.04", "title": " Българин е арестуван в Гърция за убийство (СНИМКИ+ВИДЕО)"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b2-%d0%b5%d0%ba%d1%81%d0%ba%d0%bb%d1%83%d0%b7%d0%b8%d0%b2%d0%bd%d0%be-%d0%be%d0%b1%d1%80%d1%8a%d1%89%d0%b5/", "text": "Във видеообръщение в социалната мрежа българският евродепутат Ангел Джамбазки информира какво се случва оттук насетне след гласуването на пакета „Мобилност“ в ЕП, което се проведе днес. Джамбазки описа как са били нарушени правилата за дневния ред и за подредба на предложенията. Гласуването започна по едни правила, а в средата прекъсна и се гласува анблок. Целта бе да не бъдат гледани нашите предложения в защита на превозвачите ни, обясни той. Трите доклада по пакет „Мобилност“ са приети на първо четене. Няма второ четене! Тези документи не са влезли в сила! Не беше гласуван мандат за преговори – т.нар. триалог, това предстои да се случи в понеделник, каза Джамбазки. Той призова всички български представители в ЕП да са на заседанието на транспортната комисия, организирани и мобилизирани да дадат отпор и да не бъде даден мандат за преговори. Българският евродепутат Ангел Джамбази обясни и какво предстои в различните случаи: „Ако транспортна комисия гласува даване на мандат, ще се опитат да направят гласуване на мандата на последната сесия на този мандат на ЕП в Страсбург, която е на 18 април. Междувременно правилата няма да са в сила, защото го няма триалога.“ Джамбазки заяви, че ще изпрати писмо до българското правителство с настояване да направи контакти с румънското правителство. България трябва да застъпи тезата, че не трябва този триалог да бъде проведен в края на председателството на Румъния на ЕС. Ангел Джамбазки се ангажира, заедно с други български евродепутати, да подготви всички необходими документи и справки, които ще предостави на министъра на транспорта Росен Желязков и министър-председателя Бойко Борисов, с цел България да заведе дело в съда на ЕС в Люксембург. Трябва да сме готови и на тази стъпка, категоричен е той. На държавно ниво трябва да се търси сътрудничество с всички засегнати от пакета „Мобилност“ страни. Следващият мандат на ЕП ще е ключов за решаването на въпроса, затова е важно какви представители ще изпрати страна ни там, напомни в заключение на обръщението си българският евродепутат Ангел Джамбазки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.04", "title": " Ангел Джамбазки в ексклузивно обръщение какво предстои след гласуването на пакета „Мобилност“ (ВИДЕО)"}
{"url": "https://trud.bg/%d0%bb%d0%b8%d0%bf%d1%81%d0%b0-%d0%bd%d0%b0-%d0%b0%d1%81%d0%b0%d0%bd%d1%81%d1%8c%d0%be%d1%80%d0%bd%d0%b8-%d0%ba%d0%bb%d0%b5%d1%82%d0%ba%d0%b8-%d0%b8-%d0%be%d0%b1%d0%b5%d0%b7%d0%be%d0%bf%d0%b0%d1%81/", "text": "Дирекция за национален строителен контрол /ДНСК/ ще издаде заповед за цялостно спиране на строежа на сградата „Златен век“ в Лозенец, както   по-рано днес премиерът Бойко Борисов. Това обаче ще стане след изтичане на необходимия срок, който фирмата има за възражение след връчването на издадения от ДНСК констативен акт за нарушения, съобщиха от дирекцията. От ДНСК обясняват, че проверките на сградата с възложител „Артекс Златен век“, проведени на 20 и 26 март 2019 г., по документи и на място, се констатирали редица отклонения при строителството: Сградата е на етап груб строеж. Вместо предвидените с одобрения инвестиционен проект от главния архитект на Столична община две двойни асансьорни клетки, в които ще бъдат монтирани по два подемника за автомобили, на място е изпълнена стоманобетона плоча, без да са реализирани отворите за монтаж на асансьорните уредби. В подземните три нива на строежа на коти – 4,53; -7,63 и -10,75, съгласно проекта по част „Конструкции“ са извършени строителни дейности, чрез които са закрити конструктивни елементи – ограждащи стоманобетонови стени, колони и шайби, което възпрепятства извършването на огледа им преди съставянето на акт образец 14 за приемане на конструкцията. В нарушение разпоредбите на законна (чл.154, ал. 1, т.5 от ЗУТ) без издадено разрешение за строеж, в съседния УПИ III-411, собственост на същия възложител, е изпълнен изкоп с неукрепени откоси, с дълбочина около 15 м. Сградата не е обезопасена със строителни мрежи по цялата фасада, с което се създават предпоставки за възникване на инциденти. Съставен е констативен акт – основание за започване на административно производство по реда на чл. 224, ал. 1, т.1 и т.2 от ЗУТ за спиране на строителството на обекта. Съгласно изискванията на закона, след връчването на констативния акт и след изтичане на необходимия срок на възражение, ще бъде издадена заповед за цялостно спиране на строежа, до отстраняване на констатираните нарушения.", "date": "2019.04.04", "title": " Липса на асансьорни клетки и обезопасителни мрежи констатира ДНСК в „Златен век“\t"}
{"url": "https://trud.bg/%d0%bd%d0%be%d0%b2%d0%b0-%d0%bf%d1%83%d1%88%d0%ba%d0%b0-%d0%b4%d0%be%d0%bd%d0%b5%d1%81%d0%bb%d0%b0-%d0%bc%d0%b5%d0%b4%d0%b0%d0%bb%d0%b0-%d0%bd%d0%b0-%d0%b2%d0%bb%d0%b0%d0%b4%d0%b8-%d0%b8%d0%bb%d0%b8/", "text": "Новата пушка била в основата на най-големия български успех в биатлона след олимпийската титла на Екатерина Дафовска. Владимир Илиев спечели сребърен медал на световното първенство в Йостерсунд (Швеция), при това в индивидуалното състезание на 20 км, където стрелбата има най-голяма тежест.  „Новата пушка бе специално поръчана за мен, стрелях много с нея през лятото – призна Илиев. – В началото на сезона резултатите ми не бяха много добри, но беше въпрос на време стрелбата да се комбинира с доброто ми бягане. Винаги съм знаел, че ако я подобря, ще взема медал. Хората, които разбират от биатлон, знаят, че и на предишните световни първенства имах шансове. Този успех е връх на всичко, за което съм работил през годините. Но не се чувствам уморен. Мисля, че ще имам сили да стартирам във всички състезания през следващия сезон и да подобря резултатите си.“  Програмата за подготовката на националните отбори все още не е готова, тъй като зависи от допълнителното финансиране, което федерацията очаква да получи от Министерството на младежта и спорта. Дафовска, сега президент на централата, изготвя 3-годишна програма за развитие на най-успешния ни зимен спорт. Със сигурност биатлонистите ще имат поне два лагера на Белмекен.  „Този резултат на Владимир Илиев не е случаен, много съм щастлива, че имаме такова постижение“, добави олимпийската шампионка.", "date": "2019.04.04", "title": " Нова пушка донесла медала на Влади Илиев"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b3%d0%b0%d0%b7%d0%b8-%d0%bf%d0%be%d0%bb%d1%8f%d1%86%d0%b8-%d0%ba%d1%8a%d0%bc-%d1%84%d0%b8%d0%bd%d0%b0%d0%bb/", "text": "Цветан Соколов отново бе сред най-добрите в италианския „Кучине Лубе“ (Чивитанова) при победата с 3:0 (14, 20, 23) над полския СКРА (Белхатув) в първия мач от полуфиналите на Шампионската лига. Българският диагонал и кубинецът Йоанди Леал бяха най-резултатни с по 13 точки, като Соколов направи 3 блокади. Османи Хуанторена добави 12 т. За гостите Рене Тепан и Милад Ебадипур се отчетоха с по 10 т.  Реваншът е на 10 април, а СКРА има нужда от победа с 3:0 или 3:1, за да се добере до решителен „златен“ гейм. В другия полуфинал актуалният шампион „Зенит“ (Казан) надигра с 3:2 (22, -24, 25, -20, 13) като гост италианския „Перуджа“.", "date": "2019.04.04", "title": " Соколов гази поляци към финал"}
{"url": "https://trud.bg/%d0%ba%d0%be%d0%bd%d1%8a%d1%80-%d1%85%d0%b0%d0%b1%d0%b8%d0%b1-%d1%89%d0%b5-%d1%81%d0%b5-%d0%b2%d0%b8%d0%b4%d0%b8%d0%bc-%d0%b2-%d0%ba%d0%bb%d0%b5%d1%82%d0%ba%d0%b0%d1%82%d0%b0/", "text": "Конър Макгрегър се отметна от решението си да сложи край на кариерата си в UFC. 9 дни след като обяви оттеглянето си от спорта, ирландският боец прие предизвикателството на шампиона в лека категория Хабиб Нурмагомедов. Двамата се срещнаха в края на миналата година и Дагестанския орел успя да спечели като с хватка за удушаване накара Конър да се предаде. Те обаче продължиха да си разменят нападки в социалните мрежи.  „Ти си изнасилвач и лицемер, който не може да поема отговорност за действията си – написа Хабиб в социалните мрежи. – Справедливостта ще те намери, пак ще се срещнем.“  „Уважавам феновете си от всички религии, светът е един за всички – отговори Макгрегър. – А с теб ще се видим в клетката.“", "date": "2019.04.04", "title": " Конър: Хабиб, ще се видим в клетката"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%81%d0%ba%d0%b0%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d1%88%d0%b0%d0%bc%d0%bf%d0%b8%d0%be/", "text": "Радослава Мавродиева не крие апетита си за нещо повече на световното първенство по лека атлетика в Доха (Катар) тази есен. Европейската шампионка на гюле няма да участва на комерсиални турнири и ще се подготвя само в родния Сливен.  „Не става въпрос само за пари, а да се остави една следа в историята“ – заяви атлетката, която планира за стартира на Балканиадата в Правец на 2-3 септември. Треньорката й Валентина Желязкова твърди, че екипът вече има по-голямо самочувствие.  „Самите ние си вдигаме летвата – смята Желязкова. – Радослава е неограничени възможности, стига да е здрава.“", "date": "2019.04.04", "title": " Треньорската на европейската шампионка на гюле: Мавродиева е с неограничени възможности"}
{"url": "https://trud.bg/%d0%bd%d0%b5-%d0%ba%d0%bb%d0%b8%d0%ba%d0%b2%d0%b0%d0%b9%d1%82%d0%b5-%d0%bb%d0%b8%d0%bd%d0%ba%d0%be%d0%b2%d0%b5-%d0%b2-sms-%d0%b8%d0%b7%d0%bf%d1%80%d0%b0%d1%82%d0%b5%d0%bd%d0%b8-%d0%be%d1%82-%d0%bc/", "text": "Компании със съмнителен произход изпращат фалшиви sms-и до клиенти на   с цел измама  От мобилния оператор А1 сигнализираха, че в последните дни се наблюдава наличие на съмнителни sms-и в мрежата на A1. Съобщенията се изпращат до клиенти на А1 от компании с неясен произход, намиращи се извън България, и целят измама. Съобщенията съдържат линк, който при натискане активира изпращането на sms-и от получателя към международни номера. А1 призовава своите абонати да бъдат бдителни и да не отварят sms-и от международни номера със съмнителен произход и линковете в тях.  Екипът на А1 прави всичко възможно за спирането на тези т. нар. „ , като те вече са подадени за проверка към компетентните държавни органи.", "date": "2019.04.04", "title": " Не кликвайте линкове в sms-и, изпратени от международни номера"}
{"url": "https://trud.bg/%d0%b6%d0%b5%d0%bd%d0%b0%d1%82%d0%b0-%d0%bd%d0%b0-%d0%b0%d0%bb%d0%b5%d0%ba-%d0%b1%d0%be%d0%bb%d0%b4%d1%83%d0%b8%d0%bd-%d0%bf%d1%80%d0%b5%d1%82%d1%8a%d1%80%d0%bf%d1%8f-%d1%81%d0%bf%d0%be%d0%bd%d1%82/", "text": "Хилария Болдуин шокира последователите си в Instagram, съобщавайки им не само, че е бременна, но и че претърпява спонтанен аборт. Съпругата на актьора Алек Болдуин публикува снимка по бельо, на която се вижда малкото й бременно коремче. Към поста тя написа дълго обяснение за случващото се. „ „, написа Хилария. По-нататък в поста тя споделя, че ембрионът има сърцебиене, но е твърде слаб и не се развива с нормални темпове. Шансовете да оцелее са почти нулеви. Въпреки това, 35-годишната Хилария има подкрепата на своето голямо семейство – съпругът й и четирите й деца, последното от които се роди преди едва 10 месеца. Постът й привлече много положителни коментари и последователите й оказаха подкрепа и съчувствие. Какво точно ще се случи с бременността й, предстои да разберем.", "date": "2019.04.04", "title": " Жената на Алек Болдуин претърпя спонтанен аборт"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d1%8a%d1%82-%d0%bc%d0%b8-%d0%b2/", "text": "Апартаментът в кв. „Овча купел“ е купен от моите родители на мое име, платени са 75 хил. лв. на груб строеж. Това заяви пред журналисти министърът на туризма Николина Ангелкова. По-рано днес председателят на НФСБ Валери Симеонов намекна за министър с евтин апратамент. “Добре е Борисов по-внимателно да си гледа министрите, че и там има такива – „Овча купел“, „Бързарица 2“ – 142 кв. м – 61 хиляди лева. Намерете го кой е. 220 евро – знаете ли, че това е всъщност цената на груб строеж в София. 2008-а, когато беше най-големият пик на цените“, каза Симеонов пред медии. Снимки: Денислав Стойчев „Явно сме свидетели на поредните силни чувства на г-н Симеонов към мен. Става дума за апартамент, закупен през 2008 г. от моите родители на мое име. Апартаментът е в кв. „Овча купел“ и е 116 кв. м – другото е гараж и общи части, които са описани в нашата декларация“, обясни министър Ангелкова. „75 хиляди лв. е сумата, която е платена на груб строеж по онова време“, заяви Ангелкова. Тя посочи, че ще предостави нужните документи. „Имам и пазарна оценка, която ще предоставя. Юрист съм по образование. За всяка една сделка, която съм извършвала – дали с дарение от моите родители, дали лично – преди това съм възлагала пазарна оценка на имота от лицензиран оценител. Това е начинът, по който може има реално данни за това дали оценката е пазарна“, поясни Ангелкова.", "date": "2019.04.04", "title": " Министър Ангелкова: Апартаментът ми в „Овча купел“ има пазарна оценка от лицензиран оценител\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b0%d0%ba%d0%be-%d0%b8%d1%81%d0%ba%d0%b0%d0%bc%d0%b5-%d0%b4%d0%b0-%d0%b8%d0%bc%d0%b0%d0%bc%d0%b5/", "text": "Президентът Румен Радев коментира във Фейсбук решението си да свика Консултативния съвет за национална сигурност. Според него в момента в страната има сериозен проблем с липсата на доверие в държавността: Ако искаме да имаме правова, демократична и просперираща държава, трябва да водим борба с корупцията по високите етажи на властта. Затова вчера свиках Консултативния съвет за национална сигурност, снех доверието си от председателя на антикорупционната комисия и с писмо поканих неговия заместник да представи доклад за това, какво е свършено в борбата с корупцията. Смятам за редно докато не се установи с пълноценно разследване истината, председателят на КПКОНПИ да остане встрани. Органите, които следят за наличие на корупция трябва да бъдат пример за чистота. Днес имаме сериозен проблем с липсата на доверие в държавността. С подадените оставки партиите казват, че проблемът е приключен. Този въпрос може да е приключен за партиите, но не трябва да бъде приключен за държавата. Ако искаме наистина функционираща правова държава, към всеки, който се е отклонил от закона, трябва да се подходи с цялата строгост на самия закон. На предстоящия КСНС не трябва да разглеждаме само какви мерки да бъдат взети спрямо нарушителите, а да създаваме такава среда, която да бъде безкомпромисна и да не допуска корупция. Това означава отчетност и отговорност на управлението, ясни механизми при управленски решения, пълна прозрачност при разпределяне на публични средства, открити процедури с ясни критерии и равен достъп за всички.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.04", "title": " Президентът Радев: Докато не се установи с пълноценно разследване истината, председателят на КПКОНПИ да остане встрани"}
{"url": "https://trud.bg/%d0%bf%d1%8a%d0%b4%d0%b0%d1%80%d0%b8-%d1%89%d0%b5-%d0%be%d1%85%d1%80%d0%b0%d0%bd%d1%8f%d0%b2%d0%b0%d1%82-%d0%bd%d0%b8%d0%b2%d0%b8%d1%82%d0%b5-%d0%b2-35-%d1%81%d0%bb%d0%b8%d0%b2%d0%b5%d0%bd%d1%81%d0%ba/", "text": "От 31 на 35 се увеличава броят на сливенските села, където реколтата и стадата на дребните и средните стопани ще бъдат опазвани от общински пъдари, съобщиха от местната администрация. Предстои кметовете на селата да определят хората, които ще изпълняват тези длъжности. Задължително изискване към кандидатите е да имат средно образование. След това ще преминат обучение в дружеството „Общинска охрана и СОТ“. Пъдарите ще бъдат наети на трудови договори за срок от 1 май до края на октомври, на минимална работна заплата. Униформеното им облекло, снаряжението, автомобилите и горривото за тях се осигуряват от общината. Организацията на дейността им, която включва и обходи в тъмната част на денонощието, отново ще се извършва от общинската фирма за охрана. Проектът за пъдарите е пилотен и засега единствен в страната. Той започна през 2017 г., с осигурени от местния блюджет близо 100 хил.лева, за охраната на 25 села, и с три ремонтирани, стари автомобили „Лада“, „Форд“ и „Нива“. Сред наетите имаше бивши военни, бивши полицаи или безработни мъже.  През първата година бяха заловени 92-нарушители, съвместно с полицията бяха разкрити кражби, бяха заловени вандали, посекли 20 дка прасковена градина. „Целта е да бъде защитен интереса на дребните производители по селата и да стане ясно, че има власт, загрижена за тях“, заявиха от „Общинска охрана и СОТ“.  Надеждите са, че в близко бъдеще в проекта ще бъдат включени и планинските от общо 44-те села в общината.", "date": "2019.04.04", "title": " Пъдари ще охраняват нивите в 35 сливенски села"}
{"url": "https://trud.bg/%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%b4%d0%be%d0%b7%d0%bd%d0%b0%d1%82%d0%b5%d0%bb%d0%ba%d0%b0%d1%82%d0%b0-%d1%80%d0%be%d0%b7%d0%b0%d0%bb%d0%b8/", "text": "Окръжен съд-Благоевград измени мярката на   Розалина Кьосева и я пусна под домашен арест. Според съда първите три обвинения не били изцяло доказани и нямали голяма тежест, единствено по-сериозно като нарушение стои факта,че дознателката е влизала пет пъти в Бобовдолския затвор под предтекст,че ще прави разпити, а всъщност е искала да види приятеля си затворник Владимир Бойчев. Обжалването на мярката,която и наложи преди седмица „задържане под стража“ се проведе отново при закрити врата. Тя отново бе доведена под конвой и с белезници на ръцете. Розалина отново бе непоклатима пред медиите, ходи с високо вдигната глава и дори не прави опити да крие лицето си. Розалина Кьосева бе задържана миналата седмица след спецакция на Вътрешна сигурност и прокуратурата. Тя е обвинена в четири престъпления. Първото е за престъпление против правосъдието, изразяващо се в това, че като разследващ полицай по досъдебно производство срещу криминално проявено лице тя е бавила съзнателно провеждането на разпити и очни ставки. Срещу Кьосева е повдигнато обвинение за длъжностно престъпление и лично укривателство. Според събраните доказателства от разследващите тя е предупредила приятеля си Владимир Бойчев, че срещу него има европейска заповед за арест. Той е осъден на 6 години затвор в Гърция за фалшиви пари. Тя не само го предупредила,но и му носела храна в тайната квартира,където Бойчев известен с прякора Боклука се укривал. И още полицайка е правила 5 пъти искания в затвора за разпит на криминално проявено лице без да има участие по досъдебното производство,за да се среща с изгората си.В хода на разследването са използвани СРС-та, а в килията на Бойчев в затвора в Бобов дол е намерен телефон,за който прокуратурата заявява,че тя му го е дала.", "date": "2019.04.04", "title": " Домашен арест за дознателката Розалина Кьосева"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b4-%d1%80-%d1%80%d1%83%d0%bc%d0%b5%d0%bd-%d0%b3%d0%b5%d0%bd%d0%be%d0%b2-%d0%bd%d0%be%d0%b2%d0%b8%d1%82%d0%b5-%d0%bf%d0%b5%d0%bd%d1%81%d0%b8/", "text": "Парламентът прие в четвъртък на първо четене допълнение към Кодекса за социално осигуряване, а те са в полза на хората, на които в бъдеще предстои да излязат в пенсия и на тези, които са се пенсионирали от началото на тази година. Това коментира народният представител от ГЕРБ д-р Румен Генов от Шумен, който е съвносител на текстовете. По думите му, новите пенсионери ще могат да избират дали индивидуалният им коефициент да бъде изчислен по новите или по старите правила. Д-р Румен Генов, който е член на парламентарната Комисия по труда и социалната политика припомни, че от началото на 2019-та е в сила нов начин за изчисляване размера на пенсиите, според който се вземат предвид годините стаж след 2000 г. Ако това беше останало в този вариант, би могло да ощети някои хора при изчисляването на стойността на пенсията. Поради тази причина, депутати от ГЕРБ внесоха предложение, което дава възможност бъдещите пенсионери сами да решават, как да бъде определяна пенсията им. Ако хората посочат с подаване на заявлението за отпускане на пенсия, че избират размерът на пенсията им да бъде определен по старата методика и представят необходимите документи за трите най-добри години преди 1997 година, експертите на НОИ едновременно с това ще изчислят пенсията, както по старата методика, която включва трите най-добри години преди 1997 г. и тези в периода 1997 -1999 година, така и по новата методика, в която влиза само осигурителният доход след 2000 година. Така, след като бъдат запознати с изчисленията по новата и по старата формула, хората ще могат да избират по-изгодния за тях вариант и ще им бъде изплащана по-благоприятната пенсия. „Този подход и предварителното административно изчисляване на пенсиите, ще е от огромно облекчение за гражданите“, каза д-р Генов. На разположение на всички заинтересовани, на официалната интернет страница на НОИ ще има и калкулатор за изчисляване на пенсии.", "date": "2019.04.04", "title": " Депутатът д-р Румен Генов:  Новите пенсии ще се изчисляват от НОИ по два метода"}
{"url": "https://trud.bg/%d0%b3%d0%b5%d1%80%d0%b1-%d1%89%d0%b5-%d1%81%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d1%82-%d0%bf%d1%8a%d1%80%d0%b2%d0%b8-%d0%b7%d0%b0-%d0%b5%d0%b2%d1%80%d0%be%d0%bf%d0%b5/", "text": "По традиция партия ГЕРБ ще се регистрира първа за предстоящите избори за членове на Европейския парламент на 26 май тази година. Това стана възможно след като миналата неделя (31 март) младежите от ГЕРБ запазиха първото място в ЦИК, съобщиха от пресцентъра на ГЕРБ. В продължение на близо седмица те даваха денонощни дежурства пред входа на ЦИК, за да гарантират, че традицията ще бъде спазена и партията ще се регистрира преди всички останали за предстоящия вот. Документите за регистрация на ГЕРБ за европейските избори ще бъдат внесени в ЦИК от председателя на Националния предизборен щаб на ГЕРБ и зам.-председател на партията Цветан Цветанов  сутринта на 5 април.", "date": "2019.04.04", "title": " ГЕРБ ще се регистрират първи за европейските избори"}
{"url": "https://trud.bg/%d0%b8-%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%81%d0%b0%d1%80%d0%b0%d1%84%d0%be%d0%b2-%d0%b8%d0%b7%d0%bb%d0%b8%d0%b7%d0%b0-%d0%b2-%d0%be%d1%82%d0%bf%d1%83%d1%81%d0%ba/", "text": "Заместник-главният прокурор и директор на Националната следствена служба Борислав Сарафов излиза от утре в отпуск, научи  . Докога ще трае отпускът на му, не е ясно. Новината идва часове след разпореждането на главния прокурор Сотир Цацаров да бъдат проверени публикациите за придобити от сина на Сарафов – Боби Сарафов, недвижими имоти през 2018 и 2019 година без ясен произход на средствата и за това. На пресконференция тази сутрин, без да ги назовава поименно, премиерът Бойко Борисов призова председателя на ВКС Лозан Панов, шефа на КПКОНПИ Пламен Георгиев и директора на НСлС Борислав Сарафов, да подадат оставки или да излязат в дълъг отпуск, докато завършат свързаните с тях проверки. Първи след апела на премиера в отпуск излезе Пламен Георгиев. Той заяви, че ще ще окаже пълно съдействие на проверяващите. „Образуваната проверка е повод да се установи, че аз никога не съм извършвал каквито и да е противоправни действия“, допълни Георгиев. Сарафов каза също, че изразява готовност за пълно съдействие на проверяващите от НАП и КПКОНПИ по повод разпоредената от главния прокурор Сотир Цацаров проверка, въпреки че тя е свързана със сина му Боби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.04", "title": " И Борислав Сарафов излиза в отпуск"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b8-%d1%81%d0%b0-%d0%bf%d0%be-%d1%81%d1%82%d1%80%d0%be/", "text": "Необходими са по-строги санкции при отпускането на социални помощи на родители, които не изпращат децата си на училище, но липсват достатъчно инструменти за принуда. Тази позиция изрази образователният министър Красимир Вълчев по  . „Има проблем с безотговорните родители, които не осигуряват правото на обучение на децата си, заради което се въвеждат по-строги наказания“, заяви министърът на образованието. Ще бъдат засегнати и други помощи като еднократната помощ за първокласник, например. „Необходими са ни по-големи санкции, но е важно да се каже, че не се спира помощта за детето, а се пренасочва към училището“, уточни Вълчев. Така ще се осигури, че паричната помощ ще отиде за образованието на детето, като с нея ще се закупуват образователни изделия, дрехи или обувки, поясни министърът. Затяга се и контролът над издаването на фалшиви медицински бележки, като вече има глобен за това лекар. „Има множество сегрегирани училища с предимно деца от ромски произход, където проблемните ученици са много. В такива „обособени квартали“ държавата трябва да се намеси с работа на терен, като с това ще се заемат учители, социални работници, полиция“, обясни министърът. Учителите ще бъдат допълнително обучени и допълнително платени за това. „Липсват инструменти за принуда. Не можем да накараме родителите с много способи да осигурят образование на децата си, което е тяхно задължение“, каза Вълчев. Диагнозата за липса на кадри по математически и природни науки е правилна, но е твърде рано за въвеждането на задължителна матура по математика, каквато е идеята на Асоциацията на индустриалния капитал в България. Идеята обаче си струва да се обсъди, коментира още министърът. Има участие на бизнеса в образованието, но това трябва да се разшири, категоричен е Даниел Вълчев. Строителните и техническите сектори работят добре, като предлагат практики, участват в настоятелства, като има и някои, които даряват средства на висши училища, допълни той.", "date": "2019.04.04", "title": " Красимир Вълчев: Необходими са по-строги санкции за родители, които не пускат децата на училище"}
{"url": "https://trud.bg/58-%d0%b3%d0%be%d0%b4%d0%b8%d1%88%d0%b5%d0%bd-%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d0%b5%d1%86-%d0%bf%d1%80%d0%b8%d0%b1%d1%80%d0%b0-600-621-%d0%bb%d0%b2-%d0%be%d1%82-6/", "text": "Името на щастливеца, който спечели джакпота в „Тото 2 – 6 от 42“ в неделния, 26-и тираж, е Иван Делев. Той е на 58 години и е от Стара Загора. Играл е със 7 числа, пълно комбиниране и освен голямата печалба е уцелил и още шест петици, съобщиха от спортния тотализатор. Така общата сума, която Иван Делев прибира е 600 621 лв. За печалбата си Иван Делев разбира на 1 април, след като проверява фиша си в деня след тегленето. Естествено, никой не му повярвал, защото всички решили, че е първоаприлска шега. Делев е женен и има две деца – на 9 и 24 години. Все още не е решил как ще вложи огромната сума, която получава от СПОРТ ТОТО. Плановете му обаче включват семейно пътуване и инвестиция. В игрите на Български спортен тотализатор участва от повече от 10 години и след голямата печалба още по-силно вярва в късмета си. Щастливите числа на Иван Делев са 5, 13, 20, 25, 29, 35 и 41, а на участниците в игрите на СПОРТ ТОТО той пожелава своя късмет. За себе си иска само здраве.", "date": "2019.04.04", "title": " 58-годишен старозагорец прибра 600 621 лв. от „6 от 42“\t"}
{"url": "https://trud.bg/%d1%83%d1%82%d1%80%d0%b5-%d0%be%d1%82%d0%b2%d0%b0%d1%80%d1%8f%d1%82-%d0%be%d1%84%d0%b5%d1%80%d1%82%d0%b8%d1%82%d0%b5-%d0%b7%d0%b0-%d0%bd%d0%b0%d0%b4%d0%b7%d0%be%d1%80-%d0%bf%d1%80%d0%b8-%d1%80%d0%b5/", "text": "На 5 април, се отварят офертите на участниците в обществената поръчка за избор на изпълнители на строителния надзор при рехабилитацията на 17 км пътища в Северна България, съобщиха от АПИ. Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица – Монтана и 9,3 км от третокласния път III-118 Гулянци – Долна Митрополия. На път III-118 Гулянци – Долна Митрополия, в отсечката Долна Митрополия – Победа – Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на строителния надзор при ремонта на отсечката е 173 936 лв. без ДДС. Основният ремонт на път II-81 Берковица – Монтана, в участъка Боровци – Благово, включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя, с дължина 35 м, ще бъде разширен и ще се ремонтира мостът над р. Бързия, който е 102 м. Индикативната стойност на строителния надзор е 146 539 лв. без ДДС. Второкласният път II-81 София – Петрохан – Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход „Петрохан“, тъй като отсечката на територията на област Монтана беше ремонтирана през 2015 г. по програма „Транзитни пътища V“.", "date": "2019.04.04", "title": " Утре отварят офертите за надзор при рехабилитацията на 17 км пътища в Северна България"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-377/", "text": "Премиерът бесен за апартаментите на греха Замесените в скандала с евтини апартаменти да подадат оставки или да излязат в дълъг отпуск. Това препоръча премиерът Бойко Борисов, който не назова конкретни имена.     Терасата на раздора Разследване на „Труд“ по скандала с апартаментите разкрива още факти за това как е заблудена обществеността.       Вежди Рашидов пред „Труд“: Дарителят не е анонимен мушморок Четете интервюто с председателя на Комисията по култура и медии в 44-тото Народно събрание.         Бесовете на феминизма Модерният прогресивен феминизъм продължава да похищава логиката и критичното мислене в своя поход към сексуална контрареволюция, пише в анализа си Владислав Апостолов.", "date": "2019.04.04", "title": " Вижте акцентите в броя на вестник „Труд“ в петък, 5 април 2019"}
{"url": "https://trud.bg/%d1%84%d0%be%d0%bd%d0%b4-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%b4%d0%be-32-%d0%bc%d0%bb%d0%bd-%d0%bb%d0%b2-%d0%bf/", "text": "Финансов ресурс до 3,2 млн. лв. за предоставяне на помощ „де минимис“ на тютюнопроизводители, претърпели финансови щети от предходни години, прие на заседание Управителният съвет на Държавен фонд „Земеделие“.  Това съобщиха от пресцентъра на земеделското министерство. Засегнатите производители са от Североизточна България и други области. Щетите са претърпени за изкупен, но неплатен тютюн от страна на „Исперих-БТ“ и на „Лийв Табако А. Михайлидис“. Тютюнопроизводителите следва да бъдат вписани в публичния регистър на тютюнопроизводителите в Министерството на земеделието, храните и горите за 2019 г. УС на фонд „Земеделие“ упълномощи министъра на земеделието, храните и горите да утвърди указания за предоставяне на помощта. На заседанието беше утвърден и финансов ресурс от 81 млн. лв. по схемите за преходна национална помощ за тютюн за 2018 г. Средствата за подпомагане на тютюнопроизводителите са предвидени в бюджета за тази година на фонд „Земеделие“, като размера е с 5% по-малко спрямо предходната кампания. Право на подпомагане по схемата за преходна национална помощ за тютюн, необвързана с производството, имат земеделски стопани, които са отглеждали тютюн през която и да е година на референтния период 2007 – 2009 г., който е изкупен и премиран по реда на Закона за тютюна и тютюневите изделия.", "date": "2019.04.04", "title": " Фонд „Земеделие“ гласува до 3,2 млн. лв. помощ заради претърпените щети от тютюнопроизводителите"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%b5%d1%81%d0%b5%d0%bd-%d0%b7%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%b3/", "text": "Президентът се довери на Славчев, който също има имотен проблем Замесените в скандала с евтини апартаменти да подадат оставки или да излязат в дълъг отпуск. Това препоръча премиерът Бойко Борисов, който не назова конкретни имена. Заради скандала с поста вече се простиха правосъдният министър Цецка Цачева и двама зам.-министри – на спорта и на енергетиката Ваня Колева и Красимир Първанов. Цветан Цветанов, хвърли оставка като шеф на парламентарната група на ГЕРБ и напусна парламента. Оказа се обаче, че и други на ръководни постове са се сдобили с евтини жилища, а главният прокурор Сотир Цацаров разпореди проверки по случаите. “Ние в ГЕРБ сме създали стандарт и когато има такива скандали, дали е депутат, председател на парламентарна група, министър на правосъдие или зам.-министър на спорта, се подава оставка”, коментира премиерът Бойко Борисов по повод уличените в имотния скандал, сред които съпругата на Лозан Панов, председател на ВКС, синът на Борислав Сарафов, шеф на Националната следствена служба, и Пламен Георгиев, председател на Комисия за противодействие на корупцията и за отнемане на незаконно придобитото имущество (КПКОНПИ). “Същото бих препоръчал на замесените в тези скандали сега, но понеже има хора и от съдебната система, те не обичат да бъдат слагани под общ знаменател или са много чувствителни, а аршинът трябва да бъде еднакъв за всички – да излязат в дълъг отпуск, докато различни от тях институции направят проверките”, препоръча премиерът. Малко след призива на Борисов председателят на КПКОНПИ Пламен Георгиев обяви, че излиза в отпуск. В изявление, изпратено до медиите той обясни, че “излизането му в отпуск е мотивирано от желанието му проверката, разпоредена от главния прокурор, да протече при пълно съдействие от негова страна”. Георгиев декларира, че освен “пълна готовност за съдействие, винаги е спазвал законите, а в дейността си се е ръководил от високи морални принципи и професионални стандарти”. От президентството пък разпространиха съобщение, че още в сряда са снели доверието си от Пламен Георгиев и като доказателство посочиха, че са поканили неговия заместник Антон Славчев да изнесе доклад на предстоящото заседание на КСНС на 8 април. Самият Славчев също се оказа замесен в имотния скандал – той не е декларирал пълната цена на апартамента си, както и остъклена тераса от 244 кв. м. Министърът на туризма Николина Ангелкова: Апартаментът е купен на етап груб строеж Апартаментът на министъра на туризма Николина Ангелкова е купен от родителите й, с техни средства, но на нейно име. Сделката е станала през 2008 г., когато апартаментът е бил на етап груб строеж (АКТ 14), а цената е 75 хил. лв. Това уточни министърът на туризма Николина Ангелкова по повод обвинението на Валери Симеонов, че има евтин апартамент в столичния кв. „Овча Купел”. Министърът заяви още, че апартаментът е 116 кв. метра, а другите са гараж, мазе и общи части. Ангелкова допълни, че сумата в имотната декларация от 2011 г. е сбъркана и е въведена данъчната оценка на имота. „Ще направя, каквото премиерът Борисов разпореди. За мен е важно да си върша работата съобразно закона и е жалко, когато без да имат доказателства се правят внушения и манипулации”, каза министър Ангелкова. „Труд“ предлага на президента Румен Радев да зададе следните въпроси на заседанието на КСНС за корупцията: 1. Защо 80% от субсидиите в земеделието се раздават на 6% от стопаните?  2. Колко зърнени босове карат “Ролс Ройс” или “Бентли”?  3. Защо гръцките плодове и зеленчуци са по-евтини от българските?  4. Има ли договорени имоти в сградата на “Златен век” и от кого са договорени? Главният прокурор Сотир Цацаров разпореди: Данъчни проверки за Георгиев, Сарафов и жената на Лозан Панов  Главният прокурор Сотир Цацаров разпореди проверки по публикации за придобити недвижими имоти от шефа на КПКОНПИ Пламен Георгиев, от сина на Борислав Сарафов – директор на Националната следствена служба и от съпругата на Лозан Панов, председател на Върховния касационен съд. По твърденията за невярно деклариран имот Пламен Георгиев е възложено на инспектори от НАП–София да извършат данъчни проверки. Ще се прецени дали има съответствие на между декларираните доходи на Георгиев и съпругата му и имущественото им състояние в периода 2013 г. – 2018 г. От НАП ще проверяват и твърденията за скъпи недвижимите имоти на Сарафов и сина му, придобити през 2018 г. и 2019 г., като информацията вече е изпратена и на КПКОНПИ. Във връзка с придобиването на недвижим имот от търговско дружество с едноличен собственик Елисавета Панова от фирма „Артекс”, както и по материалите с твърдения за конфликт на интереси на съпруга й Лозан Панов, за което има и сигнал, прокуратурата е възложила данъчна проверка на НАП и е пратила материалите по компетентност на Инспектората към Висшия съдебен съвет, за да извърши проверки за конфликт на интереси. БСП поиска отстраняване на антикорупционни шефове Заради „Апартаментгейт” от БСП поискаха отстраняване от постовете на шефове в Комисията за противодействие на корупцията и за отнемане на незаконно придобитото имущество. Соцдепутатите ще внесат подписи в парламента с искане за отстраняване на Пламен Георгиев като председател на КПКОНПИ, стана ясно от думите на лидера на БСП Корнелия Нинова. Червените поискаха освобождаването и на заместника му Антон Славчев. Светкавичният отпуск на Пламен Георгиев от „Позитано” 20 нарекоха „начин да се замете случаят, да се забрави от обществото и той да се върне на бял кон някой ден”. „Отстраняването на ръководството на КПКОНПИ няма да реши по същество проблема, защото няма как управляващите, които и да са те, да си избират тези, които ще ги проверяват. Резултатът от такова решение е ясен – никога няма да има докрай борба с корупцията по високите етажи на властта, защото са взаимно зависими и обвързани“, категорична бе Корнелия Нинова. Тя посочи, че на КСНС при президента Румен Радев в понеделник ще предложи 3 – 4 конкретни и различни мерки за истинска борба с корупцията по високите етажи на властта. ”Внасянето на подписката за отстраняване на председателя на КПКОНПИ и неговия заместник не означава, че се връщаме в парламента”, уточни още Нинова. Председателят на КПКОНПИ бе гласуван от Народното събрание миналата година в началото на март. „За“ избирането му гласуваха 148 депутати, 66 бяха „против“, а 4 се въздържаха. Шефът на ВКС Лозан Панов: Аз съм най-минатият „Аз излизaм нaй-минaтият чoвeк от цялата тази групичка – нe cъм coбcтвeник нa имoт, a oт мeн ce иcкa дa ce oткaжa дa paбoтя кaтo пoдaм ocтaвкa или излязa в oтпycк”, коментира пред журналисти вчера шефът на ВКС Лозан Панов. Ha въпpoc дaли e знaeл зa cдeлкaтa c aпapтaмeнтa на жена му, строен от кумовете му Мирянови, Панов oтгoвopи: „Paзбиpa ce, чe знaex”. И добави, че всеки имал право да си избира кумовете. Панов потвърди и абсурда, че с жена му плащат наем на нейната фирма с думите: „Пo зaкoн, кoгaтo coбcтвeник e юpидичecкo лицe, ecтecтвeнo, чe мy ce дължи нaeм oт oнзи, кoйтo гo e нaeл”.", "date": "2019.04.04", "title": " Премиерът бесен за апартаментите на греха"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d1%80%d0%b0%d0%b7%d0%b1%d0%b8%d0%bb%d0%b8-%d0%bc%d0%be%d0%bd%d0%b5%d1%82%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b4%d0%b5%d1%82%d1%81%d0%ba/", "text": "Три момчета, на възраст 14 и 15 години, са разбили и ограбили монети от детски увеселителни автомати, тъп клатушки, разположени в центъра на Разград. От монетниците са задигнати общо 220 лв., но щетите, нанесени на собствениците на съоръженият са изчисляват на над 520 лв. Разбитите автомати са около 10 на брой и са станали обект на вадналството на тийнейджърите в нощта срещу 28 март. Полицията е установила, че момчетата са от град Исперих и селата Пчелина и Владимировци. Те са ученици в Разград. По случая се прави проверка от полицията. Разбиването на такива детски съоръжения, които работят след пускане на монети, стана актуално напоследък сред младежите, които се възползват, че клатушките се оставят без надзор на публични места и достъпът до монетниците им не бил труден. Децата, които посягат обаче, не са наясно, че в повечето случаи наоколо има камери, а свидетели на вандалството могат да станат и преминаващи граждани.", "date": "2019.04.04", "title": " Ученици разбили монетниците на детски клатушки\t"}
{"url": "https://trud.bg/%d0%be%d1%82%d0%bb%d0%b8%d1%87%d0%bd%d0%be-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d0%bd%d0%b5-%d0%bd%d0%b0-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%b5%d0%bb%d0%b5/", "text": "Първата национална пролетна лагер-школа „CareerIT World Championship 2019“ се проведе от 1 до 3 април в Сливен. Тя бе организирана от Стопанския факултет на Софийския университет „Св. Климент Охридски” и Сдружението на неговите възпитаници. Целта на събитието беше подготовка за националните финали на световните състезания Microsoft Office Specialist World Championship и Adobe Certified Associate World Championship. Присъстваха около 80 ученика от цялата страна. СУ „Иван Момчилов“ в Елена беше представено от Василена Димитрова, Диляна Желязкова и Николай Иванов от единадесети клас, Николета Ралчева и Станислава Петкова от десети клас. Те бяха основните участници в потока, насочен към креативен дизайн и успяха да вземат общо 13 сертификата за различни версии на Photoshop и Illustrator. На специална церемония за закриване на събитието Василена Димитрова, Диляна Желязкова и Станислава Петкова, за постигнати много високи резултати, бяха обявени за национални финалисти за Adobe Certified Associate World Championship. Това е първата им стъпка към световното състезание, което тази година ще се проведе през юли в Ню Йорк.", "date": "2019.04.04", "title": " Отлично представяне на ученици от Елена в областта на IT-технологиите"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%b8%d0%b7%d0%bd%d1%83%d0%b4%d0%b2%d0%b0%d0%bb-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd/", "text": "Варненец е задържан за 72 ч по разпореждане на Районната прокуратура, която му повдигна обвинение в изнудване. Според него от 28 март до 3 април Благовест А. притискал собственик на автосалон да му плати 10 000 лв., за да получи  документите и ключовете за 28 автомобила, внесени от чужбина за продажба. Действията по разследването продължават, уточниха от пресцентъра на Апелативната прокуратура във Варна.", "date": "2019.04.04", "title": " Арестуваха мъж, изнудвал собственик на автосалон"}
{"url": "https://trud.bg/%d0%be%d0%b1%d1%80%d0%b0%d0%b1%d0%be%d1%82%d0%b2%d0%b0%d1%82-%d0%bf%d0%b0%d1%80%d0%ba%d0%be%d0%b2%d0%b5%d1%82%d0%b5-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd-2/", "text": "Парковете във Велико Търново ще бъдат обработени срещу бълхи и кърлежи. Третирането ще обхване както зоните за отдих в центъра, така и в останалите части на Старата столица. Пръскането ще бъде на 8, 10 и 12 април, а работата ще започне след 20,00 ч. В трите вечери ще бъдат третирани парковете „Дружба”, „Майка България”, „Марно поле”, „Никола Габровски“ „Руски”, „Бузлуджа”, „Колю Фичето”, „Картала”, „Акация” – боровата гора, „Света гора”, „Лакото“ /Арбанаси/, „Ксилифор“. Около всяка локация ще бъдат поставени необходимите стикери за използваните препарати и за 24-часовия карантинен период. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени. Паралелно, в периода от 11 до 30 април ще бъдат третирани всички зелени площи в дворовете на детските градини и яслите във Велико Търново, както и 44 детски площадки в междублоковите пространства и кварталите на Старата столица. Същото важи и за зелените зони край детските градини и социалните центрове в населените места от общината.", "date": "2019.04.04", "title": " Обработват парковете във Велико Търново срещу кърлежи и бълхи"}
