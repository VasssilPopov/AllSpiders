{"url": "https://trud.bg/%d0%bf%d1%80%d0%b8-%d0%bc%d0%b8%d1%82%d0%bd%d0%b8%d1%87%d0%b5%d1%81%d0%ba%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-4500-%d0%ba/", "text": "На 30.06.2017г. при обход в русенския квартал „Здравец“ служители на отдел „Митническо разузнаване и разследване“ при Митница Русе спират за проверка лек автомобил „Мерцедес“.  В багажника на колата, тип „комби“, митническите инспектори откриват 4500 кутии цигари без български акцизен бандерол. Тютюневите изделия били разпределени в кашони и чували. Всички цигари са от марката  „Business Royals“, с надпис на латиница върху опаковките „Duty free sale only“. Общото количество се равнява на 90 000 къса. Задържан е 45-годишен мъж, който управлявал автомобила. Цигарите и автомобила също са задържани. Уведомена е Русенска Районна прокуратурата. По случая е образувано досъдебно производство, което се води по описа на Митница Русе. Предотвратената щета за бюджета от задържаните цигари се равнява на 33 750 лв. За последните 4 дни служители от отдел „Борба с наркотрафика“  на Митница Русе разкриха общо 3 случая на опит за пренасяне на цигари без българска акцизен бандерол през ГКПП Дунав мост 1. Случаите са идентични – става дума за шофьори на товарни автомобили, които са транспортират нелегални цигари от различни марки и твърдят, че са ги закупили от безмитен магазин в Турция. Задържани са общо 435 кутии цигари /8700 къса/. И по трите случая са образувани дознания.", "date": "2017.07.04", "title": " При митническа проверка задържаха 4500 кутии цигари без бандерол\t\t\t"}
{"url": "https://trud.bg/10-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%82%d0%b0%d0%ba%d1%81%d0%b8-%d1%81%d0%b5-%d0%b2%d1%80%d1%8f%d0%b7%d0%b0-%d0%b2/", "text": "10 души са били откарани в болница, след като таксиметрова кола се вряза в група от хора в близост до летище Логан в Бостън, съобщи   Като причина за инцидента се разследва грешка на шофьора – 56-годишен мъж. Полицията твърди, че случилото се не е свързано с тероризъм.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " 10 пострадали, след като такси се вряза в група хора край летище в Бостън\t\t\t"}
{"url": "https://trud.bg/%d0%b4%d0%b5%d1%82%d0%b5-%d0%b5%d0%b4%d0%b2%d0%b0-%d0%bd%d0%b5-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5-%d1%81-%d0%ba%d0%be%d0%bb%d0%b5%d0%bb/", "text": "5-годишно дете от Велико Търново едва не загина след падане от 4 метра с колелото си при игра на детска площадка. Инцидентът станал на ул. „Симеон Велики“ в квартал „Колю Фичето“ в старата столица. В злополучния ден малкият Ясен паднал с велосипеда, а съседи подали сигнал на тел.112. Детето било прието веднага в неврохирургичното отделение на областната болница с опасност за живота и комоцио.Благодарение на грижите на лекарите и това,че Ясен е паднал върху колелото си ,не се е наложила операция. Според съседи дни преди тази злополука подобен инцидент на същата площадка е имало и с друго дете,а преди около две години възрастен мъж е паднал от необезопасената бетонна стена върху цимента в междублоковото пространство . Майката на пострадалото момче Иванка Димкова е подала жалба в полицията и е сезирала Агенцията за закрила на детето.Засега само от втората институция са я уведомили,че са препратили сигнала и до общината във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Дете едва не загина след падане с колело от 4 –метрова бетонна стена в Търново"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b5-%d0%b8%d0%b7%d1%81%d1%82%d1%80%d0%b5%d0%bb%d1%8f%d0%bb%d0%b0-%d0%bd%d0%be%d0%b2%d0%b0-%d0%b1%d0%b0%d0%bb%d0%b8%d1%81/", "text": "Северна Корея е изстреляла нова балистична ракета, която може да падне в изключителната икономическа зона на Япония, пише Daily Express. Това се случва на фона на все по-голямата ескалация на напрежението със САЩ. Неидентифицираната ракета е била изстреляна от място, разположено близо до границата с Китай. Все още не се знае дали тази ракета е толкова мощна, колкото беше последната изстреляна, която се издигна на височина пет пъти по-голяма от Международната космическа станция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Северна Корея е изстреляла нова балистична ракета"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82/", "text": "Днес следобед европарламентът ще гласува дали одобрява Мария Габриел за еврокомисар по цифровизацията. Вотът в Страсбург ще е таен. След изслушването й на 20 юни, двете компетентни комисии единодушно препоръчаха Мария Габриел за поста. Ако вотът днес е положителен, както се и очаква, до няколко дни тя трябва да бъде одобрена и от Съвета на Европейския съюз, предава  Мандатът приключва през 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Европарламентът ще гласува кандидатурата на Мария Габриел за еврокомисар по цифровизацията"}
{"url": "https://trud.bg/%d0%b3%d0%bb%d0%be%d0%b1%d0%b0%d1%82%d0%b0-%d0%b7%d0%b0-%d0%b3%d1%83%d0%b3%d1%8a%d0%bb-%d1%83%d0%b4%d0%b0%d1%80-%d1%81%d1%80%d0%b5%d1%89%d1%83-%d0%bc%d0%b0%d0%bb%d0%ba/", "text": "На 27 юни Европейската комисия (ЕК) наложи безпрецедентна глоба от 2,4 милиарда евро на „Алфабет“, новото име на компанията-майка на интернет гиганта „Гугъл“. Причината – според ЕК търсачката на „Гугъл“ облагодетелства собствената платформа „Гугъл шопинг“ и ощетява по-малките независими платформи за пазаруване, изблъсквайки ги значително по-назад при резултатите (често чак на четвърта страница, до която малцина потребители стигат). Накратко, ЕК разглежда предлагането на интернет-търсачка и предлагането на шопингплатформа като два вертикално интегрирани пазара. Според тях доминацията на „Гугъл“ на „пазара за търсачки“ вреди на конкуренцията на „пазара за стоки“. Дори да приемем, че в това има логически или търговски смисъл, при анализа си ЕК напълно е пренебрегнала други заинтересовани страни – крайните потребители и всички фирми, използващи шопинг-платформата на „Гугъл“. Затова е следно да се запитаме първо какво представлява алгоритъмът на „Гугъл“, за който става въпрос? Както интернет търсачката, така и предлаганата от „Гугъл“ шопинг-платформа има една основна характеристика – тя е напълно безплатна за крайния потребител. Ако на него му се е налагало да обикаля от магазин на магазин, за да сравнява цени в ерата преди навлизането на шопинг платформите, то сега сравнително бързо с няколко клика може да открие най-подходящата и евтина оферта за себе си. Алгоритъмът на „Гугъл шопинг“ е така направен, че платформата облагодетелства при резултатите най-вече продуктите с най-ниска цена. Ако един и същ продукт, например маратонки, бива предлаган от няколко фирми, то този предложен на най-ниска цена ще бъде показан най-напред на потребителя. Същевременно, всеки ден роботизираните системи на „Гугъл“ индексират страницата, на която се намира конкретният продукт и в случай, че цената се различава от тази, която търговецът е обявил на шопинг-платформата, то продуктът бива временно суспендиран, докато търговецът не обнови информацията. По този начин „Гугъл“ осигурява две неща – 1) търговците винаги ще имат стимул да предлагат възможно най-евтини продукти, 2) потребителите няма да бъдат подлъгвани с евтини цени в рекламите, несъответстващи на по-скъпи оферти на сайта на фирмата. Логичният следващ въпос е вреди ли тази практика наистина на конкуренцията? И фактите са, че по подобен начин функционират платформите на двата най-големи конкуренти на „Гугъл“ в онлайн пазаруването – „Ибей“ и „Амазон“. Разликата е, че при последните търговците плащат високи комисионни, които впоследствие биват включени в цената на продукта. По тази причина, крайните потребители редовно купуват даден продукт с около 15% над реалната му стойност. Ако търговците решат да подпомогнат офертите си на тези две платформи допълнително с реклама, пазарният процес се оскъпява допълнително. Тук е мястото да се спомене, че по-малки платформи, като „Фаундем“ (компанията подала жалбата срещу „Гугъл“ пред ЕК), „ПрайсГрабър“, „Шопинг.Ком“ и „Некстаг“ предлагат по-малко разнообразие на потребителите. Те също така съдържат редовно линкове и реклами, които водят в крайна сметка до големите три – „Амазон“, „Ибей“ и „Гугъл“. Редно е да се спомене, че дори ако 90% от „пазара за търсене“ бива доминиран от „Гугъл“, тези платформи имат много и различни начини да достигнат до крайните потребители в интернет – реклами по телевизията, платени публикации в социалните мрежи и тн. „Гугъл“ не е длъжен да им дарява интернет трафик. Не на последно място стои и елементарният пазарен фактор, че самостоятелният потребител сам решава коя е най-добрата оферта и колко си заслужава търсенето. Щом мнозинството от тях към момента се решава на покупка, „кликайки“ на най-предните резултати, то сделката значи си струва и сегашната система функционира добре. Нали?! Тъй като конкуренцията е главното притеснение на ЕК, не бива да се пропуска, че ако „Гугъл“ промени алгоритъма си и повече интернет трафик започне да отива към независимите шопинг платформи, то малките търговци ще пострадат. Причината е проста – повечето от тях разполагат с малък брой служители. Ако приемем, че всяка фирма до 50 души има по 4 служителя в маркетинговия отдел, лесно можем да видим колко непосилна задача ще бъде оптимизирането на реклама в няколко канала. Само „Гугъл“ предлага 4 различни платформи за реклама (търсачка, дисплей реклами, шопинг платформа и имейл платформа). Като добавим големите му конкуренти „Бинг“ (2 канала – търсачка и шопинг платформа), „Амазон“ и „Ибей“, виждаме, че капацитетът трудно може да достигне дори за тях. Какво остава, ако трябва търговците да гонят трафик по още 3-4 платформи? Най-голямото предизвикателство в областта на дигиталния маркетинг е събирането на данни. Колкото по-неконцентриран е трафикът толкова по-малко и некачествени са данните за оптимизация. За да се стигне до по-голям разход на ресурси, по-малка ефективност, по-ниски печалби и по-малко потребители, които в крайна сметка намират продукта, който им трябва.   Концентрацията на „пазара на търсачки” или „пазара на шопинг платформи” не е нещо лошо. Към настоящия момент и търговците, и крайните потребители печелят от позицията на превъзходство на „Гугъл“ и другите му големи конкуренти. Най-добре е ЕК да не се меси и да не налага изкуствено промени, които задоволяват лобистките интереси на няколко фирми. По този начин тя им дава сигнал, че вместо да търсят по-добри иновации, могат да изчакат политиците да свършат тяхната работа и да им дадат печалби даром. От подобни грешни стимули накрая губят всички.", "date": "2017.07.04", "title": " Глобата за “Гугъл” – удар срещу “малките” в Европа\t\t\t"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%bf%d1%80%d0%b5%d0%b7-%d1%81%d0%bb%d0%b5%d0%b4%d0%b2/", "text": "България попада в източната периферия на антициклона Франсоас, който заема цяла Европа. В момента бурите са навътре в морето и днес то ще бъде доста бурно. Това каза пред   климатологът Георги Рачев. Следобед валежите в източната част на страната ще спрат. По обяд от запад ще започне постепенно разкъсване и намаление на облачността. Очаква ни слънчево и топло време, допълни той. „Студеният атмосферен фронт мина по много интересен начин – нещо, което рядко се вижда. Например, в западните квартали на София през нощта валя градушка 4-5 пъти. Това нещо не се е случвало досега. Случва се през нощта да има градушка веднъж на 10-15 години, но да има 5 пъти т.нар. суперклетки – това нещо аз не съм чел и не помня да се е случвало в България“, казва доц. Рачев. По думите на доц. Рачев, анциклонът Франсоас ще определя времето у нас през следващите дни, а това означава – топло и слънчево време до събота. Още в четвъртък – петък ни очакват температури между 28-33 градуса. Утре вече ще имаме температури над 25 градуса. През следващата седмица времето ще се задържи топло, по морето с температури 27-31 градуса. Евентуално захлаждане ще има във вътрешността на страната към 14-15 юли. Като цяло обаче ни очаква нормално топло и малко по-топло от нормалното за юли време, обясни доц. Георги Рачев.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Климатологът Георги Рачев: През следващите дни ни очаква слънчево и топло време"}
{"url": "https://trud.bg/%d1%83%d1%87%d0%b5%d0%bd%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%bc%d0%b0%d1%82%d0%b5%d1%80%d0%b8%d0%b0%d0%bb-%d0%ba%d0%be%d0%b9%d1%82%d0%be-%d1%89%d0%b5-%d0%bf%d1%80%d0%b5/", "text": "Опасността от отравяне с радиация скоро може да бъде част от историята, предава Xinhua. Австралийски учени са създали изключително тънък наноматериал, който защитава повърхностите от светлина и радиация. Учените от Австралийския национален университет изобретиха нов наноматериал, който може да бъде приспособен да отразява видимата и невидимата светлина. Освен това той ще може да защитава астронавтите от радиацията на слънцето, докато са в космоса. Материалът е толкова тънък, че стотици слоеве едновременно могат да бъдат поставени върху всяка повърхност, включително върху космически скафандри. „Нашето изобретение има много възможни приложения, като защита на астронавтите или сателитите с изключително тънък слой, който може да бъде приспособен да отразява опасната ултравиолетова или инфрачервена радиация при различна околна среда“, обясни Мохсен Рахмани, един от създателите на материала.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Учени създадоха материал, който ще предпазва астронавтите от космическа радиация"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82%d0%b8-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82%d0%b8-%d0%b8-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8/", "text": "Мотористи, велосипедисти и пешеходци се събират, за да предложат идеи как да се намалят жертвите по пътищата. След дискусията, от 18.30 ч. ще има шествие по ул. „Раковски“ през бул. „Цар Освободител“ до Министерски съвет. Събитието е в знак на съпричастност към семействата, загубили близки при катастрофи. Александър Бакалов от голям мотоклуб заяви, че очевидно слоганът „да спрем войната по пътищата“ не работи и обясни какво е тяхното предложение: Непрестанно, ежедневно сме свидетели на смърт, за съжаление, и това трябва да спре. Ще направим предложение относно структуриране на институция, която по европейски и световен пример би могла да съвмести функцията не толкова да управлява, колкото да контролира, своеобразен мониторинг да извършва върху всички организации, които имат отношение пряко или косвено към безопасността на пътя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Мотористи, велосипедисти и пешеходци се събират, за да предложат идеи как да се намалят жертвите по пътищата"}
{"url": "https://trud.bg/%d0%b4-%d1%80-%d0%b8%d0%b2%d0%b0%d0%bd-%d1%86%d1%8a%d1%80%d0%be%d0%b2-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "– Проучването на 22,5-километровия акведукт продължи 20 години, като съм копал на 30-40 места по трасето. Естествено един акведукт е огромно съоръжение и не може да бъде проучен лесно на 100 %. Но имах късмет, че финансирането беше изцяло от британска страна и можех да работя в късната есен, когато реколтата е прибрана и земеделските площи, през които преминава акведукта вече са освободени. И така към момента това е най-добре проучения римски акведукт в България. Като се поразрових в книгите видях, че освен в Никополис има информация за още 18 древноримски градове, докато в България те са много повече. Оказа се, че има много грешни инженерни хипотези, защото хората, които са се занимавали с акведуктите по-скоро са го правили случайно, отколкото целенасочено. Особено в градовете, където се работи спасително като например във Варна, защото древния Одесос е много по-малък, отколкото съвременния град. Проучвани са малки сектори, но много интересни резултати имаше и там. – Наред с това естествено трябваше да се запозная и с римското право, касаещо водоснабдяването. И мога да споделя, че в средното училище намразих математиката точно за това, че имаше задачи с басейни, в които влизаше от една тръба вода, пък излизаше от няколко други… Насочих се към хуманитарните науки, но покрай тези 20-годишни мои занимания се наложи отново да решавам и такива задачи. И сега колегите градски римски археолози се обръщат към мен да им изчислявам басейни и други такива дебити. Така събрах много информация. Оказа се също, че двама антични автори, които имат сериозни трактати за водоснабдяването, никога не са били превеждани на български език. Затова реших да включа в книгата и преводи от латински на български като това ще е една от притурките. Ще има и каталог на архитектурните детайли. Получи се едно доста сериозно книжно тяло от около 300 стр. Работното заглавие е „Акведуктите по българските земи от II-IV век… Преди доста години, когато Соломон Паси беше външен министър, в България гостува японският престолонаследник. Оказа се, че е много добър специалист по римско водоснабдяване и тогава бързо ме накараха да събера публикувани материали, вкл. и няколко мои статии и да ги изпратя в МВнР , за да ги преведат на английски език и да покажат на престолонаследника, че и тук при нас е имало римско водоснабдяване. – Повечето от нещата, древните теоретици по водно снабдяване са ги заложили още от ранната римска Империя. Но, както винаги теорията се разминава с практиката и всеки един градски акведукт си има своите особености. Това е свързано с топографията на терена, през който минава, с инвестиционните възможности на съответното селище, дори и с корупция.. За това свидетелстват например разменени писма между императора Траян и Плиний Млади, който е бил негов добър приятел. Траян го е назначил за областен управител на провинция Виния Импонтос в Мала Азия /б.а. днешна Турция/. Императорският наместник пише на Траян: „Гражданите на Никомедия похарчиха 5 милиона за акведукта, но останаха недовършени още 2 км. Можеш ли да помогнеш още малко за довършването му?“. А императорът му отговаря: „Вземи един инженер по водно снабдяване от Тракия да отиде и да види какво не са направили и да каже колко пари ще трябват още“. Така двамата си разменят няколко писма. От епистоларната литература пък могат да се извадят факти, които показват, че и тогава е имало подобни прояви на корупция и отклоняване на средства. За сетен път се убедих, че няма нищо ново под слънцето и по-скоро всичко ново е добре забравеното старо. – Винаги съм казвал, че ако римляните имаха енергия и ако бяха открили електричеството, техническата революция, нямаше да бъде продукт на 18-19 век , а на 4 век или дори на 3 век. На тях им е липсвала енергия, която да движи помпите например. Познавали са малката помпа, известна като ливер, който се задвижва ръчно. Познавали са също водното колело, имало е много воденици. Не са имали обаче достатъчно мощна енергия, която да захранва мощни двигатели. Заради това акведуктите са правени по гравитация, т.е. водата като флуид, тя се е движила по гравитачен път от високото към ниското . Римляните са били практични хора. Поради липсата на помпи не са можели да качват и събират водата в резервоари и тя после по гравитачен път да влиза в техните домове. Колкото вода са вкарвали в един град, такова количество е трябва и да излезе. Затова, когато са строили акведукт, са изграждали и добра канализация в съответното селище. Но тази вода е била пълноценно използвана. В обществените тоалетни непрекъснато е течала вода, както и в баните ,където най-вече е преминавал социалния живот на мъжката половина на римското общество, а не толкова в таверните. – Ние си мислим, че робите са хората, които са движили римската икономика. Реално обаче те са били домашни прислужници или учители на децата на римската аристокрация. Някои роби, които са освободени, са били чиновници, които са обслужвали различни обществени дейности, в това число и акведуктите. Всеки един акведукт си е имал персонал и тези съоръжения са съществували по 300-400-500 години. – Ползвателите задължително са си плащали водата. Изчисляването на потреблението е ставало чрез измервателни тръби, които са играли ролята на водомер. Когато някой е искал да си прекара вода към дома, той се е обръщал към градската администрация и били изпращани техници, които да монтират тръба със съответния диаметър. Имало е стандарт и тези тръби са били със 160 различни големини за дебит. И на базата на това каква тръба е поставена, стопанинът на жилището е плащал съответната такса в градската хазна. Освободени от такса са били изявени граждани, хора със заслуги към града, дарители. – Имало е. И те не се различават от съвременните деяния. И преди векове са подкупвали техниците, които поставят тръбите. Имало случаи да прокарат тръба за по-голям дебит, а да се води по-малка и ползвателят да плаща по-ниска такса. Съществувал е и друг начин, който се бил утвърдил като професия, но извън закона и това са били т.нар.“пробивачи“. Те са пробивали акведукта под земята и са прокарвали странична тръба до дадения ползвател. Правели са „байпаси“. Но пък е имало и друга професия „обиколчици“, които пък са следели точно за такива нелегални съоръжения. Освен това законите, които регламентират ползването на такива продукти са били много строги и до 4 век са се спазвали. Всеки акведукт си е имал точно определен сервитут , който за цялата Империя е бил еднакъв. – Имало е опасност от аварии. Лесно е било да се повреди едно такова съоръжение, особено частите му, които са над земята. Били са изработвани от камък, глина, хоросан, дърво, понякога олово, а железни скоби са свързвали отделни детайли. По принцип най-често е било направено от камъни и тухли подмазани с хоросан, в който има много фино стрита тухла. Тези частици са придавали розово-червен цвят на хоросана и той ставал водонепропусклив. При навлажняване тези тухлени прашинки се разширяват и стават хомогенна смес, която не пропуска вода. Когато е станал на 200 г, акведуктът на Никополис е пренасял по-малко вода, но в добрите си години през него за 24 часа са минавали около 3000 кубика. Това е доста сериозно количество. Проблемът при римските градове е, че не знаем колко точно им е населението, но ако допуснем, че там са живели около 5000 души, от основният и от още два непроучени до момента акведукта са доставяни на ден по около 160 л вода на човек. За сравнение нормата за Велико Търново днес е 162 л на човек. – Наказанията са били предимно парични глоби или пък се е конфискувало имущество. От кодекса на някои градове е известно, че ако се появи добитък в обществена чешма, животните се отнемат, а този,който е подал сигнал на властите за нарушението, след продажба на добитъка, получава половината от стойността.  В израелския град Цезарея пък ако роб наруши правилата, бива убит. А това е загуба за робовладелеца, защото робът струва пари. Има 2-3 случая от древни градове в България със запазени съоръжения за кражба на вода. Това са били големи делви, закопавали са ги в земята на около десетина метра извън сервитута, за да е на скрито място. Пробивали са главната конструкция на водното съоръжение, която е от камък и тухли, прекарвали са глинени тръби до делвата и от нея пък тръгвали други по-малки глинени тръбопроводи. Това е доказателство, че самоделки са правени и тогава. – Никополис ад Иструм е бил захранван с вода от подземната река, която излиза от Мусинската пещера. Вътре в самата пещера има няколко ръкава и са били направени няколко баража. Бентовете са отклонявали водата точно по единия от ръкавите и той е толкова прав, че едва ли е изваян така от природата. Вероятно е бил изправен нарочно, за да може водата да изтича по него. Пред този воден тесняк е имало каптаж. От него, водопреносното съоръжение е прехвърлено на другия бряг на реката, минава през село Мусина, пресича река Негованка западно от село Русаля, от там върви през нивите под земята. Това е изключително голямо съоръжение. Има разработен проект за социализация на този резервоар, защото той е най-високо запазената руина. Предвижда се да се направят подходящо заграждение, както и пасарелки, по които да се движат туристите. Ще има и атрактивно осветление, защото новото трасе на автомагистрала „Хемус“ ще минава през северния некропол на Никополис и археологическият резерват ще се вижда от пътя и ще привлича вниманието на преминаващите. – Участъкът от 2 км е в окаяно състояние от години. Навремето, когато започвах работа на Никополис, един хеликоптер се завъртя и след малко кацна, а на обекта дойде тогавашният член на Политбюро на ЦК на БКП и министър на народната отбрана Добри Джуров, който видял от въздуха, че се правят разкопки. Той обеща няколко милиона за обекта. Така през годините трима премиери, 30-тина министри, много депутати все обещаваха пари, а нужната сума е в размер на около 250 000 лв. Основният проблем е, че пътят е на границата на две общини-Велико Търново и Горна Оряховица. – Регионалният исторически музей във Велико Търново кандидатства за държавно финансиране с 5 проекта, но бяха одобрени-4. Общата сума, която искахме за разкопки беше около 140 000 лв, а получихме 52 800 лв… – Това ще е 117-я археологически сезон за Никополис ад Иструм. Работено е по крепостните стени върху 1,4 % от общата територия, а напълно е проучено по-малко от 0,1 %. Министерството на културата отпусна 17 870 лв. Връщам се към едни мои стари разкопки в комплекса на градския площад на форума. Доц.Владкова пък ще проведе геофизично изследване в северната страна на комплекса-форум, за да се прецени къде да продължат разкопките през следващите години. Предполага се, че при последните проучвания доц. Владкова е попаднала на резиденцията на агоранома. Това е длъжностно лице, което е организирало търговците, наблюдавало е реда и състоянието на сградите в града. Всеки град е имал агораном.   Д-р Иван Църов е директор на Регионалния исторически музей във Велико Търново от 2007 г. Роден е в с. Добромирка, Габровско на 12 февруари 1957 г. Завършил е ВТУ “Св.Св.Кирил и Методий” през 1981 г, специалност “История” и специализация “Археология”. В музея в старата столица работи от 36 г. Доктор е по археология от 2013 г. Занимава се с изследване на провинциално римско градоустройство. Автор е на две монографии и над 70 научни публикации.", "date": "2017.07.04", "title": " Д-р Иван Църов, директор на Регионалния исторически музей във Велико Търново: Корупция и кражби на вода е имало още преди 19 века"}
{"url": "https://trud.bg/350-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d1%81%d0%ba%d0%b8-%d0%bf%d0%be%d0%bb%d0%b5%d1%82%d0%b0-%d0%b4%d0%be%d1%81%d1%82%d0%b0%d0%b2%d0%b8%d0%bb%d0%b8-%d0%be%d1%80%d1%8a/", "text": "На 6 юни 2015 г. Франсис Норвело, 41-годишен ветеран от американския флот, загина на полигон край село Анево, когато стар снаряд се взриви при зареждане в гранотомет RPG-7. Други двама американски граждани и двама българи също бяха ранени. От посолството на САЩ съобщиха, че американците работят за американската компания Purple Shovel, наета от армията на САЩ да подпомага програмата за обучение и въоръжаване на опозиционни бойци в Сирия. Такива снаряди с производител ВМЗ-Сопот и произход България „Труд“ откри в подземни складове на Ал Нусра ( клон на Ал Кайда в Сирия) при сраженията в Алепо през декември м.г. Оказва се, че тези два случая са само част от голям международен канал с участието на България за оръжейни доставки с дипломатически полети до буновници в различни части по света. Оръжията са транспортирани с 350 дипломатически полети на държавната авиокомпания „Силк Уей“ на Азербайджан през последните три години. Държавните самолети на Азербайджан са летели с десетки тонове оръжия на борда под прикритието на дипломатически полети. Това става ясно от скандални документи, които „Труд“ получи от анонимен източник в социалната мрежа Twitter. Потребителят под името „Анонимус България“ изпрати на „Труд“ кореспонденция с ноти между Външно министерство на България и посолството на Азербайджан в София, с приложени документи за оръжейни сделки и дипломатически разрешения за прелитане и кацане в България и редица европейски държави, САЩ, Саудитска Арабия, ОАЕ, Турция и др. Самолетите на „Силк Уей“ са предлагали услугата дипломатически полет на частни оръжейни компания от САЩ, Балканите, Израел, както и на армиите на Саудитска Арабия, ОАЕ, Американското командване за специални операции, военните контингенти на Германия и Дания в Афганистан и на Швеция – в Ирак. Дипломатическите полети са освободени от проверки и летищни такси, т.е. самолетите на „Силк Уей“ са превозвали необезпокоявано хиляди тонове оръжия между различни точки по света без проверки и такси. Те са правили технически кацания с престой от няколко часа до денонощие (без на пръв поглед логично обяснение) на междинни локации, въпреки че не се е налагало презареждане с гориво. Според международните споразумения дипломатически разрешения за кацане и/или прелитане се издават на военнотранспортни самолети. „Силк уей“ няма право на такива дипломатически разрешения, защото самолетите са граждански, а не военни. Въпреки това Външно министерство на Азербайджан е пращало инструкции до посолствата си в България и редица други европейски държави да искат такова разрешение. Скандалното в случая е, че в исканията за такъв дипломатически полет са упоменати видът и количеството на опасния товар – оръжия и боеприпаси. Т.е. отговорните агенции в редица държави (България, Сърбия, Румъния, Чехия, Унгария, Словакия, Полша, Белгия, Турция, Германия, Великобритания, Гърция) са си затваряли очите и са разрешавали дипломатически полети с десетки тонове оръжия на борда на граждански самолети за военни нужди.   Сред основните ползватели на услугата „дипломатически полет за оръжия“ са американски компании, които доставят военни пратки за американската армия и командването за специални операции в различни точки по света. Общото в случая е, че се касае за пратки с оръжия, които не са по американски стандарт, т.е. няма да бъдат използвани от американските военни. Проверка на „Труд“ в регистъра на федералните договори на САЩ показа, че за последните три години американски оръжейни компании са получили над 1 милиард долара по програми на американското правителство за доставки на оръжия, които не са по американски стандарт. Всички тези компании са ползвали „Силк Уей“ за въздушен транспорт на оръжие. Когато самолетите на „Силк Уей“ не са достигали, пратките са превозвани с дипломатически полети на самолети на Военно-въздушните сили на Азербайджан, макар оръжието да не е пристигало в Азербайджан. В документите, получени от „Труд“, има фрапиращи примери. Например, на 12 май 2015 г. военен самолет на Азербайджан превозва по документи 7,9 тона гранати PG-7V и 10 тона PG-9V по направление Бургас-Инджирлик-Бургас-Насосни (военно летище в Азербайджан). Износител е американската компания “Purple Shovel”, а получател – Министерството на отбраната на Азербайджан. Според документите обаче пратката е разтоварена във военната база Инджирлик в Турция и въобще не стига до получателя си. Оръжието е купено от Alguns, България, а производител е българският държавен оръжеен завод ВМЗ-Сопот. Справка в базата данни за държавни поръчки на САЩ показва, че Звеното за специални операции (SOCOM), което отговаря за подпомагането на сирийските бойци, сключва договор през декември 2014 г. с Purple Shovel на стойност над 26.7 млн. долара за доставка на оръжия и боеприпаси. България е посочена в графата  за произход на оръжието. Друг основен контрагент по програмата на американското правителство за оръжие, което не е по американски стандарт, е Orbital ATK. Само за последните две години компанията е получила 250 млн. лв. по същата програма. Информацията какво е оръжието и къде е изпратено е засекретена. Според документите ATK Orbital изнася оръжие с 6 дипломатически полета на „Силк Уей“ през юли и август 2015 г. (по 40 тона на полет) по дестинацията Баку-Тузла (Босна и Херцеговина)-Баку-Кабул. Оръжието е закупено от IGMAN j.j. Konjic, Босна и Херцеговина от името на Orbital ATK, а получател е полицията на Афганистан. Интересна подробност във всички тези дипломатически полети с оръжие е, че самолетът прави техническо кацане с престой от 7 ч. 30 мин. в Баку (Азербайджан), преди да стигне до крайната си дестинация Кабул. Военни самолети на Азербайджан са транспортирали с 10 дипломатически полета в края на април и началото на май тази година 282 тона оръжие (гранати PG-7VL и други амуниции) по дестинацията Баку-Риека (Хърватия)-Баку. Износител е Министерство на отбранителната индустрия на Азербайджан. Получател е Culmen International LLC, САЩ. Според съобщение на Департамента по отбрана Culmen International LLC е една от фирмите, избрани да доставят оръжие, което не е по американски стандарт по два договора на обща стойност 47 млн. долара всеки (спечелени на 18 февруари 2016 г. и 19 април 2017 г.) Culmen International LLC има друг договор за доставка на чуждестранно оръжие за 26.7 млн. долара с Департамента по отбрана и договор за доставката на ново оръжие, което не е по американски стандарт, за 3,9 млн. долара. Chemring Military Products е друг основен участник по програмата за нестандартно въоръжение на САЩ, който е ползвал дипломатически полети на „Силк Уей“. Оръжейната компания има 4 договора с Американската армия за доставка на оръжие, което не е по американски снадарт – за 147,1 млн. долара, за 22,8 млн. долара, за 128,2 млн. долара и за 4,7 млн. долара, показва провека в регистъра на федералните договори на САЩ. Общата сума, която американската армия е платила на Chemring, за оръжия, които не са по американски стандарт, е 302,8 млн. долара. Оръжията са закупени от Сърбия, България и Румъния и пътуват по документи до Ирак и Афганистан с дипломатически полети. Един от полетите на 18 октомври 2016 г., превозващ 15,5 тона 122 мм ракети, закупени от Chemring в Белград, се отклонява от крайната си дестинация – Кабул, и каца в Лахор, Пакистан. След престой от 2 ч. се връща обратно и каца в афганистанската столица Кабул. Единственото възможно обяснение за удължаването на маршрута с хиляда километра е разтоварване на оръжието в Пакистан, въпреки че по документи пратката е за Афганистан. Най-големият доставчик на неамериканско оръжие за американската армия с договори за 490,4 млн. долара е Alliant Techsystems Operations-USA. През декември 2016 г. компанията превозва с дипломатически полети Баку-Белгард-Кабул снаряди (API 23×115 mm, HE 23×115 mm, GSH 23×115 mm) от Yugoimport, Сърбия за министерство на отбраната на Афганистан.   Освен САЩ другата държава, която купува най-много източноевропейско оръжие от България и Сърбия, превозвано с дипломатически полети на „Силк Уей“, е Саудитска Арабия. През 2016 и 2017 г. има 23 дипломатически полети с оръжия от България, Сърбия и Азербайджан за летищата в Джедда и Риад. Износители са военните заводи ВМЗ, Арсенал и Transmobile от България, Yugoimport от Сърбия и държавният завод CIHAZ в Азербайджан. Кралството не купува това въоръжение за своята армия, която използва само западно оръжие. Саудитска Арабия официално признава, че подкрепя въоръжената опозицията в Сирия и Йемен. Следователно всички оръжия, превозвани с дипломатически полети, са отишли при въоръжените групи в Сирия и Йемен. Саудитска Арабия финансира оръжейни доставки и до Южна Африка, където също се водят въоръжени конфликти за контрол над богатите на диаманти и злато африкански държави. На 28 април и 12 май т.г. „Силк Уей“ извършва два дипломатически полета по направлението Баку-Бургас-Джедда (Саудитска Арабия)-Бразавил (Република Конго) с оръжие, платено от Саудитска Арабия. Самолетът прави техническо кацане в Джедда с престой съответно от 12 ч. 30 мин. при първия и 14 ч. при втория полет. От Баку самолетът пренася противотанкови гранати и минометни снаряди (износител- CIHAZ, Азербайджан), а от Бургас (износител – Transmobile, България и Yugoimport, Сърбия) – патрони, гранати, снаряди с разпръскващ се заряд, ракети, противотанкови оръдия SPG-9, GP-25. Същите противотанкови оръдия бяха открити от иракската армия преди месец в склад на Ислямска държава в Мосул, а видеа, разпространени от джихадистите от „Ислямска държава“ в Сирия, също доказват, че използват SPG-9 – като оръжието, изнесено от България. Получател по документи е Републиканската гвардия на Република Конго. На 5 март 2016 г. военен самолет на Азербайджан с дипломатическо разрешение превозва 1700 бр. RPG-7 с износител: МО на Азербайджан, 2500 бр. противотанкови гранати PG-7VM с износител: Transmobilе Ltd., България, получател е МО на Саудитска Арабия. С полети по същия маршрут от Бургас за летище Принц Султан (18, 28 февруари 2017 г.) са изпратени още 5080 бр. 40 мм противотанкови гранати PG-7V за RPG-7 и 24 978 бр. ръчни гранати RGD-5 на всеки полет. Износител е Transmobile, България, получател – МО на Саудитска Арабия. Гранатомети RPG-7 и муниции за тях от България се появиха в няколко пропагандни видеа на Ислямска държава в Сирия и Ирак, както и в Йемен. На връщане самолетът каца в Бургас, където натоварва 29,9 тона неуправляеми авиационни ракети UAR-80 VMZ, без да бъдат посочени изпращач от България и получател в Азербайджан. Друга арабска държава, която купува източноевропейско оръжие, каквото няма на въоръжение и очевидно не купува за себе си, са Обединените арабски емирства (ОАЕ). С три полета по направлението Бургас-Абу Даби-Суейхан през април и март т.г. „Силк Уей“ доставя 10,8 тона гранати, с техническо кацане в авиобаза Ал Дафра в Абу Даби с престой от 2 ч. Износител е Samel-90, Самоков, България, вносител: Al Tuff International Company LLC, Абу Даби – компанията участва в Orbital ATK LLC, която е филилал на американската Orbital ATK. Получател е Генералният щаб на въоръжените сили на ОАЕ, но сделката е финансирана от Саудитска Арабия. Според сертификата за краен получател пратката включва 5 000 бр. изстрели PG7VM HEAT за 40 mm RPG-7 на всеки полет.   На 26 февруари 2016 г. военен самолет на Азербайджан излита от Баку и каца в ОАЕ, където натоварва два броя бронирани машини и автомобил Lexus. В молбата за дипломатическо разрешение за прелитане и кацане в ОАЕ е записано, че плащането е кеш в американски долари. Самолетът каца в Северен Судан, а на следващия ден – в Конго. Изпращач е Safe Cage Armour Works FZ LLC, ОАЕ, получател – Републиканската гвардия на Република Конго, сделката обаче е платена от Саудитска Арабия. На 29 февруари 2016 г. самолетът се връща обратно. Превозва от Бургас за Баку 53 тона 122 мм снаряди за D30, 840 кг детонатори RGM-2M, с износител – Transmobile, България, и получател – МО на Азербайджан.   Белият фосфор е в графата на запалителните оръжия, чиято употреба е спорна зарди тежките поражения, които нанaся. На 31 март 2015 „Силк Уей“ превозва 26 тона оръжия от Сърбия („Югоимпорт“) и 63 тона от България („Арсенал“). Пратката включва бял фосфор за полицията в Кабул. На 22 март 2015 г. 100 тона бял фосфор са изнесени от Югоимпорт, Белгард за Кабул. Няма приложен договор с посочения получател – армията на Афганистан. На 2 май 2015 г. самолет на „Силк Уей“ натоварва 14 тона оръжие – амуниции, бял фосфор, детонатори, с износител „Дунарит“-Русе, на летище Бургас, прави техническо кацане в Баку (с престой от 4 ч.) и по документи разтоварва оръжието в Кабул. Получател е Националната полиция на Афганистан. И за този полет няма приложен договор.   МО на Азербайджан се явява получател на оръжия и оборудване, които обаче реално не получава, ставя ясно от документите за дипломатически разрешения за полети. На 6 май 2015 г. самолет на ВВС на Азербайдбан пътува по маршрута летище Бургас-военна база Инджирлик в Турция-Бургас. Превозва авиационно оборудване от България за Турция, изпращач: EMCO LTD, София, получател: МО на Азербайджан. Въпреки това пратката се разтоварва в Инджирлик и никога не стига до Азербайджан. Друга част от оръжията, които Азербайджан си доставя с дипломатически полети, са за въоръжения конфликт с Армения в Нагорни Карабах. През 2016 г. Азербайджан обвини Армения, че е използвала бял фосфор. Армения отхвърли обвиненията и на свой ред обвини Азербайджан, че инсценира доказателства, базирани на открит от азербайджанската армия невзривил се снаряд. Според документите от посолството на Азербайджан в София част от пратките с бял фосфор са минали през Баку с дипломатически полети през 2015 г. Баку играе ролята на междинно депо за оръжия. Голяма част от полетите на „Силк Уей“ правят техническо кацане с престой от няколко часа в Баку или друго междинно летище. В същото време полети по същите дестинации на същата авиокомпания не правят техническо кацане, т.е. няма нужда от презареждане с гориво. Например, през декември 2015 г. „Силк Уей“ извършва 14 полета с 40 тона оръжие на всеки полет по маршрута Острава (Чехия) – Овда (Израел) – Сумгаит (летище Насосни, Азербайджан). Износителят не е упоменат, а получател е МО на Азербайджан. Странно защо самолетът се отклонява и каца в Овда – военна база в Южен Израел, където прави престой от 2 ч. През 2017 г. има 5 полета по дестинацията Ниш-Овда (Израел)-Насосни (Азербайджан). Самолетът превозва 44 тона военно карго: SPG Howitzer, RM-70/85, изпращач е MSM Martin, Сърбия, получател – Elbit Systems, Израел и MO на Азербайджан. Самолетът каца междинно в Овда и има 2 ч. престой в Израел. С друг дипломатически полет по маршрута Бърно (Чехия)-Тел Авив (Израел)-Братислава (Словакия) същата израелска компания Elbit Systems прави реекспорт на бронирани машини, които по документи са за МО на Азербайджан, но не стигат до Азербайджан. Двете бронирани машини (TATRA T-815 VP31, TATRA T-815 VPR9) са изнесени от фирмата Real Tradе, Прага, получател е Elbit Systems, Израел, а краен получател: МО на Азербайджан. Самолетът каца в Тел Авив и после – в Братислава, като за износител е посочена фирмата Elbit Systems, Израел, а получател MSM Martin, Словакия. Какво налага тази въздушна обиколка от Европа към Азия със спирка в Израел и обратно с един и същи товар, както и защо товарът не стига крайната си дестинация – Азербайджан, а Словакия, не става ясно от документите за полета. Проверка на „Труд“ установи, че този модел самолети IL 76TD може да превозва до 50 тона товар, а двете бронирани машини на борда са 30 тона, т.е. би могъл да превози още до 20 тона товар. Тъй като полетът е дипломатически, той не се проверява за вид и количество на превозваното карго.   Някои от самолетите пътуват по дестинации Европа-Азия-Африка с един и същи дипломатически полети, като доставят оръжие за различни военни зони. Такъв пример е полет на ВВС на Азербайджан по маршрута Баку-Белград-Диарбекир-Джедда-Браззавил-Буркина Фасо, извършен на 30 август и на 5 септември 2015 г. Износители са CIHAZ, военен завод на Министерството на отбранителната индустрия на Азербайджан, и Yugoimport SDPR J.P, Сърбия. Получател е Министерството на отбраната на Република Конго. Самолетът прави две междинни кацания – в Турция и Саудитска Арабия. Товарът от 41,2 тона от Баку и Белград включва: патрони 7,62 мм, 12 бр. снайпери, 25 броя пушки М12 “Black Spear” калибър 12,7х108 мм, 25 бр. гранатомети RBG 40×46 mm/6M11, 25 бр. тежка картечница „Coyote“ калибър 12,7х108 мм с трипод (същите картечници се появиха на снимки и видеа, разпространени от въоръжени групировки в Сирия, в Идлиб и провинцията на Хама няколко месеца по-късно), 1999 бр. автомати M70B1 7,62х39 мм със сгъваем приклад, 25 бр. минохвъргачки М69А 82 мм. На 26 февруари 2016 г. видео със същото оръжие М69А 82 мм е качено на youtube от въоръжена групировка, наричаща се Девизия13, в Айн Дакнах, северно от Алеппо. По документи това оръжие трябва да е в Конго, а не в Сирия. Любопитна подробност е, че самолетът, който го превозва, спира в Диарбекир, на 235 км от границата със Сирия. Друго оръжие от същия полет – RBG 40 mm/6M11, което би трябвало да е в Конго, се появи във видео на групировката „Ислямска бригада Ал Сафуа“ и „Сукур ал Шамал“ в Северен Алепо в Сирия. Самолетът каца в Джеда и престоява в Саудитска Арабия цял ден, откъдето каца последователно в Браззавил (столицата на Република Конго) и Оуагадоугоу (столицата на Буркина Фасо).  Седмица по-късно в Буркина Фасо е направен опит за държавен преврат.   Само през месец март т.г. над 300 тона оръжия са изпратени за кюрдските Сили за защита на народа (YPG) в Северна Сирия, показа разследване на „Труд“. 6 полета с дипломатическо разрешение за кацане и излитане от България доставят по 43 тона гранати на полет от ВМЗ-Сопот за министерството на отбраната на Ирак. В документите обаче липсват приложени договори. На 28 март т.г. 82 тона – автомати AKM 7,62×39 мм и гранатомети AG-7, са изпратени с полет от Отопени в Ербил (столицата на Иракскю Кюрдистан). Износител е Romtechnica S.A., Румъния, а получател – МО на Ирак. Проверката ни не откри договор и за тази пратка. На 16 март 2016 г. дипломатически полет на „Силк Уей“ прeвозва 40 тона военно карго от Словения за Иракски Кюрдистан, Ербил: 10 000 бр. автомати АКМ 7,62×39 (на стойност 3,15 млн. евро), 10 млн. бр. патрони 7,62х39 (за 1,091 млн. евро), 2500 бр. пистолети 9×19 PP14 FORT (на стойност 796 000 евро), Износител е ELDON S.R.O, Словакия, посредник – Wide City Ltd. Co, Ербил, а краен получател е правителството в Кюрдистан. Проверка на „Труд“ откри, че Wide City Ltd. Co има три офиса – в Лимасол (Кипър), София и Ербил. На адреса, посочен в София, се намира фирмата Techno Defence Ltd., собственост на иракчанина с българско гражданство Хаир Ала Ахмед Салех. На Интернет-страницата на Techno Defence Ltd е посочено, че компанията има офис в Ербил и че произвежда оръжия Загрос в Азербайджан (получавтоматични K15 zagros, 9×19 mm и автоматични K16 zagros). Oръжия Загрос се появиха в пропагандни видеа на военното крило на Кюрдската работническа партия (ПКК), обявена от Турция за терористична организация. Президентът на Азербайджан Илхам Алиев също е етнически кюрд. „Труд“ потърси за коментар всички страни и лица, визирани в разследването ни, но до момента нямаме отговор на въпросите ни: защо държавните власти в редица държави са давали дипломатически разрешения на авиокомпания „Силк Уей“ за превоз на военни товари; защо държавната авиокомпания на Азербайджан е използвала дипломатическо прикритие за полети с оръжия, с технически кацания, без да има техническа нужда от тях; при кого са отишли източноевропейските оръжия, закупени от САЩ и Саудитска Арабия, несъвместими с военния стандарт на тези две държави.", "date": "2017.07.04", "title": " 350 дипломатически полета с оръжие за терористи през България\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d1%88%d0%b5%d0%b9%d0%bd%d0%be%d0%b2%d0%be-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0/", "text": "Лекарите от болница „Шейново“ ще протестират в подкрепа на   предава  . Тя пострада на работното си място от мъж на родилка.  Лекарката е била в безсъзнание повече от 20 минути. Носът й е счупен, има и разкъсване на горната устна. Побойникът Владимир Стоянов е привлечен като обвиняем за нанасяне на лека телесна повреда, за което може да влезе в затвора за период от една до пет години. Разследването по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Лекари от болница „Шейново“ излизат на протест днес"}
{"url": "https://trud.bg/%d0%bc%d0%b5%d0%b3%d0%bb%d0%b5%d0%bd%d0%b0-%d0%ba%d1%83%d0%bd%d0%b5%d0%b2%d0%b0-%d1%81%d1%8a%d0%b6%d0%b0%d0%bb%d1%8f%d0%b2%d0%b0%d0%bc-%d1%87%d0%b5-%d0%bc%d0%b0%d0%bb%d0%ba%d0%be-%d0%bf%d0%be%d0%b2/", "text": "Съжалявам, че малко повече от 7 месеца България няма комисар в ЕК – това е безпрецедентно. Такава е оценката на председателя на ДБГ и първи български еврокомисар Меглена Кунева. Пред   тя напомни, че от оттеглянето на Кристалина Георгиева (която участва в надпреварата за генерален секретар на ООН) до момента са били взети важни решения за различни политики на евросъюза и общата отбрана, а освен това е излязъл и поредният мониторингов доклад. „Ако не си част от този кръг, ставаш част от менюто. Ние доказахме, че може без нас 7 или 8 месеца”, подчерта Меглена Кунева, като припомни, че още по нейно време се е обсъждала нова структура на ЕК в която едни страни имат представител, а други нямат. Все пак лидерът на ДБГ изрази увереност, че на днешното тайно гласуване в Страсбург Мария Габриел ще стане следващият български еврокомисар: „Нейното изслушване мина много гладко. Темата, която избра за фокус на своето изслушване – фалшивите новини, е добре премерена. Тя се ползва с подкрепата на големи страни като Франция и Германия”. По отношение на предстоящото европредседателство, Кунева коментира, че като ресорен вицепремиер никога не е искала да се занимава с обществените поръчки и, след като премиерът е взел нетипичното за ЕС решение да се нагърби с работата на национален координатор, „нищо не се случи при реализацията на това, което правят хората, които се занимават с обществени поръчки”. По отношение конкретно на НДК, което след скандала „Боршош” отиде от специалното министерство на Лиляна Павлова в Министерството на културата, лидерът на ДБГ коментира: „На мен ми беше изключително неприятно разходи, които не са присъщи на председателството да се пишат на гърба на председателството”. По думите й се предполага, че ще се плаща наем за готова сграда, а не да се дават пари за ремонта й. Държавата не може да дава помощ на едно частно търговско дружество, трябва много внимателно ресурсът да бъде разчетен, подчерта Кунева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Меглена Кунева: Съжалявам, че малко повече от 7 месеца България няма комисар в ЕК"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b5-%d0%bd%d0%b0%d0%b4%d1%8f%d0%b2%d0%b0-%d0%b4%d0%b0-%d0%bf%d1%80%d0%be%d0%b4%d0%b0%d0%b2%d0%b0-%d0%b2%d1%82%d0%b5%d1%87%d0%bd%d0%b5%d0%bd-%d0%b3%d0%b0%d0%b7/", "text": "Президентът на САЩ Доналд Тръмп ще използва участието си във форума “Три морета” в Полша, за да убеди страните участнички в него да си купуват американски втечнен газ вместо руски и така да намалят зависимостта си от Москва, предаде Ройтерс. В срещата на върха Във Варшава освен Тръмп ще участват лидерите на Полша, Унгария, Чехия, Румъния, България, Литва, Естония, Латвия, Хърватия, Словения и Австрия. Сред целите на “Три морета” е разширяване на регионалната енергийна инфраструктура, включително терминали за втечнен газ и тръбопроводи, а присъствието на Тръмп може даде тласък на тези проекти. “Смятам, че САЩ могат да бъдат щедра страна с износа на енергия, като помогнат страните, които нямат адекватни доставки, да станат по-самостоятелни и по-независими”, коментира Джеймс Джоунс, бивш командващ обединените сили на НАТО в Европа. Доналд Тръмп ще бъде в Хамбург за срещата на лидерите на Г-20 на 7-8 юли. Вчера бе потвърдено, че там той ще разговаря с руския си колега Владимир Путин. “Срещата им бъде в петък и няма да бъде накрак”, подчерта говорителят на Кремъл Дмитрий Песков.", "date": "2017.07.04", "title": " Тръмп се надява да продава втечнен газ на Източна Европа"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%b8%d0%b7%d0%bc%d0%b5%d0%bd%d0%b8-%d0%b2%d1%8a%d0%bd%d1%88%d0%bd%d0%b0%d1%82%d0%b0-%d1%81%d0%b8-%d0%bf%d0%be%d0%bb%d0%b8/", "text": "Сърбия няма да измени външната си политика, и няма да позволи да й бъде поставян избор между Русия и Европейския съюз, предава Това е заявил в специално изявление вицепремиерът на страната и министър на външните работи Ивица Дачич. „Отдаде ни се за последните пет години да издържим на целия натиск, който ни се прилагаше, за да останем на европейския път, без да изменяме отношенията с нашите партньори, най-вече с Русия и Китай. Същността на мъдрата политика е в това, да не позволяваме да ни поставят пред избор между Русия или ЕС“, заяви Ивица Дачич. По-рано министър-председателят на страната Ана Бърнабич заяви, че ако на Сърбия й бъде поставен такъв избор, тя ще избере Европейския съюз.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Сърбия няма да измени външната си политика по отношение на Русия"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d0%b1%d1%8f%d0%b2%d0%b8-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b0-%d0%bf%d0%be%d1%80%d1%8a/", "text": "Община Пловдив обяви обществена поръчка за избор на изпълнител, който да извърши  строително-монтажни работи за реконструкция, рехабилитация и благоустрояване на улици, булеварди и площади и междублоковите пространства и изграждане на детски и спортни площадки в 85-хилядния район „Централен” Общата стойност на обществената поръчка по проекта „Интегриран план за градско развитие на Пловдив” е17 920 914 лв. без ДДС, като в него са включени 9 обекта, разделени в 3 позиции. Едната от тях предвижда благоустрояване, озеленяване, паркоустройство, изграждане на детски площадки по южния бряг на река Марица, рехабилитация и реконструкция и енергоспестяващо улично осветление на бул. „Марица-юг“ в зоната от бул. „Цар Борис Трети Обединител“ до бул. „Източен“. В обществената поръчка е включено обновяването на бул. „Княгиня Мария Луиза” от кръстовището с ул. „Петко Д. Петков” и храма „Света Петка” до бул. „Източен”, прилежащи улици и зелени площи, сред които и тези в ромската Аджисан махала. В поръчката е включен и ремонт на тротоари по бул. „Шести септември“ в участъка от бул. „Източен” до бул. „Цар Борис Трети Обединител“ , озеленяване и благоустрояване на прилежащите му зелени площи и ново енергоспестяващо улично осветление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Община Пловдив обяви обществена поръчка за 18 млн. лв.\t\t\t"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-49-%d0%b8%d0%b7%d0%bc%d0%b5%d0%b6%d0%b4%d1%83-1100-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d1%81%d1%82%d0%b0%d0%b6-%d0%b2-e/", "text": "От началото на юли EVN България организира за 12-а поредна година стажантска програма „Младежи с бъдеще“. Тя е насочена към амбициозни студенти от технически и икономически специалности на български и чуждестранни университети, които търсят възможност да развият своя потенциал в реална бизнес среда. За тазгодишното издание на стажантската програма бе проявен огромен интерес  и почти 1100 млади специалисти се кандидатираха за участие в нея. След процедура по избор 49 ученици и студенти бяха одобрени и ще имат възможност да проведат стаж в дружеството. 26 от одобрените стажанти ще специализират в централните отдели на дружествата от групата на ЕVN България, а 23 ще проведат стажа си в клиентските центрове на територията на Югоизточна България. Продължителността на летния стаж е 3 месеца и се провежда през юли, август и септември. И през 2017 г. стажантите ще имат възможност да работят по реални и значими проекти, подкрепяни от опитни и квалифицирани специалисти. Всеки един от стажантите ще проведе стажа си под личното ръководство и съвети на ментори – експерти от съответната професионална сфера. Инициативата на ЕVN България „Младежи с бъдеще“ стартира през 2006 г. За положителните резултати на програмата свидетелства засиленият интерес – в периода 2006 – 2016 г. в нея са участвали 367 студенти, а общият брой на кандидатите е над 4500. Чрез програмата „Младежи с бъдеще“ EVN България отваря врати за млади, образовани и амбициозни студенти, които искат да се запознаят на практика с бизнеса, технологиите и иновациите в един международен енергиен концерн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Избраха 49 измежду 1100 кандидати за стаж в EVN България през 2017 г."}
{"url": "https://trud.bg/%d0%bc%d0%b5%d0%b6%d0%b4%d1%83%d0%ba%d0%be%d0%bd%d1%82%d0%b8%d0%bd%d0%b5%d0%bd%d1%82%d0%b0%d0%bb%d0%bd%d0%b0%d1%82%d0%b0-%d1%80%d0%b0%d0%ba%d0%b5%d1%82%d0%b0-%d0%bd%d0%b0-%d1%81%d0%b5%d0%b2%d0%b5/", "text": "Северна Корея обяви, че успешно е изпитала първата си междуконтинентална балистична ракета, за която Пхенян твърди, че може да порази цели във всяка точка от света, предаде Би Би Си. В съобщение на държавните медии в КНДР се посочва, че ракетата “Хвасон-14” е достигнала в най-високата си точка на амплитудата 2802 км. Изминала 933 км за 39 минути и успешно поразила цел в Японско море. Пускът бил лично проследен от лидера на комунистическата държава Ким Чен Ун. От началото на годината Северна Корея осъществи 11 ракетни теста, които определи като подготовка за удар по САЩ. Действията на Пхенян веднага бяха осъдени от регионалните съседи Япония и Южна Корея. US президентът Доналд Тръмп реагира остро в туитър, като написа: “Този тип няма ли нещо по-интересно за правене”. И пак призова Китай да окаже натиск над Пхенян. Руското военно министерство омаловажи теста и съобщи, че ракетата достигнала само 535 км височина, изминавайки едва 510 км. А това отговаряло на ракета със среден обсег. Според представители на САЩ и Южна Корея тя прелетяла 930 км, достигайки 2500 км височина. При оптимална траектория, това означавало 6700 км обсег, т.е. до Аляска. На среща в Москва вчера руският президент Владимир Путин и китайският му колега Си Цзинпин се обявиха за замразяване на севернокорейската ракетна програма, но и на съвместните учения на САЩ и Южна Корея в региона. “Оправданите опасения на КНДР трябва да бъдат уважени, а ПРО системата на САЩ в Североизточна Азия застрашава стратегически интереси, включително на Китай и Русия”, се казва в съвместно становище на руското и китайското външно министерство.", "date": "2017.07.04", "title": " Междуконтиненталната ракета на Северна Корея (ИНФОГРАФИКА)\t\t\t"}
{"url": "https://trud.bg/%d0%bd%d0%b0%d0%b9-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0%d1%82%d0%b0-%d0%b1%d0%b0%d0%b1%d0%b0-%d0%b2-%d0%ba%d0%b0%d1%80%d0%b0%d0%b2%d0%b5%d0%bb%d0%be%d0%b2%d0%be-%d0%bd%d0%b0%d0%b2/", "text": "Най-възрастният жител на пловдивското село Каравелово (Община Карлово) – баба Гена Сиркьова, отпразнува 102-ия си рожден ден с много гости, близки, познати и роднини. Родила е 2 деца, има трима внуци, четирима правнуци и една пра-правнучка – 3-годишната Ивона, която също уважи празника. Огромна торта бяха купили близките на жената. Друга тя получи като подарък от кмета на община Карлово д-р Емил Кабаиванов, който й изпрати и дар 100 лева лични средства и поздравителен адрес. Парична сума дари и кметът на Каравелово Славка Червенкова, а подаръци бяха поднесени и от името на местното селско сдружение „Любен Каравелов“. Самодейците от фолклорната група на селото поздравиха баба Гена с любимата й песен „Равна зелена морава“. Цял живот столетницата е работила в ТКЗС, не е имала умора, сега вече се е отдала на заслужена почивка. Снаха й Пенка разказва, че си хапва всичко, но в жегите предпочита сирене и мед. Никога не е близвала алкохол. Да я благослови лично и да изпее „Многая лета“ дойде и местният свещеник отец Рафаил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Най-възрастната баба в Каравелово навърши 102 години"}
{"url": "https://trud.bg/%d1%82%d1%80%d0%b8%d0%be-%d0%bc%d0%bb%d0%b0%d0%b4%d1%88%d0%b8-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%bf%d0%be%d0%bb%d0%be%d0%b6%d0%b8%d1%85%d0%b0-%d0%ba%d0%bb%d0%b5%d1%82%d0%b2/", "text": "Тържествена церемония по встъпване в длъжност на трима младши прокурори –  Димитър Пехливанов, Недялко Мавродиев и Здравко Алендеров, назначени с решение на Висшия съдебен съвет след участие в конкурс, се проведе днес в Районна прокуратура-Пловдив. В присъствието на колегите си  новите магистрати положиха тържествената клетва и подписаха клетвения лист съгласно разпоредбите на чл. 155 и чл. 157 от Закона за съдебната власт. Заместник административният ръководител на  Районна прокуратура Димитър Беличев пък официално представи новите млади попълнения.  Димитър Пехливанов е завършил право в Пловдивския университет „Паисий Хилендарски“ и досега е работил като разследващ полицай в отдел „Икономическа полиция“ в Осмо РУ на МВР-София. Недялко Мавродиев също е завършил право в Пловдивския университет „Паисий Хилендарски“, а преди това е учил в Академията на МВР в София и 6 години е бил оперативен работник в системата. Здравко Алендеров е завършил право в Пловдивския университет „Паисий Хилендарски“ и е работил  като разследващ полицай в отдел „Икономическа полиция“ към Областна дирекция на МВР-Пловдив.  Тримата младши прокурори встъпват в длъжност след като са преминали задължително деветмесечно обучение в Националния институт на правосъдието в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Трио младши прокурори положиха клетва и встъпиха в длъжност в Районна прокуратура-Пловдив"}
{"url": "https://trud.bg/%d0%bd%d0%b0%d1%88%d0%b8-%d1%86%d0%b8%d0%b3%d0%b0%d0%bd%d0%ba%d0%b8-%d0%ba%d0%be%d0%bb%d0%be%d0%bd%d0%b8%d0%b7%d0%b8%d1%80%d0%b0%d1%82-%d1%81%d0%b5%d0%ba%d1%81%d1%83%d0%b0%d0%bb%d0%bd%d0%be-%d0%b5/", "text": "Наши циганки и техните сводници окупирали цели райони в няколко страни от Европа и не допускали други труженички на най-древната женска професия. Това стана ясно вчера, след като спецпрокуратурата в България и Централната бригада за трафик на хора в Испания разбиха мрежа за сексуални услуги, пуснала пипала в няколко страни от Централна и Западна Европа. Операцията с кодовото име “Европа” била проведена по едно и също време у нас, в испанския курорт Марбея, в Германия и Швейцария. Задържани били 51 проститутки и над 20 сводници, повечето от тях – български роми от Пазарджишко и Пловдивско. У нас по акцията били получени 16 европейски заповеди за арест. По тях в България били задържани общо 8 души, седем от тях, включително и кметът на с. Семчиново – още преди 8 дни. Циганките били прилъгвани, че ще работят в Испания или другите страни от Ес, а когато заминавали, били превръщани в сексробини. Подчинението им на сводниците включвало и бой за най-непокорните. Освен да дават ласки, момичетата били карани да обират своите клиенти. За целта използвали упойващи лекарства, които сипвали в кафета и питиета на мераклиите за платена любов. Когато след секс мъжете заспивали, ромките им задигали портфейлите с банковите им карти, които източвали, часовниците за по 100 000 евро, златните пръстени и ланци. Според разследващите най-добре организираната колония действала в Пуерто Банус, пристанище в курорта Марбея. Арестуваният при акция “Европа” кмет на пазарджишкото село Семчиново Пламен Темелков и от аверите му заявиха вчера пред Окръжния съд в Пазарджик , че са съгласни доброволно да бъдат екстрадирани в Испания. Магистарти обаче обясниха, че това няма да стане по-рано от 13 юли, тъй като тогава се очакват от Испания да пристигнат документи. В тях трябва да се съдържат и гаранции, че след приключване на делото в Марбея обвинените в сводничество ще бъдат върнати в България да изтърпяват присъдите си лишаване от свобода, обясниха магистрати. Кметът Темелков, Темелко Атанасов, Пламен Атанасов и Емил Колев от Семчиново, Иван Димитров от с. Симеоновец, Кирил Киримов от с. Ковачево и пловдвичанина Васил Михайлов в момента са задържани под стража с решение на съда. Доброволното съгласие за екстрадиция на практика скъсява времето до нейното прилагане, тъй като липсва обжалване пред по-горна инстанция. В Испания мургавите българи ще отговарят по три аналогични обвинения – участие в организирана престъпна група, трафик на хора с цел сексуална експлоатация и склоняване към проституция. Кметът, който бе избран от Единната народна партия през ноември 2015 г., както и хората му, бяха арестувани преди 8 дни. Встъпването му в длъжност бе посрещнато с протести, а той опровергаваше шумно твърденията, че се е занимавал с нещо незаконно, докато е бил на гурбет в Испания. Девет са нивата в организираната престъпна група, разказа вчера Красимир Тренчев, зам.шеф на спецпрокуратурата. На първото са цигански барони като кметът на Семчиново, на второто и третото – над 20 сводници, които прибират и инвестират парите от платената любов. На четвъртото ниво са ромки, които държат изкъсо момичетата. На петото – шофьори, които ги карат до обектите, а на шестото – хазяйкие на квартири за секс услуги. На седмо и осмо – прекупвачите и износителите на крадени документи и бижута, а най-ниското – самите проститутки, посочи Тренчев.", "date": "2017.07.04", "title": " Наши циганки колонизират  сексуално Европа\t\t\t"}
{"url": "https://trud.bg/%d1%81%d0%b2%d0%b5%d1%82%d0%bb%d0%b8%d0%bd%d0%bd%d0%be-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%be%d1%82%d0%be-%d1%88%d0%be%d1%83-%d0%bd%d0%b0-%d0%bf%d0%b5%d0%b5%d1%89%d0%b8%d1%82%d0%b5/", "text": "Пеещите фонтани в Цар-Симеоновата градина в Пловдив ще започват от този четвъртък своята музикална програма след 21,30 часа, съобщиха от общината. През лятото денят е по-голям и поради тази причина стартът на светлинно-музикалното шоу е изместен, за да може жителите и гостите на града под тепетата да се насладят на спектакъла. Той ще е в четвъртък, петък и събота, включва 5 музикални композиции, редуващи се всяка седмица, продължителността им е до25 минути. През зимата атракцията ще се запази, но само с разноцветно художествено осветление, докато през есенните и пролетните месеци ще бъде с по-ранен начален час заради по-късата продължителност на светлата част на деня. Инициативата за изнасяне на безплатни класически и джаз концерти на открито в Цар Симеоновата градина ще продължи всяка събота и през месец юли, като с изпълнения на популярни класически произведения и евъргрийни ще се изявяват различни формации – Оркестър на Държавна опера Пловдив, Духов оркестър-Пловдив, Биг Бенд-Пловдив, Арт Войс Център, таланти от НУМТИ  „Добрин Петков“ и даровити пловдивчани, с кариера у нас и в чужбина, Военният духов оркестър и Китаро-мандолинен оркестър от Сандански. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Светлинно-музикалното шоу на Пеещите фонтани тръгва след 21.30 часа от този четвъртък"}
{"url": "https://trud.bg/%d0%b5%d1%81-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89/", "text": "Европейският съюз обмисля допълнителни санкции срещу Северна Корея, след като Пхенян обяви, че успешно е преминало новото изпитание на МКБР (междуконтинентална балистична ракета), предава АФП. Миналият месец ЕС разшири санкциите си срещу Северна Корея след като Пхенян изстреля множество крилати ракети покрай източните си брегове. От Брюксел заявиха, че ЕС „ще обмисли подходящ отговор, включително и допълнителни рестриктивни мерки, в близка консултация с ключовите ни партньори, както и в рамките на дебатите на Съвета за сигурност на ООН“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " ЕС обмисля допълнителни санкции срещу Северна Корея"}
{"url": "https://trud.bg/%d0%b1%d0%bb%d0%b8%d0%b7%d0%be-50-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8-%d0%b2-%d0%bc%d0%be%d1%80%d0%b5%d1%82%d0%be/", "text": "Около 50 мигранти са изчезнали, и най-вероятно, са се удавили в морето, заявиха от испанската брегова охрана, предава АФП. Испанските власти спасиха трима мигранти в гумена лодка, от които са разбрали за вероятното изчезване на другите. „Предполагаме, че са се удавили“, заяви говорител на Брегова охрана, добавяйки, че спасителни екипи претърсват морето около испанския остров Алборан.  От януари до днес около 60 мигранти са загинали, опитвайки се да прекосят морето до Испания.  „Потъващата“ лодка бе забелязана на 50 километра югозападно от остров Алборан, който се намира в най-западната част на Средиземно море. Оцелелите са трима мъже на възраст от 17 до 25 от Субсахарска Африка.  „Те обясниха, че поне още 50 души са били на борда на гумената лодка, която се е лутала няколко дена в морето, след напускането на мароканския бряг“, казаха от испанските власти в изявление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Близо 50 мигранти са изчезнали в морето след опит да стигнат до Испания"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-4/", "text": "  Наши циганки и техните сводници окупирали цели райони в няколко страни от Европа и не допускали други труженички на най-древната женска професия. Това стана ясно, след като спецпрокуратурата в България и Централната бригада за трафик на хора в Испания разбиха мрежа за сексуални услуги, пуснала пипала в няколко страни от Централна и Западна Европа. Операцията с кодовото име “Европа” била проведена по едно и също време у нас, в испанския курорт Марбея, в Германия и Швейцария.   На мястото на паметника “1300 години България” пред НДК в София ще бъде възстановен мемориалът на Първи и Шести пехотен полк. Планира се да бъде върнат и лъвът, който е бил част от комплекса, а в момента се съхранява в Националния военноисторически музей. Това съобщи столичния кмет Йорданка Фандъкова по време на пресконференция заедно със зам.-кметът по културата доц. д-р Тодор Чобанов и главният архитект на София Здравко Здравков.   Европарламентът (ЕП) даде почти безпрецедентна подкрепа за новия ни еврокомисар Мария Габриел вчера с 517 гласа “за”. А буквално минута след обявяването на резултата от тайното гласуване на евродепутатите председателят на ЕП Антонио Таяни отправи поздравления в туитър към Габриел. “Радвам се, че ще работим заедно за единен цифров пазар в Европа”, отбеляза почти по същото време президентът на ЕК Жан Клод Юнкер.   Изключително остри изказвания за Николай Ненчев и Цветан Цветанов направи президентът Румен Радев, който бе свидетел по делото срещу бившия военен министър заради ремонтите на МиГ-29. Той го обвини пряко за лошото състояние на нашите ВВС.       Проблемите между роми и българи – между „толерантност без граници“ и легитимната властова принуда – анализ на политолога Анастас Стефанов         Превозвачите ще обжалват пред съда подготвяната забрана на регионалното министерство за движение на тировете по всички магистрали в пиковите часове през уикенда. Това заяви пред “Труд” Красимир Лалов, председател на Националното сдружение на българските превозвачи.", "date": "2017.07.04", "title": " Вижте акцентите от броя на вестник „Труд“ в сряда, 5 юли 2017"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d0%b2%d0%be%d0%b9%d0%bd%d0%b8%d1%88%d0%ba%d0%b8%d1%8f-%d0%bb%d1%8a%d0%b2-%d0%bf%d1%80%d0%b5%d0%b4-%d0%bd%d0%b4%d0%ba/", "text": "На мястото на паметника „1300 години България“ пред НДК в София ще бъде възстановен мемориалът на Първи и Шести пехотен полк. Планира се да бъде върнат и лъвът, който е бил част от комплекса, а в момента се съхранява в Националния военноисторически музей. Това съобщи столичния кмет Йорданка Фандъкова по време на пресконференция заедно със зам.-кметът по културата доц. д-р Тодор Чобанов и главният архитект на София Здравко Здравков. Общинското дружество „Софинвест“ започна премахването на „1300 години България“ в понеделник. По думите на зам.-кмета доц. д-р Тодор Чобанов предстои да бъде обявен конкурс за проект за мемориала на Първи и Шести пехотен полк, като заданието за него се пише в момента. Кметът Йорданка Фандъкова е отправила молба до военния министър Красимир Каракачанов за връщането на лъва. До приключване на конкурса за възстановяването на мемориалните плочи, пространството под паметника ще бъде затревено, каза градоначалникът. По думите на Чобанов плочите, на които са били изписани имената на войниците от Първи и Шести пехотен полк, са лошо пострадали, а някои дори липсват. Лъвът, от войнишкия паметник, обаче, е в сравнително добро състояние. Водещи специалисти под ръководството на скулптора Марин Марков ще го обследват и ще извършат по него допълнителни консервационни работи. „За разлика от 80-те години, заданието за паметника ще премине през всички възможни фази на обществени обсъждания, ще трябва задължително да се съгласува с министъра на отбраната, защото в България действа и Закон за военните паметници“, обясни още Чобанов. Той допълни, че за момента няма как Столична община да даде срок на конкурса. Фандъкова пък съобщи, че проекта за демонтаж на паметника „1300 години България“ е на приблизителна стойност от 408 хил. лв. общински пари. Тя допълни, че крайната сума за проекта ще стане ясна след като част от металната конструкция на паметника бъде предадена за рециклиране, приходът от което ще намали разхода за демонтажа. Дейностите по него извършват под ръководството на Музея за история на София и специално поканен експерт. Срока за свалянето на паметника е между месец и месец и половина. „По отношение на проекта всички документи са напълно изрядни“, коментира още Фандъкова.  Скулптурите от мемориала ще бъдат поставени в Националния исторически музей, в което авторът им Валентин Старчев е бил поканен да участва. Междувременно общински съветници от БСП в София и граждани обявиха желанието си да излязат в 18:00 ч. на пореден протест за запазването на паметника „1300 години България“.     Според столичния кмет Йорданка Фандъкова моментът за възстановяване на „1300 години България“ пред НДК отдавна е отминал. По думите й, още преди откриването му през 1982 г. паметникът е бил определен като незавършен. Година по-късно министър Григор Стоичков му отнема акт 16. В годините от 1988 до 2011 г. експертизи показали, че мемориалът е опасен. Фандъкова посочи, че авторът на творбата – Валентин Старчев, е бил част от комисия, която през 2003 г. установява, че е необходимо незабавното демонтиране на плочите и спомагателната конструкция. В тази комисия е бил и Светлин Русев, който през миналата седмица се обяви за запазването на паметника. Фандъкова припомни, че общината е провела конкурс за възстановяване на мемориала, преди да реши да го премахне през 2014 г., но нито един от проектите не е получил минималните 50 точки. Не се е справил и този на автора на монумента проф. Старчев. Проучване сочи, че 80% от софиянци тогава са били за демонтажа. „Нямам информация да е имало предложение на инициативен комитет за възстановяване на паметника , допълни кметът.   Ден след като започна демонтажа на паметника „1300 години България“ се роди инициативен комитет, да го пази от премахване. В понеделник сутрин пред монумента беше монтиран кран.  От комитета предлагат временно спиране на демонтажа на паметника „1300 години България“. Сред членовете му са художникът Кирил Кузманов и куратурката Яра Бубнова. Те предлагат да се направи независима инженерна експертиза на безопасността на конструкцията на паметника. Инициативния комитет иска проектът за демонтаж да бъде внесен за разглеждане в Специализиран експертен съвет по изобразителни изкуства към Министъра на културата и Експертно-художествения съвет към Столична община. Сред исканията е и Столична община да се обърне с официално писмо до автора на паметника с и да му възложи да представи на вниманието на СОС проект за реставрация на паметника. „Да се отчете националното значение на монумента“ искат от комитета.   Някои от най-известните български художници и скултори излязоха с публични призиви към Общината да промени плановете си за демонтиране на паметника пред НДК след като стана окончателно ясно, че се планира това да се случи до края на лятото. Академик Светлин Русев изпрати до „Труд“ статия със заглавие „Едно предизвестено духовно убийство“, където аргументира позцията си за запазването на скулпутрния комплекс „1300 години България“. В материала той изброи имената на международно известни хора в областта на скулптурата и архитектурата, които се обявяват в защита на паметника и написа: „Уважаеми държавници, не допускайте през нея политически и псевдопатриотични комплексари, невежествени исторически и административни терористи, неграмотни и агресивни нашественици! Утре ще бъде късно!“ Статията на Светлин Русев в „Труд“ провокира още реакции в средите. Авторът на паметника пред НДК професор Валентин Старчев също призова Общината да размисли. „Произведението още може да се възстанови и осъвремени професионално, с малко намеса, и съответно, с малко средства. Аз съм готов да работя по възстановяването. Но защо се стигна до това състояние на паметника? Той беше докаран дотук от Общината, която имаше задължението да се грижи за него“, каза Старчев. Павел Койчев и Георги Чапкънов заявиха, че според тях паметници принципно не трябва да се унищожават, но Иван Яхнаджиев застана на противоположна позиция с думите, че „паметникът няма достатъчно естетически качества и мястото му не е в град София.“", "date": "2017.07.04", "title": " Връщат войнишкия лъв пред НДК\t\t\t"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8%d1%82%d0%b5-%d0%bd%d0%b0-%d0%bc%d0%b2%d1%80-%d0%be%d1%87%d0%b0%d0%ba%d0%b2%d0%b0%d1%82-%d1%85%d0%b8%d0%bb%d1%8f%d0%b4%d0%b8-%d0%b4%d0%b0-%d0%b8/", "text": "Очаквам хиляди да излязат на протест. Не сме виновни, че не бяхме чути. Не съм убеден,че не съществуват възможности. Това заяви пред   Валентин Попов, председател на най-голямата синдикална организация в МВР преди протеста на полицаите, които утре ще излязат пред Народното събрание с искане за увеличение от 10-20% на заплатите и това да стане тази година. „Първото ни искане е увеличение на заплатите между 10-20% още тази година. Малка част от второ ни искане е парична равностойност на униформите, които не са получени в периода 2012-2015 година, няколко спешни промени в закона. Третото ни искане е незабавно започване на подготовка на проект за нов закон за МВР, който да влезе за разглеждане пролетта. Настояваме заплатите ни да бъдат обвързани със социално-измерим фактор като МРБ. Средната заплата се е увеличила с над 50% в последните години, а в МВР с 15%.“ Попов сподели, че в утрешния протест ще участват всички синдикати в министерството, а те са 7. Попов призна още, че стартовата заплата на полицай и пожарникар е 662 лв. „От тях трябва да извадите 10% данък, по 4 лв. на ден порцион, полицай и пожарникар на терен със сериозен стаж – доближава до към 900 или малко над 900 лв.“, каза още Попов. Преди две години основната заплата на най-ниско платените служители се е оказала по-ниска от минималната за страната на някои служители. „При гласуването на последните поправки някой очевидно бе използвал копи-пейст, в резултат на което между 1000-1100 души са започнали да получават двойно по-големи заплати. В заключение Попов заяви, че се надява да не се налага да стигат много далеч, но, ако не бъдат чути, ще продължат да протестират.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Синдикатите на МВР очакват хиляди да излязат на протест"}
{"url": "https://trud.bg/%d1%81%d1%82%d0%b0%d1%80%d0%b5%d0%b9%d1%88%d0%b8%d0%bd%d0%b8%d1%82%d0%b5-%d0%be%d1%82-%d0%b3%d0%b5%d1%80%d0%b1-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%be%d1%81%d0%b2%d0%b5%d0%b6%d0%b8/", "text": "С поредната добра инициатива се похвалиха от  ГЕРБ-Раковски – кметът на Община Раковски Павел Гуджеров, заместник-кметът Йовко Романов, председателят на Общински съвет Георги Лесов   и общинските съветници от ГЕРБ боядисаха съоръженията и облагородиха  детска площадка в парка в село Шишманци.50 литра разноцветна боя  и пет часов задружен труд, преобразиха люлки, катерушки и и пейки  в детския кът в парка на селото. Ремонтирани  бяха  счупените ограждения, стълбите  към пързалките и по-старите уреди. Пространството около тях бе   почистено  и облагородено. „Сговорна дружина планина повдига!“ – написа в прифила си в социалната мрежа кметът  Гуджеров под снимка с всички участници в инициативата. „Показахме, че когато се работи в екип, с малко средства и усилия може да направим детските площадки по-добро място за игра на нашите деца, които са и нашето бъдеще. За пореден път доказахме, че не сме безразлични към рушащите се съоръжения за игра. Благодаря на всички, които се включиха в нашата инициатива“, декларира кметът на  Община Раковски Павел Гуджеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Старейшините от ГЕРБ Раковски освежиха детски кът в село Шишманци"}
{"url": "https://trud.bg/%d1%81%d1%82%d1%80%d1%8a%d0%b2-%d0%b7%d0%b0-%d0%bd%d0%b0%d0%b8%d0%b2%d0%bd%d0%b8%d1%86%d0%b8/", "text": "Днес е различно, но навремето най-омразното ми ястие беше пиле със сушени сини сливи. То обаче беше върхът в кулинарията на баба ми от Оряхово – Милка, която дори не искаше да я наричам „бабо“. Как така сини сливи – сладко, как така пиле – солено! За мен това беше извратено, прекалено. Но като си гладен – буташ сливите настрана, стържеш соса и похапваш малко от месото, колкото да не заспиш гладен. Наричах го „румънското ястие“. На север обичат да смесват вкусовете, обичат да слагат плодове покрай месото, а не като нормалните хора от юг. На юг нещата са прости – прясно, натурално, ако може и много люто. Вкусове! Може би и природа. Лесно е да направиш ястие, когато градината ти е пълна. И и друг спомен имам като дете – точно на юг. Македонците идваха в хоремага в Логодаж и си купуваха някакви стоки, защото са прекалено евтини. А те – македонците, бяха първите чужденци, които виждах. И гледах как се възхищават на цените. Ако аз си вземех десет бонбончета „Лукче“ за 10 стотинки, те вземаха цял чувал и цъкаха пак: „Майко, майко, що е еФтино…“ Но пък в Делчево, Македония, продаваха западни джундурийки. Например капсени пистолети – дефицитна радост за децата. У нас струваха много скъпо, но най-вече ги нямаше. Пазар! Не трябва да имаш кой знае какви сладки детски спомени, а още по-малко познания, за да знаеш, че пазарът се определя от вкусовете и цените. Това са и двата най-важни закона: търсенето определя предлагането, и… една стока струва точно толкова, колкото някой е готов да даде за нея. Останалото е социализъм. Евтини банани – два пъти през годината. Нямам идея на кого хрумна идеята да създава някаква сравнителна мистерия около цените и качеството на стоките в Западна Европа и България. Май тръгна от други източноевропейски идиоти. Нямам и идея колко пари са похарчени за това швейковско начинание да се обикаля по Европа, да се купуват стоки и да се изследват в лаборатории от сорта на филма „Двойникът“. Беше тъжно, когато стана водеща новина и се коментираше дни наред. „Лъжат ли ни?“ „Има ли разлика между качество, цени тук и там?“ Естествено, че има. И какво от това? Руската салата в Русия не е руска, а виенското кафе във Виена се нарича „меланж“. Китайското, което ядем в Европа и САЩ е измислено от евреин в Сан Франциско, за да отговаря на „белите“ ни вкусове. Имате ли идея колко стоки се продават в света? Като бройка, като номенклатура – кажете само? Десетки хиляди! Всъщност никой не знае колко точно. Вижте какво получаваме след мащабното разследване, превърнало се във водеща новина, похарчена енергия в телевизионни студия, трепети и вълнения. Включен бе дори министърът на земеделието и харните Румен Порожанов. Ако питате мен – едва ли той доброволно би се включил в този фарс. „16 храни са със значително по-високи цени у нас в сравнение с Австрия и Германия“ – каза той на брифинг в Министерския съвет, след като станаха ясни резултатите от проверката на Българската агенция по безопасност на храните за качеството на храните. Стана ясно, че нито една от тези храни дори не доближава графата „вредна“. Точно обратното – храните имат разминавания в качествата си, но почти в нищожни пропорции. Министърът, както и всеки, който мисли трезво, е наясно, че безопасността и качеството няма нищо общо с нивото на цените. Цените са въпрос на пазар, контрол и регулации, ако има такива. Гледах някакви анализи на тази величествена проверка по отношения на качествата и, О! Боже!, качествата на едни и същи продукти, в едни и същи магазини вериги се различават. В едното имало процент повече какао, в другото нещо по-малко, за сметка на друго. Ако разгледате състава на бирата у нас и в Чехия, ще видите, че у нас масово се слага царевичен грис, за разлика от учителите. Просто такъв е вкусът на българите. Искат бирата да е по-сладка, а не горчива. Това е все едно да замените турски сериал с философска драма по телевизията. Ще ви аплодират, но ще сменят канала. Можем да произвеждаме новини до края на живота си за темата на стоките като започнем с „Защо папаята на остров Контадора в Панама си пада от дърветата и на никого не му пука за това, а тук едно плодче, без същите вкусови качества струва от 3 до 5 лева?“ Но има и обратната гледна точка. Защо нашите череши са по-вкусни и евтини от тези в Швеция? А, да… там май нямаше много череши. Ами другите стоки – домати, ягоди, череши, дини и… всичко останало, растящо по нашите земи? Защо всичко тук през лятото е по-вкусно, качествено и евтино от аналозите си на север и на запад? География, пазар, стандарт. Днес Европа е отворена, светът е отворен. Ако нещо не е качествено и не е вкусно, веднага ще се намери някой, който да докара евтините стоки от чужбина или да ги произведе в България. Въпрос на търсене и навици за пазаруване. Ако някой иска натурално, у нас е най-лесно. Достатъчно е един софиянец да се вдигне и да похарчи едни 20 лева бензин и ще бъде на което си пожелае райско място, където работливи хора ще му предложат каквото си пожелае директно от градината или от полето. И ще струва по-евтино от стоката в хипермаркета. Тук идват два други проблема – вкус и навик. Да започнем с навика. Не може народ, който се научи, че дрехи втора ръка е нещо нормално и че разпродажбата е начин на живот да претендира за разлика в цените между Запад и Изток. В това отношение България е лидер по най-качествената втора ръка дрехи и най-качествената разпродажба в Европа. Какво ще кажете? Второ. През годините поколения наред израснаха с различно възпитан вкус. Днес в България е почти невъзможно да накараш дете да яде натурално овче мляко, сирене, а само пробвайте с домашна кокошка или ярешко. Това не е само в България, а в цяла цивилизована Европа. Децата си харесват хамбургери с пържени картофки, пица, спагети. Какво има в българските кренвирши, например? Както казваше един месар навремето „Аз харесвам ей тези конкретни кренвирши, защото производителят им е некадърен, няма машини и майстори и слага истинско месо в тях“. Проблемът на българското хранене не е в тези 13 или колкото и да са продукта, минимално различаващи се от западните си аналози. Проблемът е в стандартът на живот на българите, в културата на хранене. Останалото е някаква абсолютно тъпа пропаганда, която се опитва да ни каже, че ние ядем боклуци, а принцовете от Стара Европа – трюфели. Няма такова нещо. Българинът днес има огромен избор и дори когато няма пари, пак може да намери по-качествени и натурални неща, отколкото в Западна Европа. Темата за фалшивите храни е като фалшивите новини. Тези, които ги произвеждат крещят най-много срещу тях. А може би двете теми са смесени, защото, когато говорим за такива измислени теми, убиваме времето, в което можем да говорим за значителните теми в обществото. С пуканките всеки филм изглежда приличен.", "date": "2017.07.04", "title": " Стръв за наивници\t\t\t"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d0%bb%d1%8a%d0%b2%d1%81%d0%ba%d0%b0%d1%82%d0%b0-%d1%84%d0%b8%d0%b3%d1%83%d1%80%d0%b0-%d0%be%d1%82-%d0%b2%d0%be%d0%b9%d0%bd%d0%b8%d1%88%d0%ba%d0%b8%d1%8f-%d0%bc/", "text": "Веднага след демонтажа и обезопасяването се надяваме да успеем да върнем на мястото един от най-важните елементи от паметника от 1-ви и 6-ти пехотен полк- лъвът, който е бил в центъра на разрушения мемориал. Това каза кметът на София Йорданка Фандъкова на пресконференция в Столичния общински съвет по повод демонтирането на паметника „1300 години България“ от пространството около НДК. „Той в момента се съхранява във НВИМ, разговарях с министъра на отбраната, пуснах официално писмо. Надявам се да получим тяхната подкрепа, за да върнем на мястото този важен елемент, пред който са поставяни венци и цветя в знак на почит към загиналите“, посочи тя. „Инициативен комитет от военно-патриотични организации внесе своето предложение и то беше разгледано. То е втората част от решението на общинския съвет, което изпълняваме“, уточни Йорданка Фандъкова. „Пространството под паметника ще бъде достатъчно добре укрепено, докато бъде проведен конкурса за възстановяване на плочите от софийските войнишки полкове, и ще бъде затревено“, посочи тя. „Ще бъде обявен конкурс за възстановяване на този знаков за София паметник. Твърдо стоим зад идеята за възстановяване на мемориала на 1-ви и 6-ти пехотни полкове на мястото, където са били“, заяви Йорданка Фандъкова. „Моята лична кауза е възстановяване и опазване на паметници. В случая с паметника „1300 години България“ говорим за състояние, в което е напълно невъзможно да бъде възстановен“, обясни тя. „Хората, които са толкова активни днес, са имали всички възможности през всички тези десетилетия, да инициират, да бъдат активни и да получат подкрепа за тези техни идеи“, каза още кметът. Нямам информация да е имало предложение на инициативен комитет за възстановяване на паметника „1300 години България“, коментира Фандъкова. „Всички хора, които са активни, са участвали в дискусии, но няма инициативен комитет и такова предложение“, посочи тя. „Това е важен въпрос, решаването му продължи 10 години. Решението беше подложено на редица дискусии и бе взето преди години“, обясни кметът. „В последните дни чух много обвинения, твърдения, определения за СО, за колеги от екипа, за самата мен“, коментира Йорданка Фандъкова. „В самото начало на моята работа по моя инициатива създадохме специална програма за възстановяване и опазване на паметниците“, припомни тя и уточни, че първата голяма инициатива е възстановяването на Алеята на бележитите българи в Борисовата градина. „След това възстановихме и реставрирахме Руски паметник, Докторския паметник, паметника на цар Освободител, орлите на Орлов мост, целия Лъвов мост“, посочи Йорданка Фандъкова. „Започнахме възстановяване и на разрушени паметници. Първият възстановен беше войнишкият паметник в район „Надежда“, каза още тя. Моментът за реставрация, за укрепване на паметника отдавна е отминал и това са факти. Това не са емоции, това не е оценка за художествена стойност или за идеите на автора, каза кметът на София. „Демонтажът се извършва под ръководството на експерти от музея за история на София“, обясни тя. „Срокът за демонтаж на паметника е около месец и половина. Демонтажът се прави на етапи, изключително внимателно, без бързане, да не се повредят допълнително конструкциите“, посочи кметът. „Дефектите в конструкцията се появяват очевидно няколко години след неговото изграждане, за това свидетелстват доклади на тогавашния директор на НДК“, поясни Йорданка Фандъкова. „Решението е за демонтаж на фигурите и за отстраняване на опасната конструкция. В случай, че някой пожелае да възстановява паметника, той първо трябва да бъде отстранен и след това възстановен“, каза още кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Връщат лъвската фигура от войнишкия мемориал до НДК\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%bb%d0%be%d0%b6%d0%b1%d0%b5%d0%bd%d0%b0-%d0%b7%d0%b0%d0%bb%d0%b0-%d0%bd%d0%b0-%d0%b8%d0%bc%d0%b5%d1%82%d0%be-%d0%bd%d0%b0-%d1%81%d0%b8%d0%bc/", "text": "Изложбена зала, която носи името на НВ цар Симеон II, бе открита днес в 10 ч в Страсбург. Това стана в рамките на церемония по откриването на изложбен комплекс, разположен на 7 дка. На събитието присъства и самият Симеон Втори, който бе много развълнуван. Инвеститор и реализатор на проекта е филантропът и колекционер Ерик Кауфман. В експозицията има български военни униформи от Първата и Втората световни войни. На церемонията е присъствал и посланикът ни във Франция Ангел Чолаков.", "date": "2017.07.04", "title": " Откриха изложбена зала на името на Симеон II в Страсбург"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%be/", "text": "Заместник-министърът на вътрешните работи Милко Бернер откри благотворителна изложба-базар „С обич за децата на нашите колеги”, средствата от която ще отидат за за подпомагане децата на загиналите и пострадали при изпълнение на служебните си задължения служители от системата на МВР, съобщават от пресцентъра на вътрешното министерство. “Бих нарекъл тази експозиция галерия на добротворството, на обичта и съпричастността, на изкуството да усмихваш детски очи, да сбъдваш мечти. Експонатите на служителите от системата 112 са заредени с толкова много любов и красота, сякаш те прегръщат с ръцете на тези наши колеги, които не се подвоумиха да отстоят с риск за здравето и живота си своя професионализъм”, заяви зам.-министър Милко Бернер при откриването на проявата. Идеята на благотворителната изложба-базар е на служителите от Дирекция „Национална система 112” – МВР в подкрепа на децата на загиналите и пострадали служители в системата на МВР „С обич за децата на нашите колеги”. Директорът на „Национална система 112” г-н Цветомир Цеков подчерта, че експонатите носят духа на добротворството на операторите от 112 – хората, които първи получават тревожния зов за помощ. Мисията да помагаш и да бъдеш съпричастен е пренесена от работното място в свободното време, е проектирана върху платно и лист хартия, като зов за повече обич и топлина, допълни той.Събитието уважиха заместник-министърът на вътрешните работи Красимир Ципов, административният секретар на МВР г-н Бойко Славчев, директори  и служители на МВР, представители на службите за спешно реагиране, Столична община, БЧК и други. Експозицията включва над 200 творби на служители  от ДНС 112 в областта на художествената фотография, изобразителното и приложно изкуство. Дарените средства ще бъдат преведени по единната банкова сметка за подпомагане децата на загиналите и пострадали при изпълнение на служебните си задължения служители от системата на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Зам.-министърът на вътрешните работи откри благотворителна изложба в помощ на децата на загиналите и пострадали служители в системата на МВР"}
{"url": "https://trud.bg/%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d1%8e%d0%b3%d0%be%d0%b7%d0%b0%d0%bf%d0%b0%d0%b4/", "text": "Специализирана болница за онкологични заболявания в Благоевград е на ръба на фалита и до края на годината може да спре работа. Това ще остави хиляди пациенти от Югозапада без лечение, алармира хирургът д-р Владимир Таковски.  Причината е тежкото финансово състояние на здравното заведение и наложените лимити от здравната каса. В момента има наложен лимит от здравната каса от 15 000 лева за хирургичното отделение на онкологията. „Ако някой може да издържа едно хирургично отделение с такава сума, нека да заповяда. Освен това ни наложиха лимит и на отделението по химиотерапия и лъчетерапия, което е връх на глупостта“, категоричен е д-р Таковски.  Над 14 хиляди са пациентите, които разчитат на единствената онкология от Перник до Кулата. Болните са притеснени,защото не всеки може да пътува до столицата за лечение и процедури. Вчера пациенти стартираха подписка в защита на онкологията и искат държавата да се намеси и да помогне.  Другият проблем на онкологията е огромното текучество на кадри – лекари и медицински сестри. Ако процесът не спре, болницата няма да може да покрие минималните изисквания за здравен персонал и догодина няма да може да сключи договор със здравната каса. На последната сесия на общинския съвет в Благоевград бяха отпуснати 160 000 лева от общинския бюджет за онкологията. Финансовата помощ бе спешна и наложителна, тъй като доставчик на лекарства бе блокирал банковите сметки на здравното заведение. Това обаче е временна мярка и ако държавата не преразгледа отношението към специализираното лечебно заведение, онкоболните в Югозапада ще останат без лечение, предупреди д-р Владимир Таковски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Единствената онкоболница в Югозапада е пред фалит,пациенти молят държавата за помощ"}
{"url": "https://trud.bg/%d1%88%d0%b5%d1%81%d1%82%d0%b2%d0%b8%d0%b5-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%ba%d0%b0%d1%82%d0%b0/", "text": "Шествие в памет на загиналите при катастрофи се проведе днес в центъра на София, предаде  . Включиха се близки на загинали при инциденти на пътя и експерти от неправителствени организации. Те настояват да се създаде нов държавен орган, чиито единствен приоритет да е  безопасността по пътищата. Идеята се подкрепя и от омбудсмана Мая Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Шествие в памет на загиналите при катастрофи се проведе в София"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b8-%d1%86%d0%b5%d1%80%d0%b5%d0%bc%d0%be%d0%bd%d0%b8%d0%b8-%d0%bf%d0%be-%d0%bf%d0%be%d0%b2%d0%be%d0%b4-%d1%81%d0%bc%d1%8a%d1%80%d1%82%d1%82%d0%b0-%d0%bd/", "text": "Паметна церемония по повод смъртта на Симон Вейл се проведе в пленарната зала на ЕП в Страсбург. Французойката беше първата жена-председател на институцията в периода 1979 – 1982 г., предаде  . В словото си сегашният председател на Европарламента Антонио Таяни я нарече голяма фигура на нашето време и изключителна жена оцеляла от Холокоста: „Нейният живот бе доказателство, че е възможно да се устои на омразата. Този живот ще остане невероятен пример за бъдещите поколения, защото тя намери куража да продължи да вярва в доброто у човека – въпреки всичко. Днес никой не знае какво щеше да стане с този Европейски парламент, ако не беше Симон Вейл. Ако ние съумяхме да подсилим Парламента и да увеличим неговите правомощия, то това е благодарение на нея.“ Премиерът   ще присъства на поклонението в памет на Симон Вейл в Дома на ветераните в Париж на 5 юли, съобщиха от пресслужбата на кабинета. Българският премиер е поканен на церемонията от френския президент Еманюел Макрон.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Паметни церемонии по повод смъртта на Симон Вейл ще се проведат в Страсбург и Париж"}
{"url": "https://trud.bg/%d0%bd%d0%b0%d0%b4-1-6-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b0%d0%b2%d1%82%d0%be%d0%bc%d0%b0%d1%82%d0%b8%d0%b7%d0%b8%d1%80%d0%b0%d0%bd%d0%b0-%d1%81%d0%ba%d0%bb%d0%b0%d0%b4%d0%be%d0%b2/", "text": "Автоматизирана складова система за 1 666 600 лв. закупува и въвежда в експлоатация фирма „Био Фреш“ ООД в новата си производствена база в индустриална зона „Марица“, която е част от „Тракия икономическа зона“. Новината съобщи управителят на дружеството Спас Георгиев, а поредната инвестиция в най-бързо развиваща се индустриална зона у нас е по европроект „Подобряване на производствения капацитет в „Био Фреш“ ООД“. Фирмата е бенефициент на безвъзмездна финансова помощ от Европейския фонд за регионално развитие (ЕФРР), а продължителността на изпълнение на договора е 18 месеца. В ждането   на а проекта  се  т има информация Автоматизираният процес елиминира предпоставките за грешки и повишава продуктивността, а товар от своя страна понижава разходите и води до чувствително повишаване на производителността в цялото предприятие. Прилагането  поне  , допълни управителят на дадената през 2000 г. фирма. „ “ произвежда над 450  а, като всяка година създава 30-40 нови, които се изнасят в над 60 държави – не само на традиционни пазари като Китай, Русия и Европа, а и в Азия, Америка, Канада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Над 1.6 млн. лв. за автоматизирана складова система инвестира фирма в „Тракия икономическа зона”"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b3%d0%bb%d0%b0%d1%81%d1%83%d0%b2%d0%b0-%d0%ba%d0%b0%d0%bd%d0%b4/", "text": "Мария Габриел е новият български еврокомисар с ресор „Цифровизация”. 517 евродепутати гласуваха „за” нейната кандидатура. „Против“ бяха 77 евродепутати, а 89 се въздържаха. „Убеден съм, че професионализмът и отдадеността на комисар Мария Габриел ще придвижат ЕС напред по пътя към истински цифровия единен пазар“, коментира в туитър президентът на ЕНП Жозеф Дол. „Отговорност“ и „обединение“ обеща Мария Габриел в първото си обръщение като еврокомисар.", "date": "2017.07.04", "title": " Мария Габриел е новият еврокомисар на България (СНИМКИ)"}
{"url": "https://trud.bg/%d0%b4%d0%b5%d1%81%d0%b5%d1%82-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d1%85%d0%b2%d0%b0%d0%bd%d0%b0%d1%82-%d1%81-%d0%ba%d0%be%d0%bd/", "text": "Районният съд във Велико Търново постанови 10 месеца затвор при строг режим за  43-годишен софиянец за държане на цигари без бандерол. Наказанието е наложено след одобрено от съда споразумение, постигнато с Районна прокуратура – Велико Търново. Димитър Т. се признал за виновен в това, че на 12 февруари, на главен път  1-5 в района на Полски Тръмбеш, в багажното отделение на лек автомобил „Мицубиши Галант“ бил хванат с 979 кутии с цигари „Karelia” Slims и 2500 кутии с цигари „Eva” Slims – всички без бандерол и на обща стойност 15 797 лева. Предметът на престъплението се отнема в полза на държавата и ще бъда унищожен.  Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Десет месеца затвор за мъж хванат с контрабандни цигари за близо 16 000 лв"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bf%d1%83%d1%81%d0%ba/", "text": "Бойко Борисов изпуска нещата от контрол. Това  впечатление сподели днес , когато  се навършват 2 месеца от избирането на правителството, лидерът на БСП Корнелия Нинова. „Държавата ежедневно се раздира от скандали и то създадени от управляващите. Заглавието на тези два месеца е: нестабилност и корупция. Все още правителството няма управленска програма. Започнаха с корупционни скандали, които и до днес продължават. Имахме министър, назначен за 24 часа и уволнен заради съмнения за корупция. Имаме обвинения от прокуратурата по отношение на строителството на пътища в АПИ. Случаят НДК и взаимни обвинения от управляващите за съмнения за корупция. Имаме нестабилност и разделение, език на омраза и разделение на обществото ни на едни групи срещу други. Опозицията в парламента е наричана „убийци“. МВР-заплати срещу учителски заплати – противопоставяне на едно съсловие на друго, което за нас е абсолютно неприемливо. Започват протести – на майките с деца с увреждания, лекарите, МВР. Това показва нестабилност и напрежение в обществото. За съжаление отвориха и тежка война в институциите с комисията анти-Радев. На фона на всичко това възникна и конфликтът в Асеновград, където една общност застава срещу друга. Улисани в тези ежедневни скандали, тихомълком не се забеляза, че взеха нов заем от близо 400 млн.лв., увеличиха се цени на парно, ток, Топлофикация, административни такси в съдилищата. Вместо след изборите да се внесе сигурност, стабилност и да се гарантира развитие-  нестабилността се задълбочава“, обяви Нинова. Тя подчерта, че от БСП искат държавата да се стабилизира, председателството да мине авторитетно и спокойно и да се работи по ежедневните проблеми на хората, а не скандал след скандал да затискат обществото. „Днес лекарите стачкуват заради поредното насилие над лекар. Ние депутатите си свършихме работата и в НК насилието над лекар вече е престъпление. Очакваме изпълнителната и съдебната власт да действат. Искаме бързо производство и ефективни присъди за такива хора“, настоя лидерът на БСП. Заиграха се много лошо с тема сигурност, оцени ситуацията Нинова.  „Вместо да се правят на доброто и лошото ченге- Борисов и Цветанов, както президентът Радев каза, да вземат да си свършат работа. Стига с този ПР и празни думи. А тя е следната – на КСНС решихме, че до 30.06 – срок, който изтече, правителството трябва да представи конкретни планове за следното: попълване на недостига от личен състав в сектор „Сигурност“; мерки за повишаване на неговата квалификация, мотивация и престиж; план за ускорена реализация на проектите за модернизация. Днес пускаме писмо до президента Радев, с което го питаме има ли постъпила в президентската институция информация за конкретни планове, така, както изискваше нашето съгласие по време на КСНС. Впечатлението ни е, че нещата, които трябваше да свършат до 20.06, не са направени, имаме такъв отговор от президентството. Вероятно и тези, които трябваше да свършат до 30.06, не са направени. А по тема „Сигурност“ се изискват конкретни действия. Не приказки и анкетни комисии срещу президента Радев, които наистина ни вкарват в тежка война между институциите“, катогорична е Корнелия Нинова. По повод събитията от последните няколко дни и ескалиралото напрежение в града, лидерът на БСП каза, че от столетницата категорично не приемат опитите да се прехвърли вината и отговорността само върху кмета на Асеновград. „Проблемите, които там има, са национални и не са за пръв път. Да припомним Катуница, Гърмен, а сега и Асеновград. До мен седи Владимир Москов – шест мандата кмета, с достатъчен опит в местната власт, за да знаем, че сам кмет, без национална политика по тези въпроси, няма как да се справи. Заставаме категорично зад Емил Караиванов и не приемаме само той да носи отговорност за това, което се случи. Насилието не е решило нито един проблем, а само ги задълбочава. Не е това начинът да се действа в тези случаи. Но този случай показва, че когато няма държава и институциите не са си на мястото, и не реагират, народът се самоорганизира. За нас решението се състои в две думи, които имат съдържание и действие – справедливост и правила. Без да настройвам една общност от български граждани срещу други, все пак правилата и законите в България да важат за всички еднакво и всички да ги спазват еднакво. Не е справедливо едни да са изрядни, да си изпълняват и правата, и задълженията, а другите да разчитат само на права“, обобщи Нинова. Тя се изказа и по темата образование: „Днес видях, че г-н Борисов е коментирал темата образование – всяко дете трябва да учи и да излезе научено от училище. Няма как само с увеличение на учителските заплати, което ние приветстваме и подкрепихме, това да се случи. Няма как- тези деца от ромските махали, само с това да станат изучени. Затова ги питаме- защо не искат финансирането, което отнеха от държавните и общинските училища и го дадоха на частните колежи, да се върне обратно там. Масово българските деца не могат да си позволят да учат в частни колежи. Нека да седнем и да видим какво, освен учителските заплати, може да доведе до крайния ефект – децата освен да учат, да бъдат и образовани. Делегираните бюджети свършиха ли си работата или можем да ги отменим? Излизайки от проблема в Асеновград, искам да кажа, че трябва национална политика, а не един кмет да си решава сам. Национална политика по образование, работа, социални услуги. Затова призоваваме- всички да се организираме, да се обединим и да започнем да решаваме този проблем последователно. Иначе днес ще е Асеновград, утре ще е някъде другаде“, каза Нинова. По отношение на  бедствията, които се случиха вчера в Самоков, лидерът на БСП обяви, че партията застава зад кмета Владимир Георгиев, който е от БСП. „И не само зад него, а зад всички общини, които пострадаха, но в Самоков е най-тежко. Настояваме от фонд „Бедствия и аварии“ да се помогне на тези общини. Да не се отговаря, че фондът е изчерпан и няма начин да се помага. Сами кметовете няма как да се справят в тази неволя и за хората, които са пострадали най ни боли и искаме държавата да влезе в ролята си да помогне.“, обобщи Корнелия Нинова.    ", "date": "2017.07.04", "title": " Корнелия Нинова: Бойко Борисов изпуска нещата от контрол"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8%d1%8f%d1%82-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-%d0%b8%d0%bd%d0%ba%d0%b0%d1%81%d0%be%d1%82%d0%be-%d0%ba%d1%80%d0%b0%d0%b9-the-m/", "text": "Грабежът на инкасо автомобила от началото на годината е инсцениран от шофьора, съпругата му и негов приятел, обяви  градският прокурор на София Емилия Русинова, цитирана от  . „На 27 януари 2017 г. около 21:45 часа в близост до търговски център „The mall“ беше извършен въоръжен грабеж на инкасо автомобил. Бяха отнети около 360 000 лв. В резултат на множество оперативно-издирвателни мероприятия, процесуално-следствени действия, включително и специални разузнавателни средства, се стигна до разкриване на това престъпление и тази сутрин около 8.00 часа бяха задържани извършителите“, обясни Русинова. „Намерените пари са пакетирани по начина, по който са били отнети от инкасо автомобила, с лепенките на съответната фирма, което е безспорно за нас, че те са част от средствата, отнети по време на въоръжения грабеж. Към днешна дата можем да кажем, че е инсцениран въоръжен грабеж, тъй като от събраните доказателства правим извод, че в него са участвали шофьорът на инкасо автомобила, негов приятел и съпругата на шофьора“, допълни тя. Русинова посочи, че паричните средства са намерени в дома на близка приятелка на шофьора, с която той е имал лични отношения. „При инсценирания въоръжен грабеж шофьорът на автомобила, който се казва Явор Георгиев, е предоставил на своя приятел собствените си белезници и тиксо, което е било предварително подготвено, с които той е бил закопчан. Тиксото е било залепено на устата му. Приятелят на Явор Георгиев се казва Илиян Илиев, който също смятаме, че е участник в престъплението. Илиян Илиев, заедно със съпругата на Явор Георгиев са били в близост до мястото, където е спрял инкасо автомобила и в момента, в който другият служител е слязъл от него и отишъл да отнесе съответната пратка, в автомобила е влязъл Илиян Илиев“, каза още градският прокурор. От белезниците има ДНК профил на повече от едно лице, което предстои да се изследва и установи чий е“, обясни Русинова. По думите й в резултат на използваните СРС-та, е събрана информация, която впоследствие е установена и чрез други доказателства. „Намерено е и саморъчно написано писмо от Илиян Илиев, в което прави самопризнание за това, което е извършил, за парите, които е получил и каква част не е получил. В разговор със своя брат по телефона е споменал за това писмо. Брат му е имал съмнение, че той е извършил някакво престъпление, поради което е искал и от него средства. Индиректно Илиян Илиев е споделил, че действително е извършил нещо, което е малко по-леко наказуемо от убийство“, допълни тя. По думите й по делото предстои всеки момент да бъдат привлечени в качеството на обвиняеми тримата извършители, като по отношение на тях ще бъде определена мярка за неотклонение „задържане до 72 часа“ и в рамките на определения от закона срок ще бъде внесено искане за постоянна мярка. Шофьорът на инкасо автомобила е мозъкът на операцията, той е измислил схемата и си е намерил съучастници, допълни директорът на СДВР ст. комисар Ивайло Иванов, като обясни, че той е бил пестелив при харченето, по-голяма част от сумата е намерена. Градският прокурор Емилия Русинова каза, че инкасо автомобилът е бил с повреди. „Заключването не е било достатъчно добро. Няколко дни преди това е установено, че Явор Георгиев е карал този автомобил. Парите са били намерени зад гардероб на земята“, обясни тя. От брифинга стана ясно още, че на един от адресите е намерено незаконно оръжие с боеприпаси.    ", "date": "2017.07.04", "title": " Въоръженият грабеж  на инкасото край  „The mall“  е инсцениран от шофьора\t\t\t"}
{"url": "https://trud.bg/400-%d0%b4%d0%b5%d0%ba%d0%b0%d1%80%d0%b0-%d0%b3%d0%be%d1%80%d1%81%d0%ba%d0%b8-%d1%82%d0%b5%d1%80%d0%b8%d1%82%d0%be%d1%80%d0%b8%d0%b8-%d1%81%d0%b0-%d1%83%d0%bd%d0%b8%d1%89%d0%be%d0%b6%d0%b5%d0%bd%d0%b8/", "text": "Само през двата почивни дни, в които температурите достигнаха рекордни стойности, заради човешка небрежност са унищожени около 400 декара край санданското село Плоски. В гасенето на огъня участваха повече от 50 служители от териториалните поделения на ЮЗДП в Сандански, Струмяни, Симитли и Първомай, екипи на пожарната и доброволни формирования. 75 пожара са регистрирани на територията на Югозападното държавно предприятие за първите шест месеца на годината. Засегнати са 2654 декара горски територии, от които 1289 декара широколистни насаждения, 704 декара – иглолистни, 54 декара – смесени и останалите – треви и храсти. Въпреки по-големият брой пожари в сравнение със същия период на миналата година, досега няма нанесени сериозни щети на горските масиви. Превенцията, добрата организация и своевременната намеса на екипите на ЮЗДП при локализиране на пожарите в начален етап не позволяват на огъня да навлезе в горите. Важна роля срещу разпространението на пожарите имат и минерализованите ивици и лесокултурни прегради. До края на годината на територията на предприятието ще бъдат изградени 300 километра ивици и близо 18,4 километра лесокултурни прегради. Голяма част от дейностите се изпълняват със собствени работници и техника на ЮЗДП. В сезона на пожарите Югозападното държавно предприятие призовава гражданите за повишено внимание при боравене с огън и екологична култура. Глоба до 500 лв. грози всеки, който запали огън на разстояние по-малко от 100 метра от границите на горските територии. Същата санкция се налага и за палене на огън извън определените зони от държавните горски и ловни стопанства.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " 400 декара горски територии са унищожени само за два дни край с. Плоски"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b5%d0%bc%d1%87%d0%b8%d0%bd%d0%be%d0%b2%d0%be-%d0%b8-%d1%88%d0%b5%d1%81%d1%82%d0%b8%d0%bc%d0%b0%d1%82%d0%b0-%d0%bc%d1%83-%d1%81%d1%8a%d1%83/", "text": "Арестуваният кмет на пазарджишкото село Семчиново (Община Септември) Пламен Темелков се съгласи доброволно да бъде екстрадиран в Испания, където срещу него и още шестима негови съучастници са повдигнати обвинения в   с цел сексуална експлоатация, сводничество и склоняване към проституция. Своето желание да се изправи колкото си може по-бързо пред Испанската Темида Темелков декларира пред тричленен състав на Окръжния съд в Пазарджик. Това обаче няма да стане по-рано от 13 юли, за когато бяха отложени седемте дела, тъй като се очакват от Испания да пристигнат документи, съдържащи гаранции, че след приключване на следствено-съдебните процедури седмината подсъдими ще бъдат върнати в България, където ще изтърпяват присъдите си лишаване от свобода, ако такива бъдат постановени от съда в испанския град Марбея. Освен Пламен Темелков съгласие да бъдат екстрадирани и останалите шестима задържани заедно с него в изпълнение на европейска заповед за арест, издадена от следствен съд №5 в прочутия курорт Марбея.  Тя се отнася за Пламен Темелков, Темелко Атанасов, Пламен Атанасов и Емил Колев от Семчиново, Иван Димитров от Симеоновец, Кирил Киримов от Ковачево и  Васил Михайлов от Пловдив, на които през миналата седмица бе наложена постоянна мярка за неотклонение „задържане под стража” от Пазарджишкия окръжен съд с мотива, че могат да се укрият. Доброволното съгласие за екстрадиция на практика скъсява времето до нейното прилагане, тъй като при липса на такова решението на Окръжен съд – Пазарджик може да се обжалва пред Апелативен съд – Пловдив.Седмината задържани, чиито дела бяха гледани по отделно, се съгласиха доброволно спрямо тях да бъде приложен принципа на информираното съгласие, което означава, че са запознати с трите повдигнати им обвинения, а от страна на съда в Марбея се гарантира, че по време на съдебните действия в Испания срещу тях няма да бъдат повдигани други обвинения. Седмината българи са с по три аналогични обвинения – участие в организирана престъпна група (ОПГ), трафик на хора с цел сексуална експлоатация и склоняване към проституция и са част от 69-те обвиняеми за същите престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Кметът на Семчиново и шестимата му съучастници за трафик на проститутки се съгласиха доброволно да бъдат екстрадирани в Испания"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be-3/", "text": "Премиерът Бойко Борисов ще присъства на поклонението в памет на Симон Вейл в Дома на ветераните в Париж на 5 юли. Българският премиер бе поканен на церемонията лично от френския президент Еманюел Макрон, съобщиха от правителствената пресслужба. Симон Вейл почина на 30 юни 2017 г. Тя е първата жена председател на Европейския парламент. Вейл е и една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.", "date": "2017.07.04", "title": " Министър-председателят Бойко Борисов  ще присъства на поклонението в памет  на Симон Вейл\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b8-%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%80%d0%b0%d0%b7%d0%b1/", "text": "Българските и испанските власти са разбили престъпна група за трафик на жени, съобщиха от прокуратурата. Жертвите са били лъгани за какво заминават за Испания. Били използвани заради социалното им положение. Част от жените били принуждавани да крадат. Дори упойвали клиентите си, за да вземат от тях кредитни карти.  Сред участвалите е кметът на Семчиново, за него работели част от момичетата. Парите били отчитани и като приход от селско стопанство. Интересното е, че голяма част от лицата често пътували между двете страни.  В Германия също са задържани няколко души, а групата функционирала на девет нива.  Около 50 са жертви, подмамвани с обещания за добра работа в Испания. Сред откраднатите предмети има три часовника за около 100 хиляди евро.  Специализираното правосъдие не е експеримент. Такива модели има в много страни. Операции като тази обезсмислят коментарите има ли смисъл от специализирано правосъдие, каза шефът на спецпрокуратурата Иван Гешев.   Задържани са 34 души и са освободени 13 жени. Съвместното разследване между испанските и българските власти е започнало преди три години, съобщава Policia Nacional. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Българските и испанските власти разбиха престъпна група за трафик на жени\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b3-%d0%bd-%d1%80%d0%b0%d0%b4%d0%b5%d0%b2-%d0%bd%d0%b5-%d1%81%d0%b5-%d0%bf%d1%80%d0%be%d0%b1%d0%b2%d0%b0%d0%b9%d1%82%d0%b5-%d0%b4%d0%b0/", "text": "„А колкото до противопоставянето ми с г-н Борисов, съветът ми е: Г-н Радев, не се пробвайте, други вече се провалиха. ГЕРБ е системна, устойчива партия и в нея са важни хората, не лидерите“. Това се посочва в позицията на зам.-председателя на ПП ГЕРБ и председател на ПГ на партията Цветан Цветанов, публикувана в официалната му страница във „Фейсбук“ по повод   на президента Румен Радев. „Ако има политик в България, който лично и със семейството си, е бил реална мишена и жертва на войните между различните власти в България, това съм аз. Знам поуките и се научих да търся консенсус при всеки казус в парламента и не заради личното си его, а защото българите се умориха от подобни безсмислени битки. Затова ще подмина тона и обидните думи, с които днес президен „Да, прав е президентът, че не съм експерт по авиацията и никога не съм твърдял обратното. Като председател на най-голямата парламентарна група, тази на партия ГЕРБ, която спечели парламентарните избори, с колегите сме длъжни да защитим парите на българските данъкоплатци и българската държава, защото те също не са тесни специалисти по авиация. Затова е добре комисията да бъде оставена да си свърши работата и да вземе отговорно решение, а политическият елит да слезе от небето и заедно да работим за земните, делнични проблеми на българите“, обяснява още той.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Цветанов: Г-н Радев, не се пробвайте да ни противопоставяте с Борисов, други вече се провалиха"}
{"url": "https://trud.bg/%d0%b0%d1%80%d0%b6%d0%b5%d0%bd%d1%82%d0%b8%d0%bd%d1%81%d0%ba%d0%be-%d1%82%d0%b0%d0%bd%d0%b3%d0%be-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-el-cachivache-quinteto/", "text": "Една от най-популярните аржентински танго групи в момента в Латинска Америка – квинтетът от Буенос Айрес „El Cachivache Quinteto”, ще гастролира тази сряда в Пловдив, където ще изнесе концерт на сцената на лятно кино „Орфей” в подножието на Небет тепе. Музикантите от столицата на Аржентина се отличават с модерни композиции и оригинални танго аранжименти и вече имат издадени 6 албума. „Ел Качиваче” са Вито Вентурино – китара, Пабло Монтанели – пиано, Нико Франко – цигулка, Пача Мендес – контрабас и Адриано де Вита – бандонеон. Те са отдавна признати на световната музикална сцена от меломани, танцьори и танго почитатели и присъстват неизменно в програмите на всички големи танго фестивали по света. Концертът им в Пловдив на 6 юли е част от европейското турне на групата и ще поднесе несравнимата страст на тангото на жителите и гостите на бъдещата Европейска столица на културата – 2019 година. Билети от 20 лева на предварителна продажба може да се закупят на касата на Община Пловдив на Главната улица, а в деня на концерта и на място пред лятно кино „Орфей” цената им ще е по 25 лева, съобщиха организаторите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Аржентинско танго в Пловдив с „El Cachivache Quinteto”"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d1%81%d0%bf%d0%b0%d1%81%d0%b8%d1%85%d0%b0-%d1%89%d1%8a%d1%80%d0%ba%d0%b5%d0%bb%d0%b8-%d0%be%d1%82-%d0%b3%d0%be%d1%80%d1%8f%d1%89/", "text": "Огнеборци спасиха щъркели от горящо гнездо във видинското село Гомотарци, съобщи  . Предполага се, че гнездото се е запалило в резултат на късо съединение в електрическия стълб, на който се е намирало. Птиците са във видимо добро състояние. Екип на районната служба на пожарната във Видин реагирал незабавно на сигнала. Изгасили огъня и се погрижили за двете пострадали млади птици.", "date": "2017.07.04", "title": " Пожарникари спасиха щъркели от горящо гнездо (ВИДЕО)\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%be%d1%89%d0%b5-%d0%b4%d0%b2%d0%b0%d0%bc%d0%b0-%d1%86%d0%b8%d0%b3%d0%b0%d0%bd%d0%b8-%d0%b7%d0%b0-%d0%bf%d0%be%d0%b1%d0%be%d0%b9-%d0%bd%d0%b0/", "text": "Полицията в Асеновград задържа още двама цигани за побоя над деца и треньори от местния клуб по кану-каяк „Асеновец” на 26 юни (понеделник), а Районната прокуратура ги привлече като обвиняеми за хулиганство с особена дързост и цинизъм – пристъпление по чл. 325, ал 2 във връзка с ал. 1 във връзка с чл. 20, ал.2 във връзка с ал. 1 от Наказателния кодекс. Това са 40-годишният Асен А., който е осъждан, и 32-годишният Джавет Ю.. За двамата е установено, че са извършили хулигански действия в района на болницата в Асеновград след възникналия конфликт между двете групи. Двамата обвиняеми са носели дървени тояги, държали са се агресивно, хвърляли са камъни, обиждали са и са отправяли заплах. По същото досъдебно производство за хулигански действия с особена дързост и цинизъм, както и за причинени средни телесни повреди,  са задържани още девет лица от ромската махала „Лозница”, на които Районен съд-Асеновград определи мярка за неотклонение „задържане под стража“ на 30 юни 2017 г. Двамата обвиняеми имат съпричастност към възникналия конфликт, което е установено след непрекъснати оперативно-издирвателни мероприятия. Те за задържани за срок от 72 часа с постановление на наблюдаващия прокурор. Под ръководството на Районна прокуратура-Асеновград продължават активните процесуално-следствени действия, като се издирват и други лица, извършили хулигански действия на 26 юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Задържаха още двама цигани за побоя над гребци и треньори на 26 юни в Асеновград"}
{"url": "https://trud.bg/%d0%b4%d0%b8%d1%80%d0%b5%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%bc%d0%b2%d1%80-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%b5-%d0%be%d1%81%d0%bc%d0%b0-%d0%bf%d0%be-%d1%83%d1%81/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Дирекцията на МВР в Монтана е осма по успехи в страната"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0%d1%82-%d0%b4%d0%b5%d1%81%d0%b5%d1%82%d0%b8%d0%bb%d0%b5%d1%82%d0%bd%d0%b8-%d0%bb%d1%8e%d0%bb%d0%ba%d0%b8-%d0%b2-%d1%88%d1%83%d0%bc%d0%b5/", "text": "Люлки и пързалки на десетилетия се демонтират в момента от дворовете на три детски ясли в Шумен и тази седмица ще бъдат подменени с нови. Смяната им е належаща, те са негодни за употреба, каза зам.кметът по социални дейности д-р Светлана Маркова. Общината няма да се охарчи за обновлението. Новите съоръжения за игра ще бъдат закупени за 30 000 лв. от шуменската фирма „Алкомет“. С удобни площадки за игра ще се сдобият детска ясла „Слънчево детство“ на ул.“Марица“, „Калинки“ и „Щастие“ в кв.“Добруджа“. Общо 7 са яслите в Шумен и те няма да затварят врати през лятото. Навсякъде ще бъдат извършени текущи ремонти. Само в една от най-старите „Буратино“, заради високи подпочвени води се изготвя проект за конструктивно укрепване на сградата. За четири от забавачките ще се търси и вариант за саниране на сградите. „Ако се появи възможност за кандидатстване по проекти, ще го направим“, каза д-р Маркова. Всички ясли в Шумен вече са газифицирани с изключение на една по технически причини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " „Пенсионират“ десетилетни люлки в шуменски ясли"}
{"url": "https://trud.bg/%d0%b1%d0%b5%d0%bb%d0%b8%d1%8f-%d0%bf%d1%80%d0%b5%d0%b4%d0%bf%d0%be%d1%87%d0%b5%d1%82%d0%b5-%d0%ba%d1%80%d0%b8%d1%81-%d0%b4%d0%be%d0%b1%d1%80%d0%b5%d0%b2-%d0%bf%d1%80%d0%b5%d0%b4-%d0%b1%d1%80%d0%b0/", "text": "Талант №1 на „Ботев” (Пд) Кристиан Добрев е новият футболист, който шефовете на „канарчетата” ще картотекират в УЕФА за реванша с албанския „Партизани” (Тирана) в четвъртък от 20 часа на стадион „Лазур” в Бургас. 16-годишният бургазлия  бе предпочетен от старши треньора Николай Киров-Белия пред бразилския нападател Фернандо Виана, който се прибра от родината си в лошо кондиционно състояние и ще му трябват поне няколко седмици, за да влезе във форма. В същото време Крис Добрев, който доскоро се възстановяваше от операция на коляното, вече е напълно здрав, и гори от желание за изява и то в родния си град. Най-младият футболист на „Ботев” (Пд) с официален мач в Първа професионална лига ще замени в списъка на УЕФА 20-годишния халф Радослав Апостолов-Щайгата, който бе в групата от 18 играчи за първия сблъсък на албанска земя. „Канарчетата” потеглят за морето в сряда в 9.30 часа сутринта с клубния автобус и ще бъдат настанени в хотел „България” в Бургас, където ще тренират само веднъж на стадион „Лазур” преди реванша с „Партизани”. Гостите от Тирана също са заявили само една тренировка на „Лазур” в сряда вечер, а след нея ще пренощуват в хотел „Винярдс Спа” между Поморие и Ахелой. Според медиите в Албания президентът на „Партизани” Газмент Деми е дал последен шанс на старши треньора Сюлейман Старова, когото в яда си уволнил още в съблекалните след домакинската загуба с 1:3 от „Ботев”, но на другия ден го е върнал на поста си, който ще запази само, ако отстрани „канарчетата” от Пловдив. За наследник на Старова е спряган сърбинът Младен Милинкович, на когото ще помага сънародникът му Марко Йованович. Да подкрепят своите любими „партизани” в Бургас пристигат два автобуса с привърженици на „червените” от Тирана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Белия предпочете Крис Добрев пред бразилеца Виана за реванша срещу „Партизани”"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d0%bd%d0%b0%d0%bf/", "text": "Съдът остави в ареста Владимир Стоянов, който беше задържан за   над лекар от САГБАЛ „Шейново“, предаде  . На 1 юли д-р Албена Гагова беше намерена в безсъзнание и в локва кръв, малко след спор със Стоянов, който искал да му бъде предадена плацентата на новороденото му дете. След консултация с началника си лекарката отказала да го направи в почивен ден и без необходимата документация. Тя е със счупен нос, комоцио, разкъсана устна и множество наранявания. Стоянов беше задържан ден след нападението. Той е с разнообразно криминално минало, но отрича да е удрял Гагова. В залата Стоянов заяви, че срещу него няма никакви доказателства. Преди това той излезе от конвойната с плик на главата след кратка разправия с охраната. Днес сутринта колеги на д-р Гагова излязоха на   срещу насилието. Те се събраха пред болницата и прочетоха декларации. Протестът беше подкрепен от Българския лекарски съюз, медици от други болници и пациенти. Д-р Гагова е еманация на българския лекар в момента. Указвайки ѝ подкрепа, подкрепяме българските лекари, защото такива неща се случват навсякъде в страната, особено колегите от Спешната помощ са като на фронт, каза изпълнителният директор на САГБАЛ „Шейново“ д-р Румен Велев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Оставиха в ареста мъжа, задържан за нападение над лекар от „Шейново“"}
{"url": "https://trud.bg/%d0%be%d1%82%d0%b2%d0%b0%d1%80%d1%8f%d1%82-%d0%b3%d0%ba%d0%bf%d0%bf-%d1%80%d1%83%d0%b4%d0%be%d0%b7%d0%b5%d0%bc-%d0%ba%d1%81%d0%b0%d0%bd%d1%82%d0%b8-%d0%bf%d1%80%d0%b5%d0%b7-2019-%d0%b3%d0%be%d0%b4/", "text": "Гранично – контролно пропускателният пункт Рудозем – Ксанти ще заработи през 2019 година. През следващата 2018 година ще завърши изграждането на пътя до бъдещия граничен пункт край Рудозем, съобщи за   кметът на Смолян Николай Мелемов. Пунктът ще свързва градовете Рудозем и Ксанти, а изграждането му беше договорено с гръцката страна още през 1995 година. Съгласно подписаната спогодба между България и Гърция през него ще преминават леки автомобили, автобуси и товарен трафик. Прогнозното натоварване е за над 4 300 превозни средства, от които 200 автобуса и близо 1 400 товарни автомобила и ТИР-ове. Пунктът ще е доста по-голям от Маказа и се очаква да поеме интензивния поток. Той ще има по 4 ленти за преминаване в двете посоки. От наша страна пътят е почти готов, а от гръцка тепърва започва строителството, каза кметът на Смолян Николай Мелемов. Общият бюджет за новия пункт е малко над 38 милиона евро.", "date": "2017.07.04", "title": " Отварят ГКПП Рудозем – Ксанти през 2019 година\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%85%d0%b0-%d0%be%d0%b1%d1%89%d0%b8%d0%bd%d0%b0%d1%80%d0%b8-%d0%b8-%d0%bc%d0%b5%d0%b4%d0%b8/", "text": "Осем отбора мериха сили във футболен турнир в Шумен по случай професионалния празник на Министерството на вътрешните работи 5-ти юли. За първи път в надпреварата се включи и отбор на Община Шумен. В състава му бяха подбрани предимно професионални футболисти. До финала стигнаха отборите на РУ-Каолиново и Кметството. Общинарите спечелиха решителния двубой с 6:3, а полицаи се шегуваха, че им го върнат на пътя със стриктни проверки. За призово място в малкия финал се бориха отборите на РУ-Шумен и Пожарната служба в Шумен. Криминалистите бяха по-точни и победиха с 4:2. Преди това тимът на огнеборците победи отборът на медиите с 2:1. Директорът на ОДМВР- Шумен ст. комисар Ялчън Расим изгледа футболните двубои и награди победителите. Купата на финала вдигна представителния тим на Общината. Грамоти получиха РУ-Каолиново и РУ- Шумен. За трите отбора имаше футболни топки. Във волейболната надпревара спечели тимът на ОДМВР-Шумен, втори остана отборът на РУ-Шумен, а на трето място е отборът от РУ-Велики Преслав. В турнира по стрелба участваха девет отбора, между които представителен тим от журналисти и общинари. Най-точни се оказаха мерниците на полицейските служители от РУ-Нови пазар, които спечелиха 228 точки. Втори с 207 точки се класира отборът на РУ-Велики Преслав, а на трето място остана тимът на Сектор „Противодействие на криминалната престъпност“ към ОДМВР-Шумен с от 201 точки. Отборът на журналистите събра 151 точки и завърши на шесто място, а тимът на Община Шумен изостана седми с 148 точки. В навечерието на празника директорът на ОДМВР-Шумен ст.комисар Ялчън Расим поздрави колегите си: „Бъдете живи и здрави! Нека поводите за професионално самочувствие бъдат повече и да продължим да работим заедно за спокойствието и сигурността на хората!“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Полицаи предизвикаха общинари и медии да спортуват"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b1%d0%be%d0%bb%d0%bd%d0%b0-%d0%b6%d0%b5%d0%bd%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0-%d0%be%d1%82-%d0%bd%d0%b5%d0%b4%d0%b5/", "text": "Издирват Лиляна Стойкова от Велико Търново. За изчезналата жена алармираха нейни роднини в социалните мрежи. Последно жената е забелязана на 30 юни в 17.15ч. на ул. „Теодосий Търновски”, която се намира около ВТУ, а в 19 ч. е била около V Корпус на учебното заведение в центъра на Велико Търново. Била е облечена с риза на райе и синя пола.  Лиляна Стойкова е със склероза, нарушена памет и ориентация. Роднините и молят всеки, който има някаква информация за нея, да се обади на тел.0896687413. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Издирват болна жена, изчезнала от неделя"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d1%81%d0%b5-%d1%81%d1%80%d0%b5%d1%89%d0%b0%d1%82-%d0%bd%d0%b0-7-%d1%8e%d0%bb%d0%b8-%d0%b2-%d1%85%d0%b0%d0%bc%d0%b1%d1%83%d1%80/", "text": "Президентите на Русия и САЩ – Владимир Путин и Доналд Тръмп, ще се срещнат на 7 юли в Хамбург, в рамките на форума на върха на Г-20, съобщи днес външнополитическият съветник на Кремъл Юрий Ушаков, цитиран от  . „Съгласувахме датата 7 юли“, каза Ушаков на брифинг за журналисти в Москва. Тя ще се състои през първия ден от срещата в Хамбург. „Това е действително важна среща, която ще има първостепенно значение за международната стабилност и сигурност, всички я очакват“, добави той, като припомни, че отношенията между Москва и Вашингтон в момента са „практически на нулата“. Срещата на двамата президенти ще бъде във формат на отделна беседа, а не контакт „на крака“ в кулоарите на форума, поясни малко по-късно прессекретарят на руския президент Дмитрий Песков. „Планираме я като пълноценна „седяща“ среща“, добави Песков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Путин и Тръмп се срещат на 7 юли в Хамбург"}
{"url": "https://trud.bg/%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%b8-%d0%be%d1%82-%d0%b1%d1%83%d1%80%d0%b3%d0%b0%d1%81-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%b5%d0%b4%d0%be/", "text": "Тийнейджъри заловиха и предадоха на полицията педофил, нападал момичета в района на ОУ „Княз Борис I“ в Бургас, съобщава . Заподозреният е на около  35-годишни. Той бил спипан, след като една от жертвите го разпознала случайно посред бял ден вчера в „Борисовата градинка“. Момичето изкрещяло: „Този ме опипваше“ и в същия миг приятелите й се втурнали след нападателя. Педофилът бил заловен с помощта на минувач. Той позвънил на тел. 112. Последвала бърза реакция на полицията и педофилът бил арестуван. Проверка в масивите на МВР установила, че срещу него имало и други подобни сигнали.", "date": "2017.07.04", "title": " Тийнейджъри от Бургас задържаха педофил\t\t\t"}
{"url": "https://trud.bg/%d1%86%d0%b8%d0%b3%d0%b0%d0%bd%d0%b8%d1%82%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%bf%d0%be%d0%b1%d0%be%d1%8f-%d0%b2-%d0%b0%d1%81%d0%b5%d0%bd%d0%be%d0%b2%d0%b3/", "text": "Пловдивският окръжен съд ще разгледа на 6 юли (четвъртък) от 16 часа жалбите на деветимата цигани побойници от Асеновград, които на 26 юни (понеделник) бяха най-активни в побоя над деца спортисти, треньори и родители от клуба по кану-каяк „Асеновец” в района на язовир „40-те извора” и местната болница. Обвиняемите Яшар Съми, Исмет Левент, Емрал Емралов, Славчо Мечев, Васил Иванов, Костадин Мечев, Абдраман Абдраманов, Стефан Димитров-Тефик и Ангел Михайлов искат от окръжните магистрати в Пловдив да им бъде променена наложената от Районния съд в Асеновград мярка за неотклонение „задържане под стража” с по-лека и да излязат на свобода. Срещу деветимата са повдигнати обвинения за хулиганство – престъпление по чл. 325 ал.2 във връзка с ал.1 във връзка с чл. 20 ал.2 във връзка с ал.1 от Наказателния кодекс, а срещу Васил Иванов и Абдраман Абдраманов са повдигнати обвинения и за причиняване на средни телесни повреди на две лица по хулигански подбуди, като деянието е извършено в съучастие – престъпление по чл. 131 ал.1 т.12 пр.2 вр. чл. 129 ал.2 вр. ал.1 от Наказателния кодекс. За това престъпление двамата могат да получат до 6 години лищаване от свобода, а по първото обвинение законът предвижда до 5 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Циганите, задържани за побоя в Асеновград, искат от Пловдивския окръжен съд да ги пусне на свобода"}
{"url": "https://trud.bg/%d0%bf%d1%8a%d1%82%d1%83%d0%b2%d0%b0%d1%89%d0%be-%d0%bb%d1%8f%d1%82%d0%bd%d0%be-%d0%ba%d0%b8%d0%bd%d0%be-%d0%b3%d0%be%d1%81%d1%82%d1%83%d0%b2%d0%b0-%d0%b2-%d0%b5%d0%bb%d0%b5%d0%bd%d0%b0/", "text": "Пътуващото лятно кино и мобилната детска библиотека ще бъдат на 10 юли в Елена. В летния кинотеатър , който беше възстановен преди години, от 21 часа всички любители на киното ще могат да се насладят на най-новата българска комедия „Летовници“на режисьора Ивайло Пенчев.  Филмът стана хит в киносалоните, като още в първата седмица след премиерата, се нареди на осма позиция в бокс офиса, наред с големите холивудски заглавия, което го прави единствения български филм в класацията. „Летовници” е с две награди на публиката – от фестивала „Златната роза“ през 2016 г. и от седмото издание на Международния фестивал „Смешен филм фест” в Габрово. Комедията събира и невероятен актьорски състав от обичани български кино и театрални артисти от няколко поколения – Анета Сотирова, Пламена Гетова, Васил Банов, Георги Мамалев, Антон Радичев, Китодар Тодоров, Станимир Гъмов, Малин Кръстев, Герасим Георгиев – Геро, Милена Аврамова, София Бобчева, Свежен Младенов, Елица Григорова, Дарин Ангелов, Николай Станоев, Цветомир Иванов, Раиса Полякова, Николай Урумов, Теодор Елмазов и др. В семеен хотел край морето всички те,  необичайна група летовници, се забъркват в комични ситуации, а наглед несвързаните им истории се оказват скачени съдове.  Град Елена се включва за втори път в кампанията „Пътуващо лятно кино с БНТ1“. През 2012 г. прожекцията на „Кецове“ минава с небивал успех. Родният край на големия актьор Георги Георгиев-Гец е дълбоко свързан с историята на българското кино. Градът и близки до него местности и селца стават през годините снимачни площадки на известни филмови продукции – „Гераците“, „Иван Кондарев“, „Сиромашка радост“, „В тиха вечер“, „Привързаният балон“, „Врабците през октомври“.", "date": "2017.07.04", "title": " Пътуващо лятно кино гостува в Елена"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%be%d1%82-%d0%b1%d1%80%d1%8e%d0%ba%d1%81%d0%b5%d0%bb-%d0%b8-%d1%81%d0%be%d1%84%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b5-%d1%81/", "text": "Европарламентът (ЕП) даде почти безпрецедентна подкрепа за новия ни еврокомисар Мария Габриел с 517 гласа „за“. А буквално минута след обявяването на резултата от тайното гласуване на евродепутатите председателят на ЕП Антонио Таяни отправи поздравления в туитър към Габриел. “Радвам се, че ще работим заедно за единен цифров пазар в Европа“, отбеляза почти по същото време президентът на ЕК Жан Клод Юнкер. „Убеден съм, че професионализмът и отдадеността на комисар Мария Габриел ще придвижат ЕС напред по пътя към истински цифровия единен пазар“, коментира в туитър президентът на ЕНП Жозеф Дол. „Успех на новия български еврокомисар! Силен глас за България в Европа, нова сила в подкрепа на единния цифров пазар“, написа в профила си в социалната мрежа и Манфред Вебер, председател на групата на Европейската народна партия (ЕНП/EPP). “Пожелавам й успех на тази изключително отговорна позиция. Винаги съм бил убеден в нейните качества и упорит труд”, отбеляза във Фейсбук премиерът Бойко Борисов. “Сигурен съм, че ще се справи успешно със задълженията на ресора!”, бе първият коментар и на председателя на парламента Димитър Главчев. Еврокомисарите Вера Юрова и Юрки Катайнен също не спестиха суперлативи към българския представител в ЕК. „Отговорност“ и „обединение“ обеща Мария Габриел в първото си обръщение като еврокомисар: „Отговорност да работя така, че всеки европейски гражданин да усеща в ежедневието си ползите от цифровите технологии като едновременно с това се чувства сигурен и защитен“. След гласуването в Страсбург се очаква и почти формалното одобрение от Съвета на министрите в ЕС.", "date": "2017.07.04", "title": " Лидерите от Брюксел и София: Габриел е силен глас на България в ЕС (ВИДЕО)\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d1%8f-%d1%80%d0%b0%d0%b7%d0%bb%d1%8e%d0%bb%d1%8f%d1%85%d0%b0-%d0%bc%d0%b0%d0%ba%d0%b5%d0%b4%d0%be%d0%bd/", "text": "Нова серия трусове разлюля Македония, показва справка на интернет страницата на Европейския средиземноморски сеизмологичен център (EMSC). Най-силният от тях е регистриран в 13,19 часа (местно време) – 3,4 по скалата на Рихтер. Епицентърът на земетресението е бил на девет километра северно от Ресен, на дълбочина нула километра. Няколко минути по-рано, в 13.10 часа (местно време) е имало друг трус от трета степен по Рихтер, с епицентър на седем километра западно от Ресен и дълбочина от два километра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Нови земетресения разлюляха Македония, най-силното е от 3,4 по скалата на Рихтер"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b7%d0%b0%d1%81%d1%8f%d0%ba%d0%be%d1%85%d0%b0-16-%d0%bd%d0%b0%d1%80%d1%83%d1%88%d0%b5%d0%bd/", "text": "Инспектори на Териториална дирекция на НАП във Велико Търново през последния месец са проверили 59 търговски обекта на територията на дирекцията. Това се обекти, работещи по време на провеждани фестивали, концерти, изложения, панаири и други масови прояви на открито. При проверките бяха констатирани 39 нарушения на данъчното законодателство, за които са съставени актове за установяване на нарушения /АУАН/. Нарушенията се предимно за липса на фискални устройства. Конкретно за гр.Велико Търново, 16 нарушения са установени в 24 проверени обекти. Календарът на културните събития се наблюдава от служителите на приходната администрация, като проверките са насочени главно към издаването на касови бележки и отчитането на оборотите. От НАП напомнят, че издаването на касова бележка е задължително при плащане в брой, когато се продава стока или услуга независимо дали това става в търговски обект или на сергия по време на фестивал или изложение. Издаването на касова бележка е задължително и при плащане с дебитна или кредитна карта. Тогава търговците, освен документ от пост-терминала са длъжни да ни издадат и фискален бон. Поискването и съхранението на фискален бон е много важно и за потребителите, защото упражняването на правата им без този документ би било затруднено, допълват от приходната администрация. „Националната агенция за приходите стимулира доброволното изпълнение и се стреми  да подпомага коректните данъкоплатци, но закона се прилага еднакво строго към всички. Проверките на организирани мероприятия ще продължат до края на годината и служителите на НАП ще бъдат безкомпромисни към нарушителите.“ заяви г-н Ивайло Здравков, директор на ТД на НАП Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Данъчните в Търново засякоха 16 нарушения на организатори и търговци на фестивали и концерти"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%ba%d0%be%d0%bd%d0%b5%d0%ba%d1%80%d0%b0%d0%b4%d1%86%d0%b8-%d0%be%d1%82-%d0%b1%d0%b5%d0%bb%d0%be%d0%b7%d0%b5%d0%bc/", "text": "Двама жители на пловдивското село Белозем са заподозрени за кражба на кобила и кон. С полицейска заповед мъжете, които са на 31 и 26 години, са задържани за едно денонощие в РУ на МВР-Раковски. В хода на проведено разследване са събрани доказателства, че в нощта на 28 срещу 29 юни двамата влезли противозаконно в частен селскостопански имот край града и отвели впрегатните животни. Работата по случая продължава разследващ полицай от районното управление в Раковски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Заловиха двама конекрадци от Белозем"}
{"url": "https://trud.bg/%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%b8-%d1%81%d0%b5-%d0%b4%d1%80%d1%83%d1%81%d0%b0%d1%82-%d1%81-%d0%ba%d0%b0%d0%bf%d0%ba%d0%b8-%d0%b7%d0%b0-%d0%be%d1%87%d0%b8/", "text": "Тийнейджъри са започнали да се друсат с опасна, евтина и достъпна дрога. Те са прибегнали до капки за очи от аптеката, които се слагат в носа и имат ефект на халюциногените като LCD. Веществото може да доведе до сериозни увреждания, загуба на памет и дори фатален край, категорични бяха експерти по наркомании пред „Труд”. У нас се знае за случаи на деца от Добрич, които са посегнали към медикамента, съобщиха от Обществената комисия за борба с противообществените прояви на малолетни и непълнолетни в града. От Националния фокусен център за наркотици и наркомании допълниха, че употребата на капките се завръща, след като преди няколко години е била регистрирана у нас. “Марката няма да споменаваме, защото капките са много опасни. Цената им е около 6-7 лева. Съвсем достъпни са”, уточни пред “Труд” директорът на центъра Момчил Василев. По думите му дозата е от една до няколко капки в ноздра. “Медикаментът е много сериозен. Има загуба на памет у хора, които са предозирали, при това за доста дълго време”, посочи още Василев. Може да се стигне и до фатален край. Децата попадат в друг свят, виждат нереални неща, спират да усещат болка и дори не познават родителите си, категорични са експертите.", "date": "2017.07.04", "title": " Тийнейджъри се друсат с капки за очи\t\t\t"}
{"url": "https://trud.bg/%d1%82%d0%b5%d1%81%d0%b5%d0%bd-%d1%81%d0%b0%d0%ba-%d0%bd%d0%be%d1%81%d0%b5%d0%bb%d0%b8-%d0%be%d0%b1%d0%b8%d1%80%d0%b4%d0%b6%d0%b8%d0%b8%d1%82%d0%b5-%d0%bd%d0%b0-%d0%b8%d0%bd%d0%ba%d0%b0%d1%81%d0%be/", "text": "Шофьор на кола инкасо замислил и организирал грабеж на пари на клиентите на охранителната фирма”Group 4S”. Аверите му обаче носели тесен сак и в него успели да натъпчат “само” 360 000 лв. Пачки с повече от половината – 406 000 лв., останали в похитената кола. Това разказа вчера градският прокурор на София Емилия Русинова и шефа на СДВР Ивайло Йорданов. Грабежът бе извършен на 27 януари около 21,45 ч пред мола на столичния булевард “Цариградско шосе”. Вчера в 8 ч сутринта маскирани полицаи от отряд “Кобра” на СДВР арестували тримата участници в обира – шофьорът Явор Георгиев, неговата съпруга и приятелят му Илиян Илиев. Бандитите харчели много внимателно, затова част от плячката им била намерена при обиските вчера. Пачките били скрити на пода под гардероб в дома на на любовницата на охранителя Явор Георгиев. “Намерените пари са пакетирани по начина, по който са били в инкасо автомобила”, подчерта прокурор Русинова. Както писа “Труд” още през януари, грабежът бе извършен по твърде съмнителен начин. Инкасо колата на “Group 4S” спряла в локалното платно пред мола и единият от гардовете отишъл да взима парите. Докато го няма, при шофьора Явор се качил приятелят му Ивайло. Той  бил докаран там с автомобил, шофиран от жената на Явор. Гардът му дал служебните си белезници и тиксо, с който Ивайло го закопчал и омотал, отвлякъл инкасо колата и напълнил сака.. Явор се провалил на детектор на лъжата и ченгетата го подслушвали със СРС. Стигнали до приятеля му Ивайло, който пък написал писмо със самопризнания. Засечен бил и братът на Ивайло, който му искал пари, защото знаел, че е участвал в крупен обир.", "date": "2017.07.04", "title": " Тесен сак носели обирджиите на инкасото от „Цариградско шосе“\t\t\t"}
{"url": "https://trud.bg/%d0%be%d0%b3%d1%80%d0%b0%d0%b1%d0%b8%d1%85%d0%b0-900-%d0%bb%d0%b2-%d0%b8-%d0%bb%d0%b8%d1%87%d0%bd%d0%b8%d1%82%d0%b5-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%be%d1%82-80-%d0%b3%d0%be/", "text": "Сигнал за джебчийска кражба разследват криминалистите на Четвърто РУ на МВР в Пловдив, където 80-годишен жител на село Марково се оплакал, че в събота на автобусна спирка на бул. “Цар Борис ІІІ Обединител” в града под тепетата му откраднали 900 лева и лични документи. Образувано е досъдебно производство срещу неизвестен извършител и работата по случая продължава. През последното денонощие на територията на Областна дирекция на мВР – Пловдив са регистрирани 16 криминални престъпления – 3 кражби, 2 притежания на наркотици и 11 други. Разкрити са 15 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Ограбиха 900 лв. и личните документи от 80-годишен дядо на автобусна спирка в Пловдив"}
{"url": "https://trud.bg/%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bd%d0%b5%d0%bd%d0%ba%d0%be%d0%b2-%d0%be%d1%87%d0%b0%d0%ba%d0%b2%d0%b0%d0%bc-%d0%bc%d1%8a%d0%b6%d1%8a%d1%82-%d0%bf%d1%80%d0%b5%d0%b1%d0%b8%d0%bb/", "text": "Очаквам сега мъжът,  лекарка в „Шейново”, да се окаже с хипертония, вътрeочно налягане, може и дискова херния да получи. Това обяви пред   д-р Мирослав Ненков, зам.-министър на здравеопазването, по повод побоя над акушер-гинеколог от болница „Шейново” на 1 юли и мярката на задържания за престъплението Владимир Стоянов. Наскоро съдът освободи нападателя на незрящи туристи в Несебър – 21-годишния Тодор Николов, защото имал хипертония, глаукома и разни други заболявания. Фактът, че лекари пишат тези диагнози, които помагат на престъпници да излязат на свобода той определи като „Тежка морална недостатъчност”. Д-р Ненков се зарече внимателно да проследи каква ще е присъдата на Стоянов, колкото и дълго да продължи процеса. По думите му осъдените за насилие над медици са единици. „Битата д-р Гагова от болница ”Шейново” физически ще се възстанови, но психическата травма ще остане. Травмата е за цялото общество. Това е долно нечовешко криминално престъпление”, коментира още зам.-министърът. Относно финансовите проблеми на болницата в Ловеч той обясни, че те нямат нищо общо с лимитите, а са заради договор на лечебното заведение с частна структура за инвазивна кардиология, сключен преди 10 години. Той признава, че и Министерството на здравеопазването си е затваряло очите години наред.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Мирослав Ненков: Очаквам мъжът, пребил лекарка в „Шейново“, да се окаже с хипертония и вътреочно налягане"}
{"url": "https://trud.bg/%d0%bb%d1%8f%d1%82%d0%bd%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%bf%d0%be%d1%81%d0%b2%d0%b5%d1%82%d0%b5%d0%bd%d0%be-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%be%d1%82%d0%b2/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Лятно училище, посветено на Левски, отвори врати в Първомай"}
{"url": "https://trud.bg/%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d0%bd%d0%b0-%d0%b7%d0%bd%d0%b0%d0%bd%d0%b8%d0%b5%d1%82%d0%be-%d0%b2%d0%ba%d0%b0%d1%80%d0%b2%d0%b0-%d0%b4%d0%b5%d1%86/", "text": "От следващата учебна година ще бъде задействан механизъм за съвместна работа на институциите, чрез който да се вкара и задържи всяко дете в образователната система, реши Министерски съвет. “Държавата впряга целия си ресурс срещу неграмотността. Образованието е основен приоритет на това правителство. Заповедта ми или както искате го наричайте – това е най-важното нещо, това е магистралата от знанията. Само така с потенциала човешки, който имаме, можем да достигнем до по-голяма производителност на труда”, заяви премиерът Бойко Борисов по време на заседанието. Специални екипи ще идентифицират децата в риск, ще издирват тези, които не посещават училище и изясняват причините за това. В екипите ще участват представители на регионалните управления на образованието, на градини и училища, на общините и службите за социално подпомагане, както и местната полиция. “Ще се влиза в махалата, за да се види какъв е проблемът – дали е липса на обувки или липса на желание да се посещава училище. Ще се работи и с родителите на отпадащите деца”, заяви министърът на образованието Красимир Вълчев. Вицепремиерът Томислав Дончев обясни, че механизмът ще заработи още при деца в предучилищна възраст и ако постигне добри резултати от идната учебна година може да   бъде оформен законово. По думите му проблемът с неграмотността е проблем на цялата държава и обществото. “Трябва да направим абсолютно всичко – като започнем от санкции, там, където законът ни го позволява и минем през мотивация и подкрепящи мерки, детето да бъде задържано в клас”, посочи още вицепремиерът.", "date": "2017.07.04", "title": " „Магистрала на знанието“ вкарва децата в клас"}
{"url": "https://trud.bg/%d1%85%d0%b0%d1%81%d0%b0%d0%bd-%d0%b0%d0%b7%d0%b8%d1%81-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b0%d1%82%d0%b0-%d0%b2%d0%bb%d0%b0%d1%81%d1%82-%d0%b3%d0%b5%d0%bd%d0%b5/", "text": "Когато в рамките на 10 дни има няколко случая с етнически привкус – това означава, че в момента говорим за проблем, тенденция, която се наблюдава в обществото. Нашата оценка (на ДПС) е, че изпълнителната власт генеририра неустойчивост в държавата. Това каза пред   Хасан Азис, зам.-председател на Сдружението на общините, кмет на Кърджали и зам.-председател на ДПС. По думите му няма друго обяснение в рамките на 10 дни да се случват редица проблеми, които имат един и същ показател. „Моята лична оценка е, че имаме едно болно правителство, което генерира нестабилност и то всъщност само си инжектира бацила на тази болест и тя се нарича национализъм”, каза още той. В това правителство няма патриоти, има националисти, много е тънка границата. Вече правим много ясна разлика между това какво означава патриот и какво означава националист, добави Хасан Азис и даде пример със случая на границата: „Националистите бяха тези, които блъскаха на границата български граждани – това, което патриотите няма да го направят и това е разликата”. ДПС би подкрепило ГЕРБ, ако се махнат националистите, каза още Хасан Азис. „Ние сме опозиция и нашата опозиционност се дължи на това, че нямаме ценностна близост между либералните ценности, които проповядваме, и националистическите действия, които са факт. За няколко месеца от управлението на това правителство започва да се увеличава напрежението в обществеността и то няма да намалява, а ще се увеличава“, коментира още зам.-председателят на ДПС. По думите му има сигнали за ескалация на напрежението в Асеновград. Хасан Азис коментира и срещата между Румен Радев и кмета на Свищов, където не са били допуснати представители на местната власт: „Това е едно поведение, което се показва и към местната власт, защото целта на местната власт е да реализира политики съвместно с централната изпълнителна власт и тук става въпрос за инвестиции. Няма как една инвестиция да се случва където и да е без подкрепата на местната власт и това показване на неуважение от страна на централната власт към местната е проява на едно високомерие, от което не печели никой“. По въпроса за санкциите, които вицепремиерът Томислав Дончев предлага спрямо общините, които не успеят да намалят административните тежести, зам.-председателят на ДПС каза, че инвестициите през миналата и тази година главоломно намаляват. „Инвестициите са в рамките на 700 млн. евро тази година при положение, че миналата година са били над 2 млрд евро. На базата на тази реалност се дава оценка. Мисля, че правителството трябва да направи самооценка за своето участие, защото местната власт реализира своята политика на базата на законите, които се приемат от изпълнителната и законодателната власт. Няма как и няма наредба в общините, които да пречат на инвеститорите, защото кметовете изпълняват единствено и само законовите разпоредби, които се приемат от Народното събрание. Инвеститорът иска в една община да има изградена инфраструктура и да получи строително разрешение“. За да бъде издадено това разрешително е нужен месец – месец и половина, каза Хасан Азис и попита каква обаче е инфраструктурата, която има съответната община. По думите му тук има голяма дупка между централната и местната власт, тъй като няма осигурени средства за изграждане на инфраструктура за бъдещи инвеститори. Председателят на Сдружението на общините каза от името на всички кметове, че нито една община няма интерес да спъва инвеститорския интерес, а точно обратното – правят всичко възможно, понякога с риск да прескочат законовите разпоредби, да подпомогнат дадена инвестиция да се случи. Според Хасан Азис диалогът с местната власт в момента липсва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Хасан Азис: Изпълнителната власт генеририра неустойчивост в държавата"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b2%d0%b5%d1%87%d0%b5-%d1%82%d0%b5%d0%b6%d0%ba%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0/", "text": "Да се търси общо решение срещу насилието над медици, поиска министър-председателят Бойко Борисов на днешното правителствено заседание. Повод за настояването му беше поредният случай на агресия в болница „Шейново”. „Министър Петров, ползвам случая да изкажа цялата ни подкрепа към колегите Ви в „Шейново”. И помислете, да видим какъв е механизмът да ги защитим, макар че срещу простащината не знам как да ги защитим… Ако трябва, помогнете и в завеждане на дела. Пълна подкрепа за каквото е необходимо!… И ние искаме той да получи справедлива присъда, защото това е и превенция… Действително разчитаме тук и на съдебната система… Превенцията, според мен, е повече тежки присъди”, каза премиерът. Според министъра на здравеопазването Николай Петров средногодишно нападенията над медицински лица са над 50. Цялата стенограма от заседанието може да прочетете по-долу: БИСЕР ПЕТКОВ: Уважаеми господин министър-председател, уважаеми колеги, предложението е да се направят вътрешно компенсирани промени в бюджета на Министерството на труда и социалната политика, като икономии от една от бюджетните програми да се пренасочат към бюджетна програма, свързана с политика за хората с увреждания, за обезпечаване финансирането на предоставяне на услугата „Личен асистент“, „Социален асистент“ и „Домашен помощник“ по договорите, които министерството има сключени с общините. Правим го, защото на голяма част от тях срокът им изтича през втората половина на годината и за да не се допусне прекъсване на предоставяне на услугата, от която се ползват около 25 хиляди лица с увреждания и хора, които не могат да имат самостоятелен живот, тоест се нуждаят от грижа, и отделно от това – се осигурява работа на около 16 хиляди асистенти. Затова предложението е с тези 15 700 хиляди лева да продължи финансирането на услугата до края на годината.  Благодаря за вниманието. БОЙКО БОРИСОВ: Приема се.  Между другото, към господин Петров – министърът на здравеопазването. Ползвам случая да изкажа цялата ни подкрепа към колегите ви в „Шейново” и помислете, да видим какъв е механизмът да ги защитим, макар че срещу простащината не знам как да ги защитим. Родило му се бебе – вместо да се радва, да е празник – пребива докторката. Не знам срещу това каква защита… ВАЛЕРИ СИМЕОНОВ: С господин Каракачанов направихме едно предложение, през 2015 г. направихме промяна в Наказателния кодекс, направихме от 5 до 12 години, от това повече какво криминализиране?! Това, че в момента съдебната система не работи – отчитат се смекчаващи вината обстоятелства, дават се условни…, това вече е друг въпрос. Но от това повече не знам – то ще отиде към убийство вече! От 5 до 12 години въобще не е малко. БОЙКО БОРИСОВ: Ако трябва, помогнете и в завеждане на дела. Пълна подкрепа за каквото е необходимо! След заседанието отиди до „Шейново”, поздрави ги от нас, и ние искаме да получи справедлива присъда. Защото тя е и, както казва колегата Симеонов, това е и превенция. ВАЛЕРИ СИМЕОНОВ: Паник бутоните, господин Петров? Защо мълчите, кажете го, нали пари искате? Ето, Горанов е готов. НИКОЛАЙ ПЕТРОВ: Паник бутони има, законодателни промени има, регламенти има, единствените места, където все още няма паник бутони на 100% това е в самите линейки, които ходят на място, на терен.  Подготвил съм справка, ще кандидатстваме за някакви малки средства, за да може, локализирайки ги през GPS система и ползвайки паник бутон, да могат да ползват услуга за защита на място, защото това е много голям проблем.  А за случая в Шейново, за който сте абсолютно прав, всичко каквото трябва да се направи като охранителна система на болницата, като законодателни промени, всичко това е факт. Срещу животинското борбата е много трудна, господин премиер, бих казал дори невъзможна. БОЙКО БОРИСОВ: Действително разчитаме тук и на съдебната система да си понесе… Още повече това не му е първо престъпление! От това поне, което слушах сутринта – едно за грабеж, едно за нападение. То си е рецидив.  Моля те, иди, предай им нашата подкрепа и съжаление за това, което се е случило.  А на линейките паник бутони дори да сложим, след натискане на паник бутона, каквато ти трябва техника, пак много минути ще отнеме да се стигне до там. Трябва да се мисли там, където е по-рисково, с колегите от полицията да се ходи, може би. Защото, допускаме, че натискаш паник бутона – докато дойде полицейската кола ще минат пет-десет минути. През това време какво ще се случи? Това трябва да помислим с колегите от полицията – рисково ли е, патрулът да отива с тях.  Тук и самите данъкоплатци, обществото трябва да сме много нетърпими, защото всичко това, за което говорим, са допълнителни разходи на данъкоплатците, допълнителни ресурси и от хора, и от горива, и от всичко останало. Лекарят отива да го спасява, да му помогне да живее, а той го бие! Тук превенцията, според мен, е повече тежки присъди. Да не се месим на съдебната власт, но това би трябвало да бъде. Само със съжаление не става явно, защото това насилие над медици става често срещано. Средно в годината колко нападения има над медицински лица? НИКОЛАЙ ПЕТРОВ: Много са, над 50 са. БОЙКО БОРИСОВ: Добре, разбра ме.  Приехме точка 22.", "date": "2017.07.04", "title": " Бойко Борисов: Повече тежки присъди за насилие над лекари (СТЕНОГРАМА)"}
{"url": "https://trud.bg/%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d1%82/", "text": "Превозвачите ще обжалват пред съда подготвяната забрана на регионалното министерство за движение на тировете по всички магистрали в пиковите часове през уикенда. Това заяви пред “Труд” Красимир Лалов, председател на Националното сдружение на българските превозвачи. Ние настояваме да се спази законът, който предвижда заповедта да бъда качена на сайта на министерството и да бъде даден срок от 1 месец за обществено обсъждане, уточни той. Според него идеята тя да бъде въведена веднага, я прави незаконосъобразна. “Не сме чули никакви аргументи защо се налагат тези рестрикции за камионите. Няма статистика нито на КАТ, нито на Агенция “Пътна инфраструктура” за трафика”, посочи председателят на сдружението. Той напомни, че сега действащата заповед, която ограничава движението на тежкотоварните камиони през лятото, е била обсъждана още през ноември, за да има време всички засегнати да се запознаят с нея.  Проблем е и липсата на паркинги за тировете, посочи Лалов. Направиха магистралите “Марица”, “Струма”, но на нито една няма буферен паркинг на границата, каза той. Министерство на регионалното развитие предлага почасово да се ограничава движението на тирове по магистралите в най-натоварените часове, въз основа на анализа от трафик камерите и информацията за движение на леки автомобили. Предвижда се то да важи от този уикенд за различни часове. В момента ограничението за АМ “Хемус” е в интервала между 17.00 ч и 20.00 ч. в петък. По най-натоварения участък от АМ “Тракия” – между София и Пловдив денонощно преминават над 30 000 автомобила и затова там вероятно ще бъде наложено сходно ограничение като по АМ “Хемус”, посочи министър Николай Нанков. Натоварено е движението и по “Струма” и “Люлин”, и в събота между 10.00 ч и 14.00 часа.  Ограничение ще има и в неделя след 16.00 часа, когато също има засилен трафик, каза Нанков. Днес ще се проведе последната среща с представители на превозвачите, с които се съгласува ограничаването на движението на тирове, въпреки че това не е задължително. Разговорите с тях са проява на добра воля, тъй като основната цел е превантивно да се осигури максимално облекчение в пиковите летни часове за българските граждани, които използват времето за своите отпуски и почивки, допълни регионалният министър. След въвеждане на тол системата тежкотоварните автомобили ще плащат по-скъпи такси, ако преминават в пиковите часове, стана ясно от думите на регионалния министър Николай Нанков. “Предвижда се да могат да бъдат въведени и диференцирани ставки за времеви диапазон, какъвто е моделът Западна Европа. Затова в пикови часове, освен въведените рестрикции за тежкотоварните автомобили, ще бъдат въведени и по-скъпи ставки за преминаване, така че превозвачите да избират в коя част на денонощието и на календарния ден да се движат”, обясни министърът. По думите му тол таксите ще се формират освен на база изминато разстояние и на база тегло на превозното средство.", "date": "2017.07.04", "title": " Превозвачи дават  на съд забраната за тирове\t\t\t"}
{"url": "https://trud.bg/39-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d0%bb%d1%8f%d1%82%d0%bd%d0%b0%d1%82%d0%b0-%d1%81%d1%82%d0%b0%d0%b6%d0%b0%d0%bd%d1%82%d1%81/", "text": "39 студенти от различни специалности ще участват в лятната стажантска програма на „Асарел-Медет” АД, която се провежда за 14-а поредна година във фирмата от Панагюрище. В първия й етап през месец юли участват 24 студенти и млади специалисти, които вече от понеделник са част от екипите на рудник „Асарел”, Обогатителна фабрика, Централна ремонтна база, отделите „Минно инженерство”, ,„Инженеринг на ремонта”, „Персонал”, „Счетоводство“, „Комуникации”  и др. Вторият етап на лятната стажантска програма ще е през месец август, когато на стаж ще дойдат още 15 студенти, изучаващи специалности в областта на минното дело, електро- и машиностроенето, автоматизацията, информационните технологии и икономиката. „Целта ни е стажът в „Асарел-Медет“ да бъде максимално полезен за младежите, за които най-ценни са придобиването на практически умения и прякото наблюдение върху работата на вече доказали се специалисти”, коментира Александър Чобанов, директор „Човешки ресурси“ в компанията. Първата стажантска програма на „Асарел-Медет“АД стартира през 2004 г. с 15 студенти. След приключване на стажантска програма-2017 броят на участвалите досега студенти ще надмине 620, като 110 от тях вече работят в дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " 39 студенти участват в лятната стажантска програма на „Асарел-Медет“-Панагюрище"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b8%d1%81%d0%ba%d0%b0-%d0%b0%d1%80%d0%b3%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d1%81%d0%ba%d1%8a%d0%bf%d0%b8%d1%8f-%d0%b3%d0%b0%d0%b7/", "text": "Делото за поскъпването на природния газ с близо 30% от 1 април 2017 година започна при закрити врати в Административния съд – София вчера. То бе образувано по искане на Върховната административна прокуратура, според която Комисията за енергийно и водно регулиране (КЕВР) е взела решението за поскъпването на синьото гориво без да изясни всички факти и обстоятелства от значение за образуване на цената. Това решение доведе и до осезаемо увеличение на топлинната енергия в страната. Магистратите постановиха вчера КЕВР и “Булгаргаз” да представят допълнителни доказателства, с които да обосноват повишаването на цената на газа. Това трябва да стане до 10-и октомври, когато ще има второ заседание по делото. Върховната административна прокуратура протестира и решението на КЕВР, с което е определена по-висока цена на топлинната енергия. На 30 юни КЕВР излезе с решение за ново увеличение на цените на газа и парното за третото тримесечие на 2017 година. От 1 юли синьото гориво поскъпна с около 2%, а парното и топлата вода средно с около 1%.  Юристи обясниха пред “Труд”, че дори съдът да определи за незаконна увеличената цена на природния газ, тя няма да действа със задна дата.", "date": "2017.07.04", "title": " Съдът иска  аргументи за скъпия газ"}
{"url": "https://trud.bg/%d0%b8%d0%b7%d0%b3%d0%be%d1%80%d0%b8%d1%85%d0%b0-413-%d0%ba%d0%b3-%d0%b4%d1%80%d0%be%d0%b3%d0%b0-%d0%b7%d0%b0-%d0%b1%d0%bb%d0%b8%d0%b7%d0%be-37-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5/", "text": "413 кг наркотични вещества, от които 302 кг марихуана, 59 кг хероин, 30 кг кокаин 6 кг екстази, 2 кг амфетамин, и 14 кг други, по 905 преписки, бяха унищожени днес, 04.07.2017 г, в инсинератора на Предприятието за управление на дейностите по опазване на околната среда към МОСВ. По цени на „черния пазар“ унищожените наркотици се оценяват на около 37 милиона лева, съобщава Агенция „Митници“. Унищожават се само тези количества наркотични вещества, за които има влезли в сила присъди или за тях са издадени постановления на прокуратурата. Наркотиците са задържани от правоприлагащите органи – Агенция „Митници“ и Министерство на вътрешните работи. За седемнадесет години Агенция „Митници“ организира и осъществи 57 процедури по унищожаване на наркотични вещества с общо количество над 38,3 тона.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Изгориха 413 кг дрога за близо 37 милиона лева"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%b8%d0%b7%d1%87%d0%b8%d1%81%d0%bb%d1%8f%d0%b2%d0%b0%d1%82-%d1%89%d0%b5%d1%82%d0%b8%d1%82%d0%b5-%d0%be%d1%82-%d0%bf%d0%be%d1%80%d0%be%d0%b9%d0%bd/", "text": "След обилните дъждове в община Свищов, които доведоха до критични ситуации в някои от населените места, областният управител на Велико Търново проф. Любомира Попова направи посещение на място. Заедно със зам.-кмета на крайдунавския град  инж. Пламен Петков посетиха селата Царевец и Совата, където констатираха щетите и анализираха причините за наводненията. В село Совата коментираха варианти за предотвратяване на бъдещи заливания на селото от стичащата се от нивите вода. Предвидена е среща с директора на Областно пътно управление Велико Търново инж. Петя Каразахова, на която среща ще се поиска мнението на специалистите – пътни инженери. В село Царевец беше направен оглед  на повредените от проливния дъжд мостове и наводнени частни домове. След посещение на няколко пострадали участъка от територията на общината, инж. Любомира Попова бе запозната, че кметът на Свищов Генчо Генчев е възложил на всички кметове на кметства да изготвят констативни протоколи с опис на щетите по места, които да изпратят до сформираната за тази цел комисия в Община Свищов. Комисията ще обобщи информацията. По-мащабни наводнения имаше в селата Овча могила, Червена, Горна Студена и Ореш. Критичната обстановката е овладяна, на разположение остават всички налични ресурси, с които Община Свищов разполага за справяне при бедствено положение. При нови проливни дъждове Общината е в готовност да окаже съдействие и помощ на жителите във всеки един момент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Експерти изчисляват щетите от поройния дъжд в Свищов"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d1%81%d0%b8-%d1%86%d0%b7%d0%b8%d0%bd%d0%bf%d0%b8%d0%bd-%d1%81%d1%82%d0%b8%d1%81%d0%bd%d0%b0%d1%85%d0%b0-%d1%80%d1%8a%d1%86%d0%b5-%d0%bf%d1%80%d0%b5%d0%b4%d0%b8/", "text": "Руският президент Владимир Путин прие в Москва китайския си колега Си Цзинпин и определи визитата му като централно събитие на годината за страната си, предаде РИА Новости. В Кремъл Путин връчи на Си Цзинпин висшата държавна награда – орден “Андрей Първозванни”, обсъди с него двустранните икономически отношения, както и кризата в Сирия и напрежението на Корейския полуостров. Срещата им идва точно преди форума на Г-20 в Хамбург и е сигнал за останалите в групата на най-големите икономики за процъфтяващия алианс на Москва и Пекин, отбелязват анализатори. Владимир Путин подчерта, че Русия подкрепя мащабния китайски икономически проект “Един пояс, един път”, а китайският президент отбеляза, че от встъпването си в длъжност се е срещал с руския лидер 22 пъти, като Русия се е превърнала в най-посещаваната от него държава. Си Цзинпин изтъкна още, че отношенията на Китай с Русия остават непоколебими, независимо от промените в глобален аспект. Важен резултат от срещата им стана споразумение за влагане на още $1 млрд. в съвместния Руско-китайски инвестиционен фонд. Освен това държавната компания “Роснефт” подписа меморандум с Китайската енергийна компания, според който може да й продаде дял от своя бизнес за продажба на дребно. В сферата на високите технологии двете страни подготвят и програма за съвместно усвояване на Космоса.", "date": "2017.07.04", "title": " Путин и Си Цзинпин  стиснаха ръце преди Г-20\t\t\t"}
{"url": "https://trud.bg/%e2%80%8b%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d1%81%d0%b5-%d1%81%d0%ba%d0%b0%d1%80%d0%b0-%d0%bd%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82/", "text": "Словесен сблъсък между председателите на Европейската комисия и Европейския парламент заради празна пленарна зала. Отсъствието на евродепутати разгневи Жан-Клод Юнкер и той направи остра забележка на Антонио Таяни. Заседанието беше насрочено, за да бъде обсъдено Малтийското председателство на Съвета на Евросъюза, което приключи преди няколко дни. Оценките в присъствието на малтийския премиер Джоузеф Мускат преминаха в размяна на гневни реплики между председателите на Европейската комисия и Европейкия парламент. „Парламентът става за смях. Приветствам тези, които са положили усилия да бъдат в залата, но фактът, че само 30 депутати присъстват на дебата, е достатъчен, за да покаже, че парламентът не е сериозен. Ако господин Мускат беше госпожа Меркел – което е трудно да си представим, или господин Макрон – това е по-лесно да си представим – залата щеше да бъде пълна“, коментира Юнкер. „Вие може да критикувате парламента, но не Комисията контролира парламента, а парламентът – комисията.“, отговори Антонио Таяни. „В залата има само няколко депутати, за да контролират Комисията. Това е смешно“, каза още Юнкер. „Настоявам да използвате друг език, господин председател. Ние не сме смешни“, заяви Таяни. Жан Клод Юнкер: Никога повече няма да присъствам на подобно заседание. Комисията е под контрола на парламента, но парламентът трябва да уважава и председателството на малки държави, нещо което парламентът не прави.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " ​Жан-Клод Юнкер се скара на председателя на ЕП за празната пленарна зала​"}
{"url": "https://trud.bg/%d1%88%d1%83%d0%bc%d0%b5%d0%bd-%d1%81-%d0%b0%d0%ba%d1%86%d0%b8%d1%8f-%d0%b6%d1%8a%d0%bb%d1%82%d0%b8-%d1%81%d1%82%d0%be%d1%82%d0%b8%d0%bd%d0%ba%d0%b8-%d0%b7%d0%b0-%d0%bd%d0%b8%d0%ba%d0%b8/", "text": "Шуменци продължават да събират средства за лечението на 17-годишният Николай Траянов Иванов, а най-новата акция е „Жълти стотинки за Ники“. Инициативата е на неговите съученици, които призовават всеки, който има дребни забравени монети или дълго събирани в касичка да направи жест и да ги дари. „Тези монети ще дарят бъдеще за Ники“, казва се в призива на тийнеджърите. Прозрачна урна специално за стотинки е поставена в магазин „Краси“ срещу Цветния пазар на бул.“Славянски“. За по-малко от ден тя е пълна до половината и тежи поне 10 кг. Продавачката Мелин е щастлива, че се отзовават освен клиенти и много деца, и възрастни, които носят „жълти“ спестявания. Акцията ще продължи цяло лято. Както „Труд“ писа, момчетата и момичетата от класа на Ники преди седмица браха череши, за да спечелят пари за него. Междувременно близките на момчето, което е с онкологична диагноза Сарком на Юинг, са дали отчет във фейсбук страницата „Помощ за Ники“. „Приятели, искаме да ви благодарим за подкрепата и да ви съобщим, че с общи усилия успяхме да съберем половината от необходима сума за лечението на Ники, която възлиза на 84 984 лв. Необходими са още толкова средства за да се завърши лечението. От назначените 6 курса химиотерапия вече са проведени два, за тях са заплатени 48 000 лв. Към момента по сметката на Ники има 36 457 лв. С част от тези пари тази седмица ще се заплати третата химиотерапия“, обясняват те. В момента Николай е във болница „Св.Марина“ във Варна за преливане на кръв, защото. След като се стабилизира ще замине за Турция, където медици обещават излекуване без операция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Шумен с акция „Жълти стотинки за Ники“"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%b8-%d0%be%d1%81%d1%8a%d0%b6%d0%b4%d0%b0%d0%bd-4/", "text": "риминално проявен и осъждан пловдивчанин бе задържан непосредствено след извършена от него кражба в понеделник около 21.20 часа в квартал „Кючук Париж”. Полицаите от Първо РУ на МВР-Пловдив реагирали на сигнал от 60-годишен мъж, че било взломено заключващо устройство и откраднат велосипедът му, оставен във входа на жилищен блок на улица “Пере Тошев” в областния град. В резултат на предприетите незабавни заградителни действия в районното управление е отведен 41-годишен стар познайник на полицията, а по случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Спипаха криминално проявен и осъждан да краде велосипед в „Кючук Париж” в Пловдив"}
{"url": "https://trud.bg/%d0%b4%d0%b2%d0%be%d0%b9%d0%ba%d0%b0-%d0%bc%d0%bb%d0%b0%d0%b4%d0%b8-%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8-%d1%81%d0%bc%d0%b5%d0%bd%d0%b8-%d1%81%d0%b0%d1%85%d0%b0%d1%82-%d1%82%d0%b5/", "text": "Двама млади столичани смениха гледката от Сахат тепе в Пловдив с тази в полицейския арест на Второ РУ на МВР-Пловдив, след като бяха заловени с наркотици в града под тепетата. При проверка полицаите установили, че 21-годишния младеж от София държи в себе си 16 грама марихуана, а други 0,274 грама от наркотика и 0,520 грама амфетамин били иззети от 24-годишната му съгражданка, която била с него на върха на Сахат тепе. Извършителите са били задържани за срок до 24 часа. Образувани са бързи производства. След доклад на материалите в районната прокуратура на двамата е повдигнато обвинение. Впоследствие мярката за неотклонение на младата жена е  удължена за срок до 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Двойка млади столичани смени Сахат тепе в Пловдив с полицейския арест заради наркотици"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d0%b8%d0%b7%d0%bf%d0%b8%d1%82%d0%b8-%d0%b7%d0%b0-%d0%bc%d0%b5%d0%b4%d0%b8%d1%86%d0%b8/", "text": "Медицински университет-Пловдив въвежда за първи път през тази година изпит и за кандидат-студенти от чужбина, съобщиха от ректората на елитното висше училище в града под тепетата. Препитването ще е под формата на тест с въпроси по биология и химия, като на 14 юли ще се проведе в Италия, а през август ще има изпит и във Великобритания, тъй като това са двете държави откъдето има най-много кандидати да учат медицина, стоматология и фармация в Пловдив. На 4 септември в Пловдив пък ще се проведе третият тест за кандидат-студентите от  чужбина, като сред тях са абитуренти от далечни страни като Австралия, Япония, Китай, Шри Ланка, САЩ, Канада, от Скандинавския полуостров и почти всички европейски държави начело с тези от Балканите. Списъците с приетите първокурсници от чужбина ще бъдат обявени на 13 септември,, а новата учебна 2017/2018 година ще бъде официално открита на 1 октомври. 1340 кандидат-студенти от страната се явиха в понеделник на общия изпит по биология и химия в Медицински университет-Пловдив, като сред тях преобладаваха девойките, макар че приемът на представителите на двата пола е 50:50. Като първо желание 622 от тях са посочили медицина,  364 – фармация, а 354 – стоматология. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Кандидат-студентски изпити за Медицински университет-Пловдив в Италия и Великобритания\t\t\t"}
{"url": "https://trud.bg/%d1%86%d0%b5%d0%bd%d1%82%d1%8a%d1%80-%d0%b7%d0%b0-%d1%82%d1%80%d0%b0%d0%bd%d1%81%d1%84%d0%b5%d1%80-%d0%bd%d0%b0-%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d0%b8-%d0%be%d1%82%d0%ba%d1%80/", "text": "Център за трансфер на технологии бе официално открит във вторник в Пловдив Градския дом на културата „Борис Христов”. Той е замислен в подкрепа за смисленото внедряване на технологии в родното образование и като място за учене, преподаване, разработка и адаптация на педагогически иновации, най-вече в сектора на средното образование. Дизайнът на средата е подчинен на запазената марка на Центъра за творческо обучение – „Креативна класна стая“. Тя предполага удобства за екипна работа, подходящи устройства за създаване и визуализация на съдържание, преносими компютри, таблети и смартфони, зарядни станции, безжична мрежа и свързаност. В работния график на Центъра за трансфер на технологии вече са планирани дейности като изработване на програми и занятия по компютърно моделиране, обучения на директори на училища  за “Дизайн и внедряване на ИКТ”, студенти, учители и специалисти по информационни технологии. „Пловдивските преподаватели ще бъдат обучавани за работа във виртуална реалност, облачни технологии, в социалните мрежи и с някои от най-новите български технологични приложения, разкри управителят на центъра Александър Ангелов. „Работим и върху въвеждането на асистенти с изкуствен интелект и други интерактивни елементи”, съобщи Надя Юрукова от Центъра за творческо обучение. „Пловдив е пионер при внедряване на облачните технологии в училищата. През миналата година започнахме пилотно с 8 училища, а през тази – в още 15. Част от стратегията ни е до края на 2019 г. всички общински училища да бъдат обхванати да имат достъп до облачните системи. У насима още няколко училища, които работят по този начин, но ние сме първата община, която въвежда облачните технологии с ясна стратегия и цели“, коментира зам.-кметът на Пловдив по образованието Стефан Стоянов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.04", "title": " Център за трансфер на технологии откриха в Пловдив\t\t\t"}
