{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-312/", "text": "Бойко Коцев, посланик в Русия, 61 г.Акад. Иван Попчев, електроинженер, 81 г.Калин Вельов, певец, музикант, 42 г.Росен Карадимов, юрист, 54 г.Румен Радев, президент на Република България, 54 г.Светла Тодорова, член на КЕВР.", "date": "2017.06.18", "title": " Днес да почерпят"}
{"url": "https://trud.bg/%d1%86%d0%b2%d0%b5%d1%82%d0%b8%d0%bd%d0%ba%d0%b0-%d0%bf%d0%b0%d1%88%d0%ba%d1%83%d0%bd%d0%be%d0%b2%d0%b0-%d0%b5-%d0%b8%d0%b7%d0%b1%d1%80%d0%b0%d0%bd%d0%b0-%d0%b7%d0%b0-%d1%87%d0%bb%d0%b5%d0%bd-%d0%bd/", "text": "Избирателната комисия обяви, че Цветинка Пашкунова – съдия във Върховния касационен съд, е избрана за член на ВСС от състава на Съдийската колегия. Тя е получила 988 гласа, което е повече от половината от действителните гласове, съобщават от ВСС.Тъй като на първия тур не бяха избрани нужните шестима членове от квотата на съдиите, днес ще се проведе повторно гласуване.Председателят на Общото събрание на съдиите в 8.00 ч. обяви началото на изборния ден, в който ще се проведе повторното гласуване за избор на членове на ВСС от състава на Съдийската колегия. Гласуването ще продължи до 18.00 часа, като съдиите заявили желание да упражнят правото си на глас чрез системата за електронно дистанционно гласуване ще използват същите талони, които са използвали при първото гласуване вчера.Гласуването с хартиени бюлетини ще се извършва в централното фоайе на Съдебната палата на бул. „Витоша“ №2.В проведения първи тур гласуваха 1952  от имащите право на глас 2238 души  включени в списъка на действащите съдии по реда на чл. 29д от ЗСВ.Днес съдиите ще избират измежду 26-ма кандидати в изборната процедура:Атанаска Младенова Дишева – съдия във Върховен административен съд, Боряна Ангелова Димитрова – председател на Окръжен съд – Бургас, Вера Цветкова Кънева – съдия в Апелативен съд – София, Владимир Григоров Вълков – съдия в Софийски районен съд, Георги Йовчев Георгиев – съдия в Апелативен съд – Варна, Емил Иванов Дечев – съдия в Софийски градски съд, Ерна Жак Якова – Павлова – председател на Районен съд – Варна, Илияна Тодорова Балтова – съдия в Апелативен съд – Бургас,  Калин Кирилов Баталски – съдия в Окръжен съд – Кюстендил, Красимир Петков Шекерджиев – съдия във Върховен касационен съд, Красимира Неофитова Милачкова – съдия в Административен съд – София-град, Красимира Пенева Костова – съдия в Апелативен специализиран наказателен съд, Любомир Симеонов Нинов – съдия в Районен съд – Варна, Методи Орлинов Лалов – съдия в Софийски районен съд, Мирослав Архангелов Йорданов – съдия в Районен съд – Русе, Мирослав Милчев Начев – председател на Окръжен съд – Кюстендил, Николай Гунчев Гунчев – съдия във Върховен административен съд, Олга Зафирова Керелска – съдия във Върховен касационен съд, Пламен Христов Дацов – съдия в Апелативен съд – София, Райна Петрова Мартинова – съдия в Софийски районен съд, Роман Тодоров Николов – съдия в Районен съд – Брезник, Светлозар Георгиев Рачев – съдия в Административен съд – Габрово, Севдалин Иванов Мавров – съдия във Върховен касационен съд, Станислав Петров Георгиев – заместник-председател на Апелативен съд – Пловдив, Татяна Борисова Жилова – съдия в Административен съд – София-град и Янко Манолев Янев – председател на Апелативен съд – Велико Търново.За провеждане на повторното гласуване са отпечатани нови бюлетини, съгласно изискването на ЗСВ, които съдържат имената на кандидатите в съответствие с решението на Избирателната комисия.Съгласно чл. 29л, ал. 4 от ЗСВ, ако при повторното гласуване не е избран съответният брой членове с необходимото мнозинство за избрани  се смятат онези от тях, които са получили най-много гласове.На интернет страницата на ВСС, раздел „Пресцентър“ периодично през интервал от 2 часа ще бъде предоставяна информация за избирателната активност на гласуващите, както следва в: 10.00 ч.; 12.00 ч.; 14.00 ч.; 16.00 ч. и 18.00 ч. Системата не предвижда възможност за предоставяне на междинни резултати от електронното гласуване.Повторното гласуване във вторият ден от Общото събрание на съдиите се излъчва чрез интернет сайта на ВСС – раздел „Общо събрание на съдиите за избор на членове на ВСС-онлайн“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Цветинка Пашкунова е избрана за член на ВСС"}
{"url": "https://trud.bg/%d0%bd%d0%b0-%d0%bf%d0%be%d1%85%d0%be%d0%b4-%d1%81%d1%80%d0%b5%d1%89%d1%83-%d0%b2%d1%8f%d1%82%d1%8a%d1%80%d0%bd%d0%b8%d1%82%d0%b5-%d0%bc%d0%b5%d0%bb%d0%bd%d0%b8%d1%86%d0%b8/", "text": "Още по време на кампанията за предсрочните парламентарни избори на 26 март се разбра, че ГЕРБ имат нова точка в графата с обещанията. В управленската им платформа имаше приоритет “борба с бюрокрацията”. На 18 март, осем дни преди вота, Бойко Борисов се зарече, че ако отново оглави Министерския съвет, “ще обърне бюрокрацията с хастара нагоре”. С други думи ще попилее мудните чиновници, които късат нервите на хората, редящи се на дълги опашки в държавните и общинските институции.ГЕРБ спечели, коалира се с Обединените патриоти и настана време за битка срещу скърцащата административна машина.Онзи ден, в петък, премиерът  и обясни откъде ще започне походът. Трябвало да отпаднат документи, които се изискват за рутинни операции. На първо място бе посочено свидетелството за съдимост. Бяха очертани и други мерки, като справяне с опашките в звената на КАТ на територията на страната. Поставен бе и срок, след който да има някакви резултати – точно месец. Последваха няколко часа приказки и обещания. И си тръгнаха по живо по здраво.Липсата на конкретика по време на срещата навежда на мисълта, че хората зад гишетата изобщо няма да бъдат помръднати. И че всичко може да се окаже поредните добри намерения, облечени в хубави думи, превърнали се в нахъсани изказвания и толкоз. Просто N-та битка на държавата, която ще се води срещу вятърни мелници – грешно насочени усилия за грешно решение на сериозен проблем.Вместо да се говори за отпадане на документи, нека се разбере защо повече от десетилетие се говори за електронно правителство, което до днес не съществува. За него бяха хвърлени милиарди – всеки идваше на власт с нова идея за електронното управление. За всяко ново хрумване трябваха още и още средства, които се отпускаха, но всичко завършваше с нулев резултат или с някакъв резултат на парче. И така до днес хората, които искат да си извадят някакъв документ, трябва да отидат до учреждението Х, да почакат няколко часа на опашката и накрая да срещнат празния поглед на г-н Чиновника. Той, вместо да им реши проблема, поставя пред човека още няколко препятствия, които го водят към още две-три опашки. Омагьосана администрация, от която няма измъкване – опашка, гише, чиновник.По време на срещата в МС се чуха мнения, че администрацията няма да пусне кокала толкова лесно. И е така. Да си представим, че изведнъж стане като в нормалните държави и всичко става с няколко натискания на мишката и клавиатурата от вкъщи. Какво ще правят голяма част от онези близо 140 000 души, съставляващи държавната администрация? Няма да изчезнат току-така. Ще им трябва ново работно място, преквалификация, обучение. Никой не споменава как ще се случи това. Защото не може направо от гишето да отидеш като сервитьор на морето, да станеш компютърен специалист и така нататък.Как една армия от държавни и общински служители ще бъде извадена от системата и къде ще бъде разпределена? Никой не казва.Реално погледнато мащабът на една такава реформа е огромен, а и тази българска власт започва почти от нула – само с една прясно създадена Държавна агенция “Електронно управление”, което дори не може да се нарече стъпка в правилната посока. Просто е движение нанякъде, в неизвестното и няма да доведе до така желаните от някои политици “видими резултати”.Липсва цялостната концепция, която не се гради за поставения срок от премиера – 30 дни. През този период просто нищо няма да се случи. Опашките в учрежденията ще останат, а народът ще получи уверението, което е чувал до втръсване – “работим по въпроса”. Работим, за да ви замажем очите до следващият път, когато ще ни трябвате – по избори.Обещанията от кампания преди вот са едно, а реалните действия съвсем друго. Ако искат да направят още 1000 работни срещи, но докато не бъде представен план за справяне с бюрокрацията, всичко остава на думи. План, който да се следва през идните години, а не всяка нова власт да го променя както сметне за добре или направо да чертае нов. Само така тази превърнала се в синоним на хорската мъка професия “чиновник” ще може да бъде “преборена”.Засега всичко са обещания и новини от бъдещето за решаване на дълбок проблем в безумно кратки срокове. Така че не слушайте какво ви говорят. Гледайте ги какво правят. Особено тези в Министерския съвет и в парламента.", "date": "2017.06.18", "title": " На поход срещу вятърните мелници\t\t\t"}
{"url": "https://trud.bg/19-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80-%d0%b2-%d0%bf%d0%be%d1%80%d1%82%d1%83%d0%b3%d0%b0%d0%bb%d0%b8/", "text": "Горски пожар в района на португалския град Лейрия отне живота на най-малко 19 снощи, след като пламъците внезапно се засилиха, съобщи правителството, цитирано от .„Потвърдена е смъртта на 19 души. Причината за смъртта на трима е натравяне с дим“, заяви пред медиите Жорже Гомиш, държавен секретар към министъра на вътрешните работи.16 други са загинали в колите си, след като са се оказали обградени от пламъците на пътя между селищата Фигейро душ Винюш и Кастанейра ди Пера.Пожарът, който все още не е овладян, е един от най-смъртоносните в страната от десетилетия насам, посочва Ройтерс.Президентът Марсело Ребело де Соуза е на път към мястото на трагедията.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " 19 загинали при горски пожар в Португалия"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2-%d1%82%d0%b8%d1%80-%d0%ba%d1%80%d0%b0%d0%b9-%d0%bc%d0%b5%d0%b7%d0%b4%d1%80%d0%b0-%d1%88%d0%be%d1%84%d1%8c%d0%be%d1%80%d1%8a%d1%82/", "text": "Tежка катастрофа взе жертва на международния път Е-79. Инцидентът е станал снощи към 20 ч. между Враца и Мездра, в близост до село Руска бяла, предаде .В платното за столицата са се движили тежкотоварен камион, а след него лек автомобил на фирма за дограма.По неизвестни засега причини лекият автомобил буквално се врязал в задната част на тира.Шофьорът на тира не е разбрал веднага за катастрофата и е влачил колата около двеста метра, преди да спре, съобщава БТВ.На място e загинал водачът на лекия автомобил. Двамата му по-млади спътници са ранени.Версиите за фаталния удар са няколко  или лекият автомобил се е движил с много висока скорост, или камионът рязко е намалил скоростта преди сблъсъка.Водачът на тира е тестван за алкохол, пробата с дрегер е отрицателна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Кола се заби в ТИР край Мездра, шофьорът загина на място"}
{"url": "https://trud.bg/%d0%ba%d0%b0%d0%ba%d0%b2%d0%b0-%d0%bf%d0%be%d0%bb%d0%b7%d0%b0-%d0%be%d1%82-%d0%b7%d0%be%d0%b4%d0%b8%d0%b8%d1%82%d0%b5-%d0%ba%d0%b0%d1%82%d0%be-%d0%bf%d1%80%d0%b8%d1%8f%d1%82%d0%b5/", "text": "ОвенЩе се бие за вас Ако така нещо не ви харесва отношението на нахалния нов колега или на смрадливия съсед, дето пуши в тоалетната, не се оплаквайте на Водолея. Той ще ви съчувства, но нищо няма да предприеме. Не се жалвайте и на Девата, която ще ви обясни, че си губите времето с глупости. Оплачете се на този, който е роден под знака на Овена. Дързък, смел и винаги готов на бой с рогата напред, Овенът ще ви защити, дори и това да налага физическа разправа. Всъщност без “дори”.ТелецЩе поеме удараПриятелят Телец е ваш закрилник. За разлика от Овена, той ненавижда разправиите. Но ако е за вас, неговият приятел, може и да се опълчи на душманина ви. Дори да поеме ударите, вместо вас. В мирновременна ситуация Телецът е прекрасна компания за шматкане по магазините. Винаги ще ви даде добър съвет, особено, когато се лакомите за нещо шаренко, но некачествено. Ще ви нахрани, ако сте гладен и ще пази общите ви спомени, чисти и почти неизкривени.БлизнациМоже да ви отърве с лъжаАко не ставате за лъжец, потърсете помощ от приятел. Нека да е някой вещ в това изкуство, роден под знака на Близнаци, защото те умеят да използват речта си, вместо меч. От устата на вечно бъбривия Близнак на тласъци бликат потоци с най-различна консистенция. В един миг тече златист мед, а в следващия изскачат жаби и гущери. Браво на Близнака! Не всеки може така ефикасно да накълца на салата всеки ваш враг. Близнакът ще ви спаси в опасна ситуация и дори ще ви даде добър съвет.РакЩе се ядосва заедно с васВсъщност, ползите от Рака са огромни. Той е действен, загрижен, дори угрижен приятел. Би направил всевъзможни саможертви за вас, ако сте от кръга на доверието му. Например с тревожно чувство за дълг би притичал в 8 сутринта да ви донесе закуска, понеже сте се оплакали че нямате пари за храна. Би извивал ръцете на всички свои познати, за да ви помогне да осъществите важна цел. И още нещо: всеотдайно би плакал заедно с вас, когато страдате от разбито сърце или друг вид тежка мъка.ЛъвДа ви вкара в приключениеЕгоцентрик като Лъва винаги изненадва света, когато изведнъж направи щедър жест за своя най-близък приятел. Макар и самовлюбен, той е благородно животно и със сигурност ви обича. Пак така, от обич, ще ви завлече тъкмо там, където е най-вероятно да попаднете в меле, да ви арестуват, да се натровите с гъби или да се окажете заобиколен от членове на якудза, ндрагета или насред агитката на ЦСКА. Не че си търси белята, просто животът с Лъв си е едно голямо приключение.ДеваДава (добри) съветиДевата може дълго-дълго да ви наблюдава, преди да реши, че сте достоен да преминете на следващото ниво: от безразличен познат в човек, с когото може би си заслужава да се сближиш. Минат се-не минат още няколко години и може дори да преценят, че ставате за приятел. Оттук нататък вие добивате статут на съвършено поносим. Девата ви е приела, което значи, че е готова да ви напътства, да ви посочва справедливо недостатъците и да ви обгрижва с внимание и пари.ВезниШашми и далавериВезните умеят да огъват пространствено-времевия континуум така, че пред очите ви пресътворяват една нова реалност и подменят с нея истинската. Толкова ловко и елегантно го правят, че нямате кураж да го направите на въпрос. Ако преглътнете напиращите думи “ама не беше ли казал, че…”, ще видите колко добре може да си живеете с приятеля си Везни. Той всъщност е направил тази шашма за ваше добро. Везните са ходещи справочници за покупки – цени, марки, качество, само питайте.СкорпионЗа перфектното убийствоТалантливите, умни, задълбочени и изобретателни хора, каквито са обикновено Скорпионите, умеят всичко. А когато става въпрос за приятел, са и готови на всичко. Дори да убият човек, ако много се наложи. Понеже не са прости, със сигурност ще обмислят нещата от всички страни. Като приятели Скорпионите са хора, които биха могли да измислят и извършат за вас перфектното убийство, неразгадаемо дори от хибрид между Монк и Шерлок Холмс, какъвто всички знаем че не съществува.СтрелецДа ви каже голата истинаВсеки, който не е имал за приятел Стрелец, си въобразява че иска да знае истината – какво си мислят другите за вас, какво ли шушукат зад гърба ви… Стрелецът по най-невинен и безобиден начин ще ви покаже нагледно, че истината боли. Той дори не смята за нужно да обвие горчивия хап с бонбонена хартийка. Само ако сте почитател на истината и само истината, Стрелецът е приятелят за вас. Жалко, че съвсем скоро най-вероятно ще го намразите и ще започнете да го избягвате!КозирогСтава за знаменосецКозирогът изглежда сериозен и отдаден на работата си, но със същата сериозност и отдаденост се отнася към почивката и забавленията. С приятел Козирог не се налага да планирате къде ще ходите на море или планина. Той ще реши вместо вас. Не се и опитвайте да му противоречите, защото няма смисъл. Първо, защото Козирогът наистина си изпипва нещата и вероятно е избрал дестинация, която да се хареса на цялата компания и второ, защото… няма смисъл.ВодолейКато психоаналитикВодолеят е вдъхновител и генератор на идеи. В качеството си на такъв би могъл да ви бъде от полза като приятел. Ако трябва да стържете пода след особено мърляв ремонт, той със сигурност ще ви помогне, тъй като е верен приятел. Но няма да е така ефективен, както ако ви трябва приятел-психоаналитик, с когото да се посъветвате в тежък момент от живота. Водолеят би разчекнал и змея с голи ръце, ако беше наясно къде точно да го хване, за да го извърши възможно най-професионално.РибиЩе ви напие, даже с мезеПочти всеки в някакъв момент има нужда да поплаче на приятелско рамо. Ако търсите повече от съвет, план за убийство на виновника или разбор на причините, довели до окаяното ви състояние – ако търсите истинско горещо съчувствие, то вашият човек е роден под знака на Риби. Той ще плаче с вас, ще псува виновника за състоянието ви, и в крайна сметка ще ви помогне да удавите мъката. Дори и мезе ще ви намери! Една истинска Риба никога няма да ви остави да пиете сам.", "date": "2017.06.18", "title": " Каква полза от зодиите като приятели?"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d1%80%d0%b0%d0%b7%d0%bf/", "text": "Британският парламент няма да се разпуска в продължение на две години, докато текат преговорите за Брекзит. Новината беше съобщена от председателя на парламента, според когото в този труден за страната момент, е необходимо депутатите да не спират работата си, предаде .Решението за необичайната за Острова двугодишна сесия е взето, за да могат да бъдат прокарани всички необходими закони, по пътя на излизането от ЕС. Утре официално започват преговорите по Брекзит.В същото време Великобритания е в политическа безизходица, след като очакванията на премиера Тереза Мей да спечели с голямо мнозинство не се оправдаха. Сега консерваторите ще трябва да разчитат на подкрепата на северноирландската Демократична юнионистка партия. Политическото одобрение на Мей се срина още повече след пожара в Гренфел Тауър, при който загинаха 58 души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Британският парламент няма да се разпуска в продължение на две години"}
{"url": "https://trud.bg/%d1%82%d1%80%d0%b8-%d0%b6%d0%b5%d0%bd%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b8-9-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b0%d1%82%d0%b5%d0%bd/", "text": "Най-малко три жени загинаха, а други 9 са ранени, при атентат в търговски център в Богота. В женската тоалетна на търговския център е избухнала бомба, предаде .Една от жертвите е французойка, работила като доброволка в училище в Колумбия. В момента на нападението в сградата е имало около 500 души. Все още никой не е поел отговорност за нападението.Само преди година колумбийските власти подписаха мирно споразумение с най-голямата бунтовническа групировка – ФАРК, което даде надежда за мир в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Три жени загинаха и 9 са ранени при атентат в Богота"}
{"url": "https://trud.bg/e%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d0%ba%d0%b0%d0%b9%d1%80%d0%be-%d1%83%d0%b1%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d0%b8-%d1%80%d0%b0%d0%bd%d0%b8-%d1%87%d0%b5%d1%82/", "text": "Египетски полицай загина, а 4 души бяха ранени при експлозия в квартала на Кайро Маади, предава .Самоделният експлозив се е взривил близо до превозно средство, принадлежащо на Централните охранителни сили. В автомобила са пътували група полицаи и наборници.„Експлозията доведе до мъченичеството на първи лейтенант Али Абделхалик и раняването на 4 други – полицай и 3 наборници, които бяха закарани в болницата за лечение“, съобщиха от египетското Министерство на вътрешните работи.Бомбата е била детонирана отдалече. Първоначалният преглед показва, че за детонацията е използвана мобилна СИМ карта, казаха от Министерство на вътрешните работи на Египет. Полицейските части, които водят разследването, разпитват жителите на съседните жилищни сгради. Все още никой не е поел отговорност за атентата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Eксплозия в Кайро уби полицай и рани четирима"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%bc%d0%be%d0%b6%d0%b5-%d0%b4%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b3%d0%be%d0%bb/", "text": "Французите гласуват днес на втори тур от парламентарните избори. Партията на президента Еманюел Макрон спечели убедително преди седмица.Гласуването ще продължи до 18 часа (16 ч. по Гринуич) в цяла Франция и до 20 ч. (18 ч. по Гринуич) в големите градове. Очаква се агенциите за проучване на общественото мнение да оповестят очакваните резултати малко след затварянето на секциите.Само четири от общо 577 места във френския парламент бяха спечелени на първия тур. Титулярите за останалите 573 ще бъдат определени днес.Опозиционните партии се стремят да подтикнат избирателите да гласуват, след като над половината от 47,6 милиона гласоподаватели останаха по домовете си на първия кръг.Центристката партия на френския президент Макрон може да спечели голяма изборна победа, предаваПрогнозите показват, че „Република, напред“ и съюзниците й от „МоДем“ могат да спечелят 75-80 % от местата във френското Национално събрание.Традиционните партии призовават поддръжниците си да подкрепят основните опоненти на Еманюел Макрон, за да не бъде монополизирана властта в страната.Движението на френския президент ще се нуждае от 289 места, за да има мнозинство в Националното събрание, което има 577. Прогнозира се, че Еманюел Макрон може да спечели над 400 места.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Франция гласува на втори тур от парламентарните избори\t\t\t"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d1%82%d0%b5%d0%bb%d0%b0%d1%82%d0%b0-%d0%bd%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%82%d0%b5-%d0%b0%d0%bc%d0%b5%d1%80%d0%b8/", "text": "Телата на американски моряци, изчезнали след  на американския разрушител „Фицджералд“ с товарен кораб, бяха открити в наводнените части на повредения военен кораб. Това се казва в изявление на военноморският флот на САЩ, цитирано от .„След като спасителните екипи достигнаха до местата, повредени при сблъсъка тази сутрин, изчезналите моряци бяха открити“, се казва в изявлението на Седми военноморски флот на САЩ.В него не се съобщава дали са намерени телата и на седемте изчезнали моряци, но японски медии съобщават, че всички те са открити и са загинали.Моряците бяха обявени за изчезнали, след като разрушителят „Фицджералд“ се сблъска с плаващ под филипински флаг товарен кораб на юг от Токийския залив рано сутринта вчера, припомня Ройтерс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Намериха телата на изчезналите американски моряци след сблъсък на кораби край Япония"}
{"url": "https://trud.bg/12-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0%d0%bf%d0%b0%d0%b4%d0%bd%d0%b0-%d0%bc%d0%b5%d0%b4%d0%b8%d0%ba-%d0%b2-%d1%80%d0%be%d0%bc%d0%b0%d0%bd/", "text": "12-годишно момче е набило медик в Роман, предаде . По време на дежурство Росица Гуджовска, която е фелдшер, е нападната и ритана в гърба.„Получихме сигнал за порязан пред блок 4, който кърви”, пояснява тя.По думите й пред блока имало голяма група роми, които били прекалили с алкохола. „Те викаха, крещяха, че се бавим. Казват „Човекът умира, вие защо се бавите”, спомня си Гуджовска.Въпреки ритниците, които получава в гърба, Гуджовска все пак прибира пациента в линейката и го откарва в местният спешен кабинет.„Човекът беше много пиян, държеше се много арогантно, обиждаше ни, не даваше нищо да му направим. Дойдоха сигурно още 20 човека с него”, поясни Гуджовска.По думите й до момента не е имало физическа агресия срещу спешните екипи, въпреки че много пъти са били жертва на вербална. Според д-р Цветкова, която е била дежурна заедно с фелдшерката, екипът няма мотивация да работи заради отношението към тях.Нападателят е разпитан в присъствието на родителите си от служител в детска педагогическа стая.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " 12-годишен нападна медик в Роман"}
{"url": "https://trud.bg/%d0%b1%d0%b8%d0%be%d0%bd%d1%81%d0%b5-%d1%80%d0%be%d0%b4%d0%b8-%d0%b1%d0%bb%d0%b8%d0%b7%d0%bd%d0%b0%d1%86%d0%b8/", "text": "Американската певица Бионсе роди близнаци, твърди списание „.Засега имената на децата не са известни, нито полът им или точната дата на раждане. Към момента няма и официално потвърждение на новината от представителите на певицата.Списанието съобщава, че певицата и съпругът й, рапърът Джей Зи, вече са започнали да споделят новината с роднини и най-близките си приятели. Двамата вече имат една дъщеря на 5 години, Блу Айви.През февруари Бионсе предизвика фурор със снимка в „Инстаграм”, с която съобщи, че е бременна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Бионсе роди близнаци"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8-%d1%80%d0%b8%d0%b1%d0%b0%d1%80-%d0%b5-%d1%83%d0%b1%d0%b8%d1%82-%d0%be%d1%82-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d0%b0/", "text": "Ирански рибар беше убит от служители на саудитската брегова охрана, които обвиниха кораба му в навлизане в саудитски териториални води. Това обяви представител на иранското министерство на вътрешните работи, цитиран от Франс прес. Вътрешното министерство в Техеран обяви, че води разследване на инцидента, но най-вероятно иранската лодка е навлязла неволно в саудитските териториални води, носена от вълните.Напрежението между двете най-големи сили в Персийския залив се увеличава през подлените седмици. Под саудитско лидерство Арабският съвет за сътрудничество в региона наложи дипломатическа и икономическа блокада на Катар, като един от мотивите за това беше, че Доха си сътрудничи с Техеран, а след това „Ислямска държава“ извърши първите си атентати в иранската столица. Иран обвини за това Рияд.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Ирански рибар е убит от служители на саудитската брегова охрана"}
{"url": "https://trud.bg/%d0%bb%d0%b5%d0%b9%d0%b4%d0%b8-%d0%b1%d0%b8-%d1%81%d0%bc%d0%b0%d0%bb%d0%b8%d1%85-%d1%81%d0%b8-%d0%b1%d1%8e%d1%81%d1%82%d0%b0-%d0%bd%d0%b5-%d1%81%d1%8a%d0%bc-%d0%b1%d0%b8/", "text": "-За повечето изпълнители лятото е сезон не само за почивка, а и за много работа. Ти какви нови проекти подготвяш?-Тази седмица записах с мой колега една нова авторска песен, която е специално за сватби и това е втората ми песен на тази тема. Освен изявите ми в клубовете, новата ми страст са сватбите и то не само като пеене, а цялостното им изнасяне с всички ритуали.-Имаш ново амплоа?-Да, много ми е приятно да водя сватбените ритуали и затова новата ми песен е на тази тема. Иначе непрекъснато си подновявам и обогатявам репертоара, защото работата ми предимно е съсредоточена в клубове и пиано барове.-Каква е причината талантлива певица като теб да звучи толкова рядко в ефира на музикалните медии?-Мога да кажа, че в България има определена мафия от изпълнители и продуценти. Деветдесет процента от певците не ги допускат до ефир и слушаме само 5-6 човека, като всички ги знаем кои са. Не дават изява на никой друг, ти може да влагаш пари в песни и да правиш клипове, но какво от това? Ето, последната ми песен, която записах стана тотален хит в интернет, много се харесва, но като писах на един от водещите на известно радио, той дори не ми отговори. Отвсякъде ти затварят вратите и затова много рядко правя нещо ново. Само от БНР ми обърнаха внимание, но аз не съм единственият такъв случай.-Всичко до парите ли опира?-Не знам, ако можеш, ти ми кажи. До голяма степен е до това, а след парите се заформят приятелства и шуробаджанащина, все пак светът си е супер комерсиален и без пари не можеш да излезеш дори от вкъщи. Ти обаче, ако си благодарен за таланта си и си всеотдаен в работата, се справяш по някакъв начин. Готино е, като отидеш на участие на живо и хората не знаят много за теб, а после остават приятно изненадани и впечатлени, някои чак се учудват…-Ти си първата арендби дива в родната музика. Какво мислиш за новите имена в този стил, като Дара, Тита и Гери-Никол?-Не знам дали съм точно първа, но определено съм от първите. Започнах преди доста години с шарените плитки и провокативно поведение. От новите имена всички ми харесват, те са много добри продукти, особено Гери-Никол. Тя е най-сполучливият продукт в арендби музиката. Гери е съчетание на талант с много финанси и много лудост – да, тя е и луда и не е дърво на сцената, но ако нямаше финансова подкрепа, нямаше да е това, което е.-Ти би ли си поръчала песен на Криско?-Не, на него не. Просто хората си поръчват негови песни, защото се е наложил и смятат, че след като се е наложил и има някаква формула, но за мен всичките му мелодии са все едно слушаш една и съща песен. Има много по-талантливи изпълнители от него, които могат да напишат песни на конвейер -не е кой знае колко сложна формулата. Криско е наложено име, както преди във фолка беше Кости и всички се хвърляха на него, същата работа е сега и с него.-Следиш ли музикалните формати и ако сега започваше кариерата си, би ли участвала в такъв?-Следя ги, но не стриктно. Има много таланти, хубавото е, че им дават възможност да пеят на такава сцена и да разучат сценичното поведение, но лошото е, че в крайна сметка не получават това, което им обещават в началото. Не сбъдват тази тяхна мечта за голяма кариера. Тези формати се правят малко, или повече с комерсиална цел. Въпреки това си е хубаво преживяване от живота – все пак имаш шанс да те срещне Графа и да те вземе в компанията, но има и други, които хващат един певец и го изцеждат колкото може, докато е млад и интересен, а след това идва следващият. Ако сега започвах, аз също бих участвала в такъв формат, защото всеки млад изпълнител има нужда от трибуна.-Кой беше твоят фаворит в „Гласът на България“?-Може би Сара Сюзет. Тя е азиатка, а от Филипините са едни от най-добрите музиканти и певци в света, но победителят все пак трябваше да е от България.-А според теб кой утвърден роден изпълнител може да се нарече гласът на България?-Има много добри изпълнители в различните стилове, но гласовете на Георги Христов и Васил Найденов наистина са уникални. Обожавам и гласа на Ваня Костова, изключително красив, като славей е.-Имаш два успешни дуета с Таня Боева. С кои други попфолк изпълнители би записала обща песен?-Дуетите ни с Таня имаха голям успех и бяха на теми, които вълнуват попфолк обществото – богаташи, баровци, коя ще е новата миска, кой гъзар ще си я хване? Песните ни се приеха много добре, но като цяло аз не харесвам попофолк, макар че участвам понякога и в такива клубове. Бих записала отново такъв дует само с комерсиална цел, например с някой популярен мъж.-Ти сама се продуцираш. Успяваш ли да се издържаш само с музика и какво ти коства да си работещо момиче в този мъжки свят?-Мисля, че светът е женски и че жените се справят по-добре от мъжете, те са по-силната част. Като цяло успявам да се издържам от музика, не съм забогатяла, но се справям благодарение на таланта и усърдието ми. Малко силно казано е, че се продуцирам, но да, за всички клипове и песни сама си вадя от джоба и плащам. Боря се сама и не разчитам на никой.-Какво мислиш за гей прайда, който предизвика много полярни мнения тази седмица? Трябва ли да го има, или не?-Абсолютно нямам нищо против, аз работя с много такива хора, те са най-добрите дизайнери, коафьори и танцьори и не виждам какво толкова пречат някому – много задръстени хора има. Не можеш да спреш някой да бъде това, което е.-За теб самата също се писа, че си бисексуална. Има ли истина в това?-Не съм бисексуална. Аз съм артист и е възможно преди да съм го казвала на майтап, все пак ние сме артистични и трябва да бъдем цветни.-Защо според теб има толкова негативизъм и нетолерантност към различните и по-нестандартни хора у нас, включително и към известните личности?-Като цяло не само към нестандартните хора, но има злоба и завист навсякъде. Според мен причината е в това, че в България положението от много години не е ок и политиците само ни лъжат. Колко процента от българите са добре материално? У нас няма средна класа и тази голяма разлика няма как да не събуди гняв у хората. Някак си човек се озлобява, но ако тук беше малко по-добре и всеки човек можеше да взима едни 2000 лева месечно, с които би могъл да живее нормално, нещата щяха да са много по-различни. Нямаше да има толкова момичета, които да искат да бъдат с богати мъже и хората щяха да се събират повече по любов. Тези отгоре трябва да се замислят, малко да дадат и на тези долу – царят да даде на овцете, да ги усмири малко и да живеят по-спокойно, път той пак да си трупа милиардите.– Твоята колежка Сани-Алекса тези дни стана жертва на домашно насилие от своя приятел – швед. Ти самата, или твои приятели били ли сте обект на някакво насилие?-Смятам, че домашното насилие е много голям проблем, при жените особено. Мъж, който малтретира и бие жена си – това е и доста голям проблем, но много жени като че ли свикват с това и не намират сили да се оплачат, прощават на мъжете си, а според мен не трябва да е така. Аз лично не съм ставала обект на насилие – за щастие, но си спомням, когато бях студентка, че певецът Джон Калека, само защото беше тъмнокож го бяха нападнали скинари и после целия беше в рани и кръв. Такива случки показват за пореден път колко лесно може да бъде обработен и промит мозъка на хората и да станеш такова чудовище.-А в коя страна мъжете са най-големи джентълмени и галантни ухажори към една лейди?-Навсякъде съм срещала галантни мъже. Всеки се прави на джентълмен, докато иска нещо от теб, по-важното е да е такъв отвътре. Спомням си, че когато бях в Дубай и един българин, няма да казвам кой, но тогава той ми направи страхотна изненада, без да сме имали абсолютно нищо. Беше чул, че пея там и ми подари разходка с джип „Хамър“ и с Ламборгини, а в тях звучеше любимата ми музика и направо крещях от кеф. Тогава в България още нямаше почти нищо, летището ни беше като селска автогара и в Дубай за първи път видях молове на живо – друг свят, сега може би няма да ме впечатли толкова.-Кое е най-лудото нещо, което си правила от любов?-Имам няколко такива случки. Първо като ученичка се качих на влака от Пазарджик до София като казах на нашите, че отивам на урок по солфеж и после взех друг влак до Видин. Пътувах 7 часа, за да видя момчето, в което бях влюбена. После с него отидохме на дискотека, но там се скарахме и си тръгнах с влака още същата вечер – уморена и разочарована. Няма да забравя умората и това, че не си заслужава да правиш такива глупости. Друг път по време на участие скочих на един барабанист и започнах да го целувам, а той си изпусна палките от изненада. После между нас се завърза някаква любов, но за кратко.-Според теб кои са най-сексапилните мъже?-Има един актьор, когото харесвам – Джош Дюамел, който е съпруг на певицата Фърги. Много ми харесват и Джони Деп, Брад Пит, Том Круз и Дейвид Бекъм, но в по-младите им години.-Би ли позирала отново за „Плейбой“, след като си направи корекция на бюста?-Бих. Сега си направих смаляване и повдигане на бюста и вече ми е по-красив и стегнат отпреди – нямам силикон. По принцип харесвам по-малък бюст, а не някакъв огромен, не съм фен и на пренапомпването на устните и бюста, знам, че и мъжете не се кефят на такива прекалени неща. Аз съм по-скоро фен на силикона в задните части, защото българките нямаме издути дупета, като бразилките.-В момента има ли мъж до теб?-Не, единственият мъж е моят син.-Кой ти помага в грижите за Крис?– Майка ми – д-р Колова. Той вече ходи и на градина, понякога се е налагало да използвам и услугите на две жени да го гледат. Крис много обича да пее и танцува, но не бих искала да се занимава с музика, по-добре да му е хоби и да има по-сериозна професия като препитание.-Каква е причината вече почти да не се появяваш на светски събития?-Престанах да ходя по тези събития, защото цялата тази позьорщина, демонстрация на обич – колко много те харесват и фалшиви усмивки ме натоварват, нито те ме обичат толкова много, нито аз тях. Все по-трудно да се намерят честни и почтени хора в тази среда, в която живеем.-Баща ти е лекар и музикант. Кой е най-важният съвет, който си получавала от него?-Той е доста критичен към мен и моите изяви, прави ми евала само като се представя блестящо. Един от съветите му е да не се карам с хората и да пазя дипломация с колегите, дори когато имаме неразбирателства. Винаги ми казва – от врагове нямаш нужда. Също така ме съветва да пея повече джаз и соул, където съм силна, защото гласът ми е богат на обертонове. Баща ми смята, че това е един талант, който много хора не подозират, че притежавам.-За какво се молиш?-Аз се моля най-вече за най-важните неща в живота – здраве, спокойствие и разбирателство в семейството. Хубаво е не само да се молим, но и да сме благодарни на Господ за всеки един ден от живота си, да не мрънкаме и да не се оплакваме. Забелязвам, че повечето хора не виждат щастието около себе си, или го приемат като даденост, а трябва да сме благодарни за всичко, което имаме.-Усещаш ли божията помощ в трудни моменти?-Често благодаря на Господ, че ми помага и ме пази, защото в живота си съм правила доста грешки – глупави грешки, но винаги успявам да излизам от тях и да съм добре. Например, като по-малка катастрофирах с мотор, а бях без каска. Усещала съм подкрепа и в други моменти. Случвало ми се е точно преди участие да си загубя ключа и да не мога да си отключа, а трябва след 10 минути да съм на сцената и ситуацията беше доста сложна. Направо изпаднах в паника и ми идваше да изкрещя – Бойке, колко си разсеяна, не мога да те понасям! Тогава се помолих на Господ да ми помогне да намеря ключа и му обещах, че вече ще бъда по-организирана и точно тогава го намерих!-Любимата ти мисъл?-Вярвам в българските поговорки, като – всяко зло за добро, сговорна дружина – планина повдига и много други. В тях има много истина и мъдрост.", "date": "2017.06.18", "title": " Лейди Би: Смалих си бюста, не съм би!"}
{"url": "https://trud.bg/%d1%87%d0%b5%d1%80%d0%bd%d0%b0%d1%82%d0%b0-%d0%bf%d0%b0%d0%bd%d1%82%d0%b5%d1%80%d0%b0-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d0%b3%d0%be%d0%bb%d1%8f%d0%bc-%d1%84/", "text": "Майсторите на комерсиално успешни комиксови екранизации от “Марвел студиос” представиха първите по-солидни материали от игралната версия по изключително популярния комиксов за “Черната пантера”. Сюжетът следва събитията от “Първият отмъстител: Войната на героите”, където беше екранният дебют на Черната пантера, в изпълнение на Чадуик Босман, който се завръща в ролята.Ето за какво ще става въпрос във филма, който е доминиран от чернокожи изпълнители: “Черната пантера” следва Т’Чала, който след смъртта на баща си, краля на Уаканда, се завръща у дома при изолирания, технологично напреднал африкански народ, за да наследи трона. Но когато се появява могъщ отколешен противник, Т’Чала е въвлечен в конфликт, в който съдбата на Уаканда и на целия свят са изложени на риск, а качествата му като крал – и Черната пантера – са поставени на изпитание. Изправен пред предателства и опасности, младият крал трябва да призове своите съюзници и да освободи пълната сила на Черната пантера, за да победи враговете си и да осигури сигурността на своя народ и начина им на живот.”Режисьор на “Черната пантера” (”Black Panther”) е Райън Куглър (”Fruitvale Station”, “Крийд: Сърце на шампион”), а в ролите са Чадуик Боусман, Данай Гурира, Лупита Нионг‘о, Майкъл Б. Джордън, Анди Съркис, Мартин Фрийман, Даниел Калуя, Летиша Райт, Уинстън Дюк, Анджела Басет, Форест Уитакър и др. Премиерата е 16 февруари 2018 г.", "date": "2017.06.18", "title": " „Черната пантера“ се готви за голям филмов скок"}
{"url": "https://trud.bg/%d1%82%d1%80%d0%b0%d1%84%d0%b8%d0%ba%d0%b0%d0%bd%d1%82%d0%b8%d1%82%d0%b5-%d0%bd%d0%b0-%d1%85%d0%be%d1%80%d0%b0-%d1%81-%d0%bd%d0%be%d0%b2%d0%b8-%d0%bc%d0%b5%d1%82%d0%be%d0%b4%d0%b8-%d0%b7%d0%b0-%d0%bf/", "text": "Нови методи за примамване на жертви използват трафикантите на хора в последните години. Това се отбелязва в Националната стратегия за борба с трафика на хора 2017 – 2021, която е публикувана на Портала за обществени консултации, предаде  “Наблюдаваните в последните години т.нар. „меки методи“, които предполагат използване на зависимости и ограничаване на насилието спрямо жертвите, е предпоставка за намаляване на броя на идентифицираните жертви на трафик”, смятат експертите. Все по-често трафикантите примамват бъдещите си жертви чрез метода “лавърбой” или чрез влюбване на жертвата в трафиканта.Това предполага използването и инвестирането на много средства с цел постигне на въвличане. Отчита се и еволюция в отношенията “трафикант-жертва” с цел сексуална експлоатация. В някои случаи, жени попадат в ситуация на трафик в процес на търсене на посредник за упражняване на сексуални услуги, като се следва и припокрива моделът “работник-работодател”. Увеличава се броят и на случаите, при които жертвата и трафикантът си разпределят приходите 50:50 %. При неспазване на този принцип и несвоевременно изплащане на парите от трафиканта, жертвата сигнализира правозащитните органи. Експертите предупреждават, че често жертвите на престъплението, не разпознават себе си като такива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Трафикантите на хора с нови методи за примамване на жертви"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b0%d1%81%d0%bf%d0%b0%d1%80%d1%83%d1%85%d0%be%d0%b2%d0%be-%d0%bd%d0%be%d0%b2%d0%be%d0%b8%d0%b7%d0%b3%d1%80%d0%b0%d0%b4%d0%b5%d0%bd/", "text": "Жителите на варненския кв. „Аспарухово” смятат, че новоизградените канали няма да помогнат при наводнение, предаде .Вчера министърът на регионалното развитие Николай Нанков и представители на общината направиха оглед на охранителните канали, изградени на мястото на деретата-убийци. Въпреки това три години след трагичните наводнения, жителите на квартала не се чувстват защитени.„Тези съоръжения са изключително тесни, това са излишно похарчени пари”, смята Албена Маринова, жител на квартала. По думите й водата да се отича в тези канали е като от туба да пълниш шишенце за парфюм.„Самите канали на места са вдигнати и се получава обратен наклон към къщите”, допълва още тя.По думите й изграждането на въпросните канали е нарушило и достъпа до квартала, тъй като по този начин са изчезнали много от паркоместата. „В момента всички коли паркират на улицата и ако трябва линейка или пожарна да стигнат до квартала… просто не знам”, каза Маринова.Според друг жител на „Аспарухово” след ремонтите една улица е останала неасфалтирана, като при всеки дъжд там се получават кални локви и достъпът до къщите е недостъпен. „Пльоснаха парадно една детска площадка, издокараха входа на квартала около парка, тук – забравено”, ядосват се жители.Хората от квартала не са съгласни и със заключенията от експертизата, че природен феномен е причината за смъртоносното наводнение преди три години.Зам.-кметът на града Христо Иванов определи тези твърдения като оставящи „неприятно усещане и насаждащи страх в живущите в квартала”. По думите му проектът за защита на квартала от повторно смъртоносно наводнение е изпълнен, а всички довършителни работи, като асфалтиране на улиците, тепърва предстоят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Жителите на Аспарухово: Новоизградените канали няма да помогнат при наводнение"}
{"url": "https://trud.bg/%d0%ba%d0%b5%d0%b2%d0%b8%d0%bd-%d1%81%d0%bf%d0%b5%d0%b9%d1%81%d0%b8-%d0%bd%d0%b5-%d1%81%d0%b5-%d1%86%d0%b0%d0%bf%d0%b0%d0%bc-%d0%bc%d0%bd%d0%be%d0%b3%d0%be-%d1%81-%d0%bf%d0%be%d0%bb%d0%b8%d1%82/", "text": "– Мистър Спейси, какви предизвикателства издигна пред Вас участието в новия сезон на “Къща от карти”?– Още от самото начало на сериала аз винаги съм вярвал и чувствал, че той трябва да е наистина продължителен, за да може да изградим сложни и ангажиращи образи, да разгърнем солидна история, да развием множество идеи, които да се разтворят и разкрият сами в продължение на много отделни епизоди. В нито един момент не сме действали прибързано и под напрежение да преследваме и постигнем някаква цел за единица време.Разполагаме с времето свободно и може да го използваме за оформяне на сюжетните линии и нишки, на различните арки на образи и персонажи. А в новия сезон, по мое мнение, ще вкараме най-интригуващите елементи от самото начало на сериала. Не съм вярвал, че “Къща от карти” може да стане по-сложен, богат и развлекателен, но точно това се получава.Всяка година, с всеки нов сезон, разгръщаме вече съществуващата митология и иконография на сериала. Тази година срещнахме една допълнителна трудност, защото основният сценарист Бо Уилмън напусна шоуто. Но всички останали автори останаха на линия и продължиха да работят усилено. Така че, в крайна сметка липсата на Бо не се усети толкова силно. Всички в екипа страшно много му се възхищаваме и пазим ценни спомени от общите ни преживявания по време на създаването на първите четири епизода, той е един страхотен човек. Като цяло си прекарахме страхотно, докато правихме четвъртия сезон.– Вие сте личен приятел с Бил Клинтън. Той давал ли Ви е някога съвет относно образа на американски президент, който пресъздавате в сериала?– Знам, че той е голям фен на сериала. Познавам Клинтън от дълги години и с него сме водили много разговори на разнообразни теми. Но никога не сме обсъждали политическата поредица “Къща от карти”. Човекът, който ми помогна да проуча вътрешния свят на Вашингтон, е републиканският конгресмен Кевин МакКарти. Той ми беше полезен с информация. Не точно за образа на един президент, а по-скоро с ценни практически съвети и оперативни препоръки.– Някои хора интерпретират сериала като коментар на сегашната политическа ситуация в САЩ. Какво е вашето мнение по тази тема?– Предполагам, че хората могат да открият паралели с реалния свят, гледайки голям набор от сериали – Veep, Madam Secretary, Scandal… Не трябва да забравяте, че публиката често носи своя собствен емоционален багаж, когато гледа развлекателен продукт и хората имат навика да инжектират собствените си чувства и мисли, да вкарват идеите си в своето възприятие на това, което гледат, четат и слушат. Ние в артистичния свят със сигурност не прахосваме време в опит да се състезаваме с реалността. Не сме ужасно ангажирани с това какво се случва в действителния свят. Не това е нашият интерес.– Какъв е ключът за невероятната популярност на Вашия персонаж Франк Ъндърууд?– Трябва да се погледне целия телевизионен пейзаж – години преди “Къща от карти” да изплува на хоризонта. През 90-те се появи звездата на Тони Сопрано от “Семейство Сопрано” с изключителния Джеймс Гандолфини в ролята на мафиота Тони. Той действително свърши великолепна работа. Много актьори оттогава се опитват да пресъздадат антигерои в духа на Макиавели. Успешни образи, които публиката наистина харесва. Пътят към успеха на Ъндърууд е доста дълъг и той бе павиран от други актьори и роли.– Смятате ли, че актьорите трябва да стоят далече от политическия пейзаж. Трябва ли да коментират това, което се случва в сферата на държавността?– Не мисля, че е моя работа да казвам на който и да е било артист какво да прави, или да не прави. Не мога да говоря за колегите. Няма как да им кажа дали да коментират нещо конкретно, дали да го сторят като завоалирано послание чрез изкуството, което предлагат на публиката. Това са строго индивидуални въпроси и избори.– А Вие как подхождате към политиката?– Мога да кажа за себе си, че съм внимателно въвлечен в политиката. Помня много случаи, в които партиите са искали от мен да се ангажирам с определени каузи и инициативи. Повечето пъти съм отказвал. Но в същото време, ако почувствам, че искам да изразя публично своята позиция по важен въпрос, не се свеня да го сторя. Но все пак си мисля, че за актьорите най-добре е да не се занимават с политика. За мен най-важното е да си върша работата, за която ми плащат. Не се цапам много с политика.– Знаете ли кога ще свърши сериала?– Историята на телевизията познава много примери за чудесни сериали и тв персонажи, които са се задържали в ефир твърде дълго. От друга страна всички можем да се сетим за тв поредици, които са били спирани прекалено рано. Но тези решения не се взимат самостоятелно. Трябва да се водят разговори с телевизионната компания, с продуцентската компания, със сценаристите, колегите от актьорския екип. Всички замесени и заинтересовани страни участват активно в подобно решение. Слагането на точка на един толкова успешен сериал е деликатна работа. Мери Тейлър Муур например направи една от най-успешните поредици и поддържаше своя персонаж в продължение на 11 сезона. “Семейство Сопрано” продължи шест сезона. Мисля, че когато дойде моментът, ще го усетим и няма да се изложим.– Можете ли да споделите най-важния политически урок, който научихте от “Къща от карти”?– Винаги съм харесвал едно изречение на Франк Ъндърууд: “Ако не ти харесва как е подредена масата, то тогава трябва да обърнеш масата”.– Чувствали ли сте някога нуждата да обърнете масата във вашия живот?– Харесвам когато се правят опити да бъда вкаран в образа, който играя и да говоря като него. Но истината е, че сериалът не е за мен, аз не съм интересен. Не ми е интересно да чета за себе си.", "date": "2017.06.18", "title": " Кевин Спейси: Не се цапам много с политика\t\t\t"}
{"url": "https://trud.bg/%d0%b2-%d1%81%d1%8a%d1%80%d0%b1%d0%b8%d1%8f-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-145-%d1%82%d1%80%d0%b0%d1%84%d0%b8%d0%ba%d0%b0%d0%bd%d1%82%d0%b8-%d0%bd%d0%b0/", "text": "Съвместни патрули на сръбската армия и полиция, са арестували до 145 трафиканти на нелегални мигранти, и са предотвратили над 125 различни опита за нелегално преминаване на границата, предава ТАНЮГ.Това заяви Йован Кривокалич от сръбското Министерство на отбраната. На въпрос дали са зачестили опитите за нелегално преминаване на границата, Кривокралич заяви, че спрямо миналата година, ситуацията е много по-добра, когато дневно са се регистрирали поне 10 нарушения на границите с България, Македония и Черна гора.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " В Сърбия са арестувани 145 трафиканти на мигранти "}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%b5-%d1%81%d0%bf%d0%be%d0%ba%d0%be%d0%b9%d0%bd%d0%b0-%d0%bd%d0%b8/", "text": "Няма повод за притеснение относно сигурността на границата, коментира председателят на комисията по култура и медии Вежди Рашидов пред БНТ.Сега е същият парламент, със същите проблеми. Няма какво особено да се очаква освен работа. Опозиция не е да се обиждат каруцарски, това е лошо поведение, добави още той.Рашидов призна, че сам е отказал да бъде министър. „Бях кандидатура на премиера до последно, но отказах. Това беше равносметка на много неща, но седнах с жена си и отчетох болестта, която имам. От стрес хванах този рак. Искам да завърша живота си като скулптор, защото се занимавам с изкуство. Не ме е страх от трудност. Когато от мен изчезне мотивацията, смисълът се губи“.За избора на генералния директор на БНТ той каза, че изборът е в правомощията на СЕМ и когато са готови да дадат предложение, ще го обсъдят и ще го внесат в парламента. Бившият министър на културата коментира още какво предстои в медийната комисия.„Има закъснели закони. Ще подготвим закон за меценатството. Повече се дават, отколкото за култура. Трябва да се подобрят законите за авторски права.“Вежди Рашидов коментира и срещата на Бойко Борисов с Ердоган в Анкара, в която участва и той, като открои, че премиерът е постъпил като мъдър демократ. „Бойко Борисов се държа като един разумен и мъдър демократ. Те си дадоха мъжка дума и затова границата е спокойна. Разделиха се като добри приятели и отново стиснахме ръце за гаранция на нашите граници. Ние повече сами се плашим.“За предложението за мажоритарен вот Рашидов коментира следното: „Какво като има мажоритарен вот, ще влезе, който е най-обичан. Това е една демагогия, няма да стане кой знае какво. Ако е необходимо и 2 млн. искат, ето ГЕРБ постъпи правилно и каза да чуем гласа на тези хора.“За позицията на Слави Трифонов той заяви, че това не е детска играчка един парламент и не може да се заплашва с протести.Относно „Двойната къща“ Рашидов каза, че е в чакащите, няма статут и не е паметник на културата, а министърът не може да взима еднолично решения.", "date": "2017.06.18", "title": " Вежди Рашидов: Границата е спокойна, ние повече сами се плашим"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-52-%d1%80%d0%b0%d0%b7%d0%bb%d1%8e%d0%bb%d1%8f-%d0%be%d1%82%d0%bd%d0%be/", "text": "Земетресение с магнитуд от 5,2 по Рихтер бе регистрирано на гръцкия остров Лесбос, недалеч от бреговете на Турция, предаде. Трусът е регистриран в 22.50 часа снощи. Епицентърът му е на 31 километра южно от град Митилини на дълбочина 10 километра. За момента няма данни за жертви и разрушения.В понеделник Лесбос и турското крайбрежие бяха разтърсени от  с магнитуд от 6,2 по Рихтер, което беше почувствано и в България.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Земетресение с магнитуд 5,2 разлюля отново Лесбос"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%be%d1%82%d0%be-%d0%ba%d0%be%d0%bd%d1%81%d1%83%d0%bb%d1%81%d1%82%d0%b2%d0%be-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb/", "text": "Американското консулство в Истанбул предупреди за опасност от терористични атаки в някои райони на града, предава „Генералното консулство на САЩ в Истанбул съобщава за опасностите за безопасността в районите Шишли и Медиджиекей, където има вероятност за терористични нападения. Предупреждението важи особено за улица Агаоглу в района Шишли“, се казва в съобщение на американската дипломатическа мисия.От консулството призовават американските граждани, които живеят в тези райони, да съблюдават мерките за личната си сигурност, да избягват големи струпвания на хора, особено в центъра, които често биват посещавани от западни туристи. В централните части на Истанбул мерките за сигурност са засилени. На площад Таксим има полицейски ограждения и полицейски патрули. Специални мерки за сигурност са взети за руското генерално консулство. Там патрулират полицаи в бронежилетки, въоръжени с автомати.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Американското консулство в Истанбул предупреди за опасност от терористични атаки"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b2-%d0%bc%d0%b0%d0%b4%d1%80%d0%b8%d0%b4-%d0%b8%d1%81%d0%ba%d0%b0%d1%82-%d0%bf%d1%80%d0%b0%d0%b2%d0%b8%d1%82%d0%b5%d0%bb/", "text": "В навечерието на Световния ден на бежанците – 20 юни правозащитни организации организираха в Мадрид протест с искане испанското правителство да изпълни ангажимента си към Европейския съюз за квотното разпределение на бежанците и да приеме в страната 17 хиляди души, предаде .Според данни на „Амнести интернешънъл“ досега Испания е приела на своя територия само 1 300 при поет ангажимент за 17 300 души. Европейската програма за квотно разпределение на бежанци, приета през 2015 г. приключва през месец септември тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Протестиращи в Мадрид искат правителството да изпълни ангажимента си за квотното разпределение на мигранти"}
{"url": "https://trud.bg/%d0%b1%d1%81%d0%bf-%d1%81%d0%b8-%d0%b2%d1%80%d1%8a%d1%89%d0%b0-%d0%b1%d1%83%d0%b7%d0%bb%d1%83%d0%b4%d0%b6%d0%b0/", "text": "Лидерът на БСП Корнелия Нинова изпрати писмо до премиера Бойко Борисов, в което се посочва, че с РМС № 731/30.09.2011 г. на БСП се прехвърля безвъзмездно правото на собственост върху Дом-паметник комплекс връх „Бузлуджа”.В писмото се казва, че БСП изразява готовност процедурата по безвъзмездното прехвърляне на собствеността на имота да бъде финализирана с подписване на договор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " БСП си връща Бузлуджа"}
{"url": "https://trud.bg/%d0%b2-%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%bd%d0%b0-%d1%80%d0%b0%d0%b4%d0%ba%d0%be-%d0%bf%d0%b5%d1%82%d0%ba%d0%be%d0%b2-%d0%b7%d0%b2%d1%8a%d0%bd%d0%b5%d1%86%d1%8a%d1%82-%d0%b1/", "text": "“Искам да остана в България и да се развивам тук, ние младите сме бъдещето”, каза пред “Труд” 17-годишният Радко Петков. Миналата неделя той спечели “Гласът на България” по Би Ти Ви. Радко споделя, че не е очаквал да победи, но се радва за подкрепата, която е получил от зрителите. “До последно мислех, че ще спечели филипинката Сара Сюзет, защото коментарите за нея бяха много добри, но хората решиха това да съм аз”, казва момчето.Радко Петков е роден в Троян, занимава се от малък с музика. На шест години стъпва за първи път на сцена. Израснал е в музикално семейство – баща му е музикант и е свирил дълги години в общинския духов оркестър в Троян, двете му баби са свирили на цигулка и пиaно. Има сестра на 7 години, която очаква също да се занимава с изкуство: “Много добре играе, от нея може да стане страхотна актриса”, споделя момчето.В момента Радко е ученик в 10 клас в средно училище “Васил Левски” – Троян в паралелка “Организация на хотелиерството и ресторантьорството”. На въпрос защо е избрал това, а не музика, отговаря, че в родния му град няма такава паралелка, а хотeлиерството за него е нещо различно и интересно. Радко споделя, че съчетаването на уроците по пеене с училище не е никак лесно, но успява да се справи. “Започвам училище рано сутрин, а след това отивам на уроци, които понякога продължават до вечерта”. Обича да слуша всякаква музика, но иска да се занимава професионално с поп, ар енд би, соул. Любимата му световна изпълнителка е Бионсе, а от родните звезди харесва Мария Илиева, Графа, Любо Киров, Кристиан Костов, Михаела Филева и много други: “Харесвам всички, защото в България има много добри изпълнители, с които да се гордеем”.В “Гласът на България” Радко е в отбора на Иван Лечев. Споделя, че е много добър, понякога строг, но справедлив ментор. “Той страшно много ми помогна да преодолея притеснението си, винаги преди да изляза на сцената ми казваше “Давай, момче, ти си” и това ме мотивираше много. Благодарен съм му, че винаги ме напътстваше”. Напрежението на финала, когато момчето се представя с песента “Сбогом, моя любов”, е голямо. Успява да го преодолее и да даде всичко от себе си. Умението да се бори с трудностите дължи на вокалната си педагожка Мариета Жекова, с която пее от 10 години.В свободното си време обича да излиза с приятели, с които да се забавлява. “Харесва ни да се събираме заедно и да се разхождаме, тук в Троян имаме много хубава природа, обичаме и да купонясваме много”. Покрай ангажиментите в “Гласът на България” прекарва последните месеци в София и няма време да се информира какво се случва извън формата, но разбира, че съучениците му в Троян искрено се радват на успеха му. “Те страшно много са ме подкрепяли, разбрах, че е имало плакати, разлепени в целия град, звънецът в училище е звънял с мои изпълнения, много съм им благодарен за тази положителна енергия”. Ще инвестира наградата в развитието сиРадко не е решил за какво ще използва наградата от “Гласът на България”, но не иска да пропилява парите, а да инвестира в развитието си. “Осъзнавам колко труд съм положил, за да стигна дотук, и нямам намерение да ги пропилявам, може би ще ги вложа в музикални проекти и в обучението си”. Надява се в скоро време да има своя песен и клип и да успее да изгради успешна кариера в България. “Знам, че е трудно, но ще се боря, за да сбъдна тази своя мечта”, казва Радко.", "date": "2017.06.18", "title": " В училището на Радко Петков звънецът бие с негови песни\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d1%81%d0%bf%d0%b8%d1%80%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%b2-%d0%bd%d1%8f%d0%ba%d0%be%d0%b8-%d1%87%d0%b0%d1%81%d1%82%d0%b8-%d0%bd-4/", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.На 19 юни 2017 г. (понеделник), във връзка с подмяна и монтаж на спирателни кранове на ул. „Тинтява“ , НПЗ Дианабад,  се налага спиране на водоподаването от 10:00  до 22:00 часа на клиентите на „Софийска вода”, живеещи в района на:по ул. „Тинтява“ от ул. „Жетварка“ до ул. „Никола Габровски“, ул. „132“ по ул. „Русаля“ от ул. „Тинтява“ до ул. „Св. Пимен Зографски“, ул. „Ловен парк“, бул. „Симеоновско шосе“ №1 (Пицария „Виктория“), по ул. „Никола Габровски“ от ул. „Буенос Айрес“ до ул. „Тинтява“ по ул. „Апостол Карамитев“ от ул. „Никола Габровски“ до ул. „Буенос Айрес“ по ул. „Св. Пимен Зографски“ от ул. „Никола Габровски“ до ул. „Русаля“; XV-то ДКЦ; 11-то ОУ; Спортен Комплекс „Диана При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Габровски“ ъгъла с ул. „Апостол Карамитев“.Във връзка с подмяна на сградно водопроводно отклонение на ул. „Еделвайс“ , кв. „Изгрев“ гр. Банкя,  се налага спиране на водоподаването от 9:30  до 15:30 часа на клиентите на „Софийска вода”, живеещи в района на:ул. „Еделвайс“ по ул. „Ангел Каралийчев“ от ул. „София“ до ул. „Морава“, ул. „Морава“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Ангел Каралийчев“.Във връзка с изграждане на сградно водопроводно отклонение на ул. „Полк. Стойно Бачийски“ , кв. „Карпузица“,  се налага спиране на водоподаването от 10:00  до 20:00 часа на клиентите на „Софийска вода”, живеещи в района на: по ул. „Полк. Стойно Бачийски“ от ул. „Боженци“ до ул. „Люлински път“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боженци“ ъгъла с ул. „Полк. Стойно Бачийски“.Във връзка с изграждане на уличен водопровод на ул. „Обиколна“ , кв. „Дружба“,  се налага спиране на водоподаването от 10:00  до 22:00 часа на клиентите на „Софийска вода”, живеещи в района на: ул. „Обиколна“ №29 и №35 бул. „Цариградско шосе“ №301 и №319 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обиколна“№35. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, съобщават от дружеството.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Временно спират водата в някои части на София на 19 юни"}
{"url": "https://trud.bg/43-%d0%b4%d1%83%d1%88%d0%b8-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8/", "text": "Бушуващите  в централна Португалия, са отнели живота на 43 души, предава  „Броят на жертвите може все още да нарасне“, заяви премиерът Антонио Коста. „Приоритетът ни сега, е да спасим тези хора, които все още биха могли да са в опасност“, добави той.Съпричастност с Португалия изрази и председателят на Европейската комисия Жан-Клод Юнкер, който „туитна“: „Мислите ми са с жертвите в Португалия. Адмирирам смелостта на пожарникарите. Механизмът за европейска гражданска защита е активиран, и ние ще помогнем.“     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " 43 души достигна броят на загиналите при пожара в Португалия"}
{"url": "https://trud.bg/%d1%81%d0%b0%d1%89-%d0%bf%d1%80%d0%b5%d0%ba%d1%80%d0%b0%d1%82%d0%b8%d1%85%d0%b0-%d1%82%d1%8a%d1%80%d1%81%d0%b5%d0%bd%d0%b5%d1%82%d0%be-%d0%bd%d0%b0-7-%d1%82%d0%b5-%d0%b7%d0%b0%d0%b3%d0%b8%d0%bd%d0%b0/", "text": "След като  на няколко от загиналите моряци в наводнените помещения на ескадрения миноносец „Фицджерал“, от американския флот обявиха край на мисията за издирването и спасяването на изчезналите 7 моряци, предава британското издание Вицеадмирал Джоузеф Аукойн не каза колко тела са намерени. Труповете бяха открити от флотските гмуркачи, един ден след като корабът се върна в базата си в Йокосука. Вицеадмирал Аукойн заяви, че 116 от членовете на екипажа са били в две общи помещения, почивайки си, когато се е случил сблъсъкът между двата кораба.Освен спалните помещения, повредени са също така и машинното помещение, радио стаята и други секции на кораба. Разследващите считат, че тези, които не са оцелели, най-вероятно са загинали при удара на двата  или от удавяне, заяви говорителят на флота лейтенант Пол Нюъл.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " САЩ прекратиха търсенето на 7-те загинали моряци на борда на ескадрения миноносец „Фицджералд“"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%be%d0%b1%d1%8f%d0%b2%d0%b5%d0%bd-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5-%d0%bd%d0%b0-%d0%be%d0%bf%d0%b5%d1%80%d0%b0/", "text": "Обявен за издирване с Европейска заповед за арест бе заловен на… операционната маса. Потресаващият и безпрецедентен случай, като истински психотрилър, буквално сащисал лекарите от Клиниката по кардиохирургия „Аджибадем Сити Клиник” – Бургас.По обед в събота при тях за лечение постъпил мъж, представил се за 62-годишния Симеон от град Мартен (Русенско), нуждаещ се от спешна операция. Мъжът заявил, че забравил личната си карта, но бил пациент на болницата преди време и имал поставен байпас. Докторите съвестно започнали операцията, но… не открили пациентът да има байпас. Те завършили успешно операцията, но тъй като „изчезналият“ байпас ги усъмнил, веднага се обадили в полицията.Измамата била разплетена от униформените. Оказало се, че пациентът не е 62-годишният Симеон, а брат му Георги, 56-годишен, обявен за общодържавно издирване от август 2015 г., когато след домашен отпуск от затвора в Белене (където изтърпявал присъда за извършени измами), не се завърнал.Вероятно използвайки поразителната прилика с брат си, Георги решил да се подложи на сърдечна операция в същата клиника, в която преди години помогнали на 62-годишния Симеон, разчитайки, че разходите ще се начислят на здравноосигурения му роднина.След като Георги излязъл от упойка и по преценка на лекарския екип за липса на фактори, застрашаващи здравословното му състояние, 56-годишният обявен за общодържавно издирване мъж, е приведен в бургаския затвор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Заловиха обявен за издирване на операционна маса\t\t\t"}
{"url": "https://trud.bg/%d0%be%d1%82%d0%bb%d0%b8%d1%87%d0%b8%d1%85%d0%b0-%d0%bc%d0%be%d0%bc%d1%87%d0%b8%d0%bb-%d0%b0%d0%bd%d0%b4%d1%80%d0%b5%d0%b5%d0%b2-%d0%b7%d0%b0-%d0%b5%d0%bd%d0%b5%d1%80%d0%b3%d0%b5%d1%82%d0%b8%d0%ba/", "text": "По случай Деня на енергетика, 18 юни Управителният съвет на Българска браншова камара на енергетиците връчи ежегодните награди Енергетик на годината. Тази година отличието в секция Електроразпределение беше присъдено на Момчил Андреев – Главен изпълнителен директор и председател на Управителния съвет на „ЕНЕРГО-ПРО Варна“ ЕАД, която търгува с електроенергия и снабдява с електричество територията на Североизточна България. Призът изразява признанието на професионалната общност към изявени експерти в сектора за постигнати високи резултати.През 2016 „ЕНЕРГО-ПРО Варна“ реализира консолидирани приходи от 954 млн. лв., нетната печалба се увеличи и достигна 44 млн. лв., увеличение с 43% спрямо 2015, а загубите бяха намалени с 1%.ЕНЕРГО-ПРО Варна емитира облигационна емисия на стойност 130 милиона евро. Емисията е рекордна за България и е сред значимите облигационни заеми в Централна и Източна Европа. В нея участваха 23 водещи международни и български банки, пенсионни фондове и управляващи активи дружества.ЕНЕРГО-ПРО затвърди водещата си позиция на свободния пазар на електрическа енергия, като увеличи с над 4 пъти броя на клиентите си през изминалата година. Компанията доставя близо 20% от енергията на свободния пазар и снабдява 15 000 клиента. ЕНЕРГО-ПРО Енергийни услуги първи предложи на българския пазар Сертификати, че клиентите закупуват 100% зелена енергия.Момчил Андреев е завършил Московския държавен институт за международни отношения. Специализирал е финанси и банково дело в Австрия, Германия, Люксембург, Чехия, САЩ, Швейцария и Франция. Бил е председател на управителния съвет и изпълнителен директор на Българска пощенска банка, член на управителните съвети и изпълнителен директор на ЦКБ и Булбанк. В продължение на 10 години е главен изпълнителен директор на Райфайзенбанк България и директор на групата Райфайзен за България. Член е на управителния съвет на Национална енергийна камара.ЕНЕРГО-ПРО Варна е дъщерно дружество на чешката Енерго-Про a.s., една от най-динамично развиващите се енергийни групи в Европейския съюз с инвестиции в няколко европейски държави и държави от Черноморския регион. Енерго-Про a.s. е активна в международен план в секторите на разпределение на електрическа енергия, производство на електричество от водна енергия, търговия с електроенергия и производство на машини и апаратура за водноенергийния сектор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Отличиха Момчил Андреев за Енергетик на годината за 2017 в сектор „Електроразпределение“"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bb%d0%b0%d0%bc%d0%b1%d0%b5%d0%b2-%d1%81%d0%bf%d0%b5%d1%88/", "text": "Разрушава се Килийното училище в двора на църквата „Св. Марина“ в град Дебелец, в което е преподавал Петко Р. Славейков. Тази болка споделиха местните жители и настояваха спешно да се намерят пари за ремонт. Проблемът те посочиха по време на среща с народния представител от „БСП за България“ Валентин Ламбев. Гражданите изразиха огорчението си, че години наред няма отношение по проблема от страна на управляващите.Сградата е построена през далечната 1834 година, преживяла турското робство и устояла на времето, днес е застрашена от срутване, увери се на място народният представител. Стана ясно, че има изготвен работен проект за около 130 000 лева, но се търси финансиране. Ако спешно не започне ремонт, вековната сграда – паметник на културата ще се срути напълно.Тревожно е състоянието и на каменния мост в града. За него също има готов проект на стойност 350 000 лева и се чака финансиране от Междуведомствената комисия по бедствия и аварии. Съоръжението има над 300-годишна история и е символ на града. То пострада при наводненията през 2014 г. Тогава каменните перила и настилката му претърпяха огромни поражения.За да чуе проблемите на обществеността в Дебелец, народният представител Валентин Ламбев организира среща с гражданите. Той проведе работна среща и с кмета на града и изрази готовност да помага на населеното място. Освен местни, присъстващите поставиха и национални проблеми.На срещата присъстваха и общинските съветници Валерия Дончева и Ирена Стасинопулу, както и членове на общинското ръководство на БСП.Гражданите оцениха като несправедливо увеличаването само на минималната пенсия, както предлагат ГЕРБ и „Обединени патриоти“. „БСП предложи  преизчисляване на пенсиите, за да се премахне огромна несправедливост –  за една и съща професия и еднакъв трудов стаж, се получава различна пенсия, в зависимост от това- дали си се пенсионирал преди или след 2000 г.“, отговори Валентин Ламбев. Той обясни, че хора с една и съща професия получават различна пенсия през годините. „В момента един учител, който се е пенсионирал през 2008 и друг, който се е пенсионирал през 2014г. при равни условия, разликата между пенсиите им е между 50 и 70%“, посочи Ламбев.Той припомни, че само БСП са преизчислявали пенсиите през 2008 година и подчерта, че пари в държавния бюджет за увеличение на всички пенсии има.„Управляващите отхвърлиха с несериозни аргументи и закона за жестомимичния език, който предложихме. Той помага на 120 000 души като средство за общуване на хората с увреден слух“, каза Ламбев.Валентин Ламбев обяви, че следващата седмица групата на БСП ще внесе законопроект за промяна в НПК, чрез която да отпадне т.нар. „маловажен случай“. „Сега случаи, при които щетите са под 500 лева, по действищия НПК се считат за маловажни и не се разглеждат от компетентнтие органи. А битовата престъпност в масовия случай е с щети под 500 лева. Законодателят явно е казал, че цялата битова престъпност няма да я разследва, защото не е важна. Това трябва да спре!“, заяви Ламбев.Депутатът отговори и на въпроси за закона за българските храни и искането на БСП между 35 и 50% от плодовете, зеленчуците, месните и млечните продукти в големите супермаркети да са с произход от България.Валентин Ламбев посочи опасността в следващия парламент да влязат 240 „частни“ народни представители, ако бъдат гласувани промените в Избирателния кодекс. „Истинският проблем не е във вида на избирателната система, а в качеството на избраните народни представители – дали са близо до хората, за да решават проблемите или ги лъжат“, каза Ламбев. Той припомни, че БСП се застъпва за изборен модел по немската система със 120 пропорционално избрани депутати и 120 – избрани по мажоритарен принцип. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Депутатът от БСП Валентин Ламбев: Спешно трябва да се осигурят средства за ремонт на килийното училище в Дебелец"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%81%d0%b5%d0%b7%d0%be%d0%bd%d0%b0-%d0%b2-%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3/", "text": "Лято 2017 бе официално открито в курорта Слънчев бряг. „Към началото на сезона общият брой планирани полети на летища Варна и Бургас за периода юни-септември 2017 г. вече надхвърля с 8% броя на изпълнените полети през същия интервал на 2016 г. Очакваме отново силно присъствие на туристи от Германия, Полша, Великобритания, Украйна, Чехия, Франция, скандинавските страни, Русия и др.“, каза по време на откриването министърът на туризма Николина Ангелкова.Присъстваха още вицепремиерът Валери Симеонов, областният управител на Бургас Вълчо Чолаков, народни представители и др. гости.Министър Ангелкова подчерта, че летният туризъм заема основен дял в отрасъла и от следващите няколко месеца зависи да изпратим отлична година с приблизителен ръст към момента от 7 до 10% спрямо рекордната 2016-а. По думите й качеството на услугите и сигурността на туристите са над всичко, защото в противен случай губят конкурентоспособността и имиджът на България.Трайното намиране на решение на проблема с кадрите остава водещо за нас, каза още Николина Ангелкова. Успяхме с много общи усилия да приемем Закона за трудовата мобилност и трудовата миграция. Правилникът му също е приет и вече стартира наемането на работници от трети страни, каза още тя. Това според нея обаче ще подпомогне бранша краткотрайно и затова се предприемат съвместни стъпки с образователното министерство, за да има пряка връзка между обучението и нуждите на бизнеса. За целта се работи и по създаването на Център за квалификация и преквалификация на изпълнителски кадри. Същевременно трябва да се обсъди и средното възнаграждение в сектора, за да се задържат качествените работници, коментира Ангелкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Откриха сезона в Слънчев бряг"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d1%80%d0%be%d0%bc%d0%b0%d0%bd-%d1%80%d0%b8%d1%82%d0%bd%d0%b0%d0%bb-%d0%bc%d0%b5%d0%b4%d0%b8%d0%ba-%d0%be%d1%82-%d0%ba/", "text": "12-годишното момче, ритнало фелдшерка след като тя се отзова на спешен сигнал за пострадал мъж, я  „от кеф”, предаде Росица Годжовска се отзовала на спешен сигнал за порязан мъж. На място е имало голяма компания, която е празнувала и след скандал между двама мъже, единият порязва ръката си с чаша и съседите викат спешен екип.Според тях медиците се забавили най-малко с половин час и това е предизвикало агресията на момчето. От спешния център отричат да има закъснение.Пред БТВ момчето отговорило, че е ритнало фелдшерката „от кеф”.При проверка в спешния център е установено, че линейката е пристигнала на адрес на четвъртата минута от подаването на сигнала.Нападнатата фелдшерка заяви, че ще си търси правата по съдебен път. За 13 години стаж в системата подобен инцидент й се случва за първи път.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Нападателят от Роман ритнал медик „от кеф“"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a%d1%82-%d0%b5-79-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8/", "text": "Седем души бяха ранени при челен удар между две коли станал на главен път Е-79, в района между с.Струмяни и с.Градешница.Около 11:45 часа в неделя  е получен сигнал за тежкото произшествие. По първоначална информация са пострадали три деца и четирима възрастни, които са транспортирани за оказване на медицинска помощ в МБАЛ-Благоевград.Движението за ППС е затворено и в двете посоки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Тежка катастрофа на път Е-79, пострадали са три деца и четирима възрастни"}
{"url": "https://trud.bg/%d0%b4%d0%be%d0%bc-%d1%81%d1%8a%d0%b1%d1%80%d0%b0-%d0%bd%d0%b0%d0%b4-20-%d0%be%d1%81%d0%b8%d0%bd%d0%be%d0%b2%d0%b8%d1%82%d0%b5%d0%bb%d0%b8-%d0%b8-%d0%b4%d0%b5%d1%86%d0%b0%d1%82%d0%b0-%d0%b8%d0%bc/", "text": "За 16-и път хепънинг в Дома за медико-социални грижи за деца във варненския квартал „Виница” събра осиновители  и децата им. Над 20 родители с малчуганите си, които са направили първите си стъпки тук,  участваха в традиционния празник „Аз и моето семейство“.Децата, които са на възраст от 18 години, показаха своите таланти да пеят, свирят, танцуват и рецитират. Домакините от Дома за медико-социалните грижи за деца подготвиха много изненади с музикални поздрави  на младежите от доброволческата организация PTPI „Делфините”, с DJ  и аниматор. После родители и деца засадиха традиционното дърво, от което досега през годините вече има цяла гора.Съорганизатори на събитието са Регионалната дирекция „Социално подпомагане“, Дирекция „Социално подпомагане“ – Варна и Отделът за закрила на детето. Идеята е заимствана от примера на САЩ, Дания, Италия и редица други  държави. Не са малко родителите, които решават именно на празника да споделят с децата личната им история.  Така, без да се травмират, те приемат  по-лесно факта, че са осиновени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Дом събра над 20 осиновители и децата им на празник"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d0%bf%d1%83%d1%81%d0%ba%d0%b0%d1%82%d0%b0-%d0%b2-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3%d1%80%d0%b0%d0%b4%d1%81%d0%ba%d0%be/", "text": "Когато Славея Грозева от димитровградското село Ябълково преди време вижда по телевизията представяне на фестивал на горнооряховския суджук, решава, че е добре да се направи и празник на уникалния местен специалитет – пуската. Споделя с кмета на селото и хората от настоятелството на читалище „Христо Ботев“. Всички прегръщат идеята и празникът става.Провеждат го за първи път преди седмица. По стародавна традиция точно през юни, хората разрязвали пуските за сефте на хармана. Случвало се по време на жътва, но гледали да им остане и за гроздобер. Първите пуски са се вадели по жътва, а последните за Димитровден. В най-усилното време, когато хората са на полето, за да приберат реколтата. Затова имат нужда от силна, калорична храна и много течности, за да не се обезводнят в горещините. Пуската е идеална за случая – направена е от чисто свинско месо и сланина и е достатъчно солена.„Засища и те кара на вода. Уникално вкусна е“, обясняват кратко местните хора. Те казват, че високото качество и неповторим вкус на ябълковската пуска се дължат на климата по тези места. Времето от направата, периодът на съзряване до консумацията е няколко месеца. Вместо в хладилник се съхранява най-добре в пепел от огнището, след като са изгорели дървата.В днешно време името на деликатеса звучи странно и рядко се среща човек, който наистина знае на какво е наречен. А всъщност е просто – така казвали хората в Тракийската долина на мехура на прасето. Думичката вече е толкова рядко употребявана, че дори и продавачите на сухата пуска, казват мехур. По-младите дори не са я чували.Когато някога старите хора измислили това уникално мезе, месото трудно се съхранявало дълго след Коледа. Мехурът на прасето се оказал онова място, в което спокойно се събирало 2-3 килограма месо и сланина. За да се запази по-дълго, след като се измие добре преди да се напълни, мехурът обилно се осолява и се оставя да поеме добре солта. През това време месото и сланината се нарязват на кубчета, смесват се с подправките и се оставят 1-2 денонощия да се отцеждат в нощвите – дървеното корито, в което обикновено се меси хляб. Трябва и добре да поеме от подправките. И коритото да се сложи под наклон, за да може кръвта от месото да се изтече в най-ниската част и да се изхвърли. След втория ден мехурът се пълни.„Не всеки може да пълни пуска“, предупреждават старите майстори от Ябълково и съветват аджамиите да не си купуват пуска от кой да е продавач. Когато се пълни мехурът, парчетата месо, сланина, праз лук и подправки (солта и черният пипер са задължителни) трябва много добре да са смесени и толкова добре да се натъпчат в червото, че да не остава въздух вътре.„Иначе пуската се разваля и започва да мирише още преди да е узряла. Тогава язък и за матр’яла и за труда“, обясняват майсторите.Допълнителните подправки определят и региона, и особеностите на конкретната пуска:За тази от Ябълково е типично да се добави праз. За Филевската – пък сладък червен пипер. На други места слагат лют червен пипер или 1 люто чушле на кг месо.Някои слагат и по малко чубрица или риган (не повече от 2-3 г на кг месо).Като месен деликатес от свинско месо пуската е известна най-вече в региона между Хасково- Първомай и то не във всички села, а основно в региона на Върбица, Филево, Сталево, Ябълково.Уникалното мезе се приготвяло по един и същи начин в продължение на дълги години. Традицията се предавала в семейството от поколение на поколение, разказва още и още любопитни факти за пуската основният двигател на празника Славея Грозева. Тя и нейният съпруг Иван Ничев печелят трето място в конкурса със своята пуска.Победител в надпреварата за най-добре направена пуска в първото издание на празника в Ябълково е Атанас Ганчев. Той неслучайно носи пълното име на своя дядо Атанас Ганчев – най-добрия майстор на пуски в Ябълково.Пуските се продават се по пазарите, напълно изсушени, нагънати на четири – като плондерите от старите надуваеми топки или пък в надут вид, вързани откъм отвора – като балони. Изобщо не са скъпи – около левче за брой. Преди да се ползват, трябва добре да се накиснат в марна вода – поне за няколко часа (не по-малко от три часа). Стават еластични и ароматни. Как се прави Прясно свинско месо – равни количества от бута и плешката – шарено месо и късчета сланина. Сол – от 35 до 45 грама(колкото повече толкова по-добре) Черен пипер – 6 грама Кимион – 6 грама Нарязан на ситно праз – зелената част – около 30-40 грама Захар – 8 грама Около 30 мл уиски (може водка или друг твърд алкохол)Охладеното месо и сланината се нарязват на едри късове и се смесва се със солта, подправките и алкохола. Омесва се хубавичко в продължение на 10-15 минути и се оставя в наклоните дървени нощви на хладно – от 24 до 48 часа. Сетне се пълни в мехура. Връзвате здраво и месната топка отива да си виси на саръка,(под стряхата от северната страна на къщата) на хладно и проветриво място. Приблизително 2-3 месеца са й достатъчни да се вее, тогава преминава на съхранение в дървесна пепел, където може да стои повече от 6 месеца. ", "date": "2017.06.18", "title": " Празник на пуската в димитровградско село\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-3/", "text": "Към 12.00 часа българско време няма постъпила информация за пострадали български граждани при горските , разразили се в централна Португалия, съобщиха от Министерството на външните работи.Към момента съществуват 11 огнища, като най-засегнати са зоните на север от Лисабон – Лейрия, Сантарей и Коимбра. Най-тежко е положението в селищата Педрогао Гранде, Гойш, Фигейро дош Виньош и Ферейра до Зезере.Министерството на външните работи препоръчва на българските граждани, пътуващи за и пребиваващи в Португалия, да проявяват повишено внимание, като се осведомяват предварително за актуалната обстановка, да избягват засегнатите райони и да спазват стриктно указанията на местните власти.Българското посолство в Португалияследи развитието на ситуацията и поддържа постоянен контакт с местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Лисабон:00 351933 611 337.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " МВнР: Няма данни за пострадали българи при горските пожари в Португалия"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd-%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b0-%d0%bb%d0%b5%d1%82%d0%b8/", "text": "Пътници, пътували към от Германия към Варна, са били евакуирани при бомбена заплаха на летището в Щутгарт, пише немският „Билд“.Първоначално немската медия съобщи, че става въпрос за самолет на „Бългерия еър“, но от компанията опровергаха тази информация. на летище Варна сочи, че полетът е на “Българиан Еър Чартър” и закъснява.По първоначални данни става въпрос за спор между пътниците в самолета, при който един от тях обвинил друг, че е планирал нападение срещу машината.Екипажът на летателната машина е задействал алармата.Всички 180 пътници са евакуирани.Всички планирани за излитане и кацане полети бяха спрени.В момента се проверяват багажите на пътниците, като в операцията са включени и кучета.След приключване на проверката пътниците ще излетят към България в следобедните часове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Евакуиран е български самолет на летището в Щутгарт заради бомбена заплаха"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0%d1%82%d0%b0-%d0%b6%d0%b8%d0%b2%d0%b5%d0%b9-%d0%b0%d0%ba%d1%82%d0%b8%d0%b2%d0%bd%d0%be/", "text": "За пореден път стотици почитатели на здравословния начин на живот се включиха в инициативата „Живей активно!“.Много спортни легенди ги подкрепиха ги с личен пример.Тази година под мотото „Зареди се с енергия“ Нестле България, Министерството на младежта и спорта и Столична община, заедно с много любими български звезди предложиха на софиянци още повече споделени активни моменти, заредени с много енергия и динамика.„Живей активно!“се фокусира върху два от най-големите проблеми на съвременното общество – приемът на небалансирано дневно меню и заседналият начин на живот. Философията на инициативата е свързана с промотиране на балансираното хранене, което ни снабдява с енергия и с мотивиране на активния начин на живот, чрез който да споделяме тази енергия с околните.За първа година инициативата обединява сили с ЕКОПАК България и ще предизвика последователите си да живеят активно, да събират разделно, да бъдат в хармония със себе си и с природата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Стартира инициативата „Живей активно“ (СНИМКИ)"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d1%81%d1%82%d0%be%d0%b8%d1%87%d0%ba%d0%be%d0%b2-%d0%b5%d0%ba%d1%81%d0%ba%d0%bb%d1%83%d0%b7%d0%b8%d0%b2%d0%bd%d0%be-%d0%bf%d1%80%d0%b5%d0%b4-%d1%82%d1%80/", "text": "– От Маями пътувахте за Барселона за мача на „дрийм тийма“. Оттам отидохте на тържествата на „Лукойл” в Москва, след това в София за шоуто на Димитър Бербатов. Впечатленията ви от този малък тур?– Въобще не го усетих, защото постоянно съм в самолета. Моята къща се премести във въздуха. Щастлив и горд съм, че след 25 години отново се събрахме всички заедно, с изключение на Йохан Кройф, лека му пръст. След това заминах за Москва за една голяма среща. Навършват се пет години от престижния турнир „Лукойл къп“, а аз имам честта и привилегията да съм лице на това състезание.– Както много други неща във футбола ни първи дадохте модела как се правят мачове с „50 години номер 8“. Как се почувствахте на двубоя на Бербатов?– За мен бе задължение и отговорност да бъда на този мач. Винаги съм тачил Димитър и съм бил близо до него. Един от последните мохикани в нашия футбол. А и щом става дума за благотворителност, аз никога не съм отказвал.– Гледахте ли националния отбор?– Не съм ги гледал, но имах възможността да прочета и да коментирам. Естествено, че бях много щастлив след победата над Холандия. Имаме стари сметки за уреждане. Поне Петър Хубчев успя да направи така, че да им върнем за това, което ние пропуснахме в онази 80-ата минута преди години. Но е много неприятна загубата в Беларус. Тежка, защото дойде от отбор, който преди години сме побеждавали безпроблемно.– Преди 10 години мнозина видимо искаха да не успеете като селекционер на България и реално жертваха тогава националния отбор в мисията си. Ще говорите ли на тази тема?– Толкова години не съм свързан с българския футбол. Каквото и да кажа, ще бъде… Дали съм бил прав, дали не, времето вече го показва. Да, времето си върви и сега съм щастлив в Маями. По този въпрос какво още да кажа? Много е лошо да си мишка, пък да искаш да станеш плъх. Това е живата истина. Когато си подадеш главата от дупката, си мислиш, че всичко около теб е розово, но не е така. Минало – заминало. Само съжалявам, че това поколение имаше възможност да направи нещо голямо, както класирането за Евро 2004. Един голям успех, макар че направихме три загуби. Аз поех ангажимент тогава, защото виждах, че има качество и потенциал в този отбор. Може би трябваше да се поработи още малко по дисциплината и отговорността. Вярвах във всеки един мач и във всяка една тренировка, че момчетата ще се раздадат, но в крайна сметка имаше неща извън футбола, които във времето излязоха наяве. Почнаха да казват: „Когато Ицо говореше тези работи, ние не вярвахме!“. Е, вярвайте го сега! Тази тема е затворена страница за мен. Казвал съм ви, че в българския футбол едва ли ще се върна. Стоя настрани. Там, където са ме оценили. Спокоен съм, пътувам си, правя си кефа.– Винаги сте бил в приятелски отношения с Петър Хубчев. Ще му дадат ли достатъчно време?– Винаги съм се възхищавал на професионализма на Петър. Той е човек с голям хъс, със спортна злоба да побеждава. Петър се е научил през годините на желязна дисциплина – първо в България и впоследствие най-вече в Германия. Има ясна идея какво трябва да направи с всеки един ден в тренировъчния процес и във всеки един мач. Какво значи дали ще го оставят на поста? Смениха се десет треньори и какво правим? Грешки. Да, приемам, всеки прави грешки, но само глупаците ги повтарят.– Използваха се всички имена в българския футбол.– Сигурно ще се използват и още, а те си стоят там на улица… Как се казваше?– Беше „Кърниградска“, след това „Иван Асен II”, а сега Дом на футбола в Бояна.– Полека-лека излизат извън София. Рано или късно няма да ги има. Защото виждате, че ние реално си живеем в миналото. Цял живот ще си празнуваме 94-та, както и … 44-та година.– При вас са последните милионни трансфери на българи в евро – Ивайло Чочев от вашата академия в Етрополе, Георги Миланов и Симеон Славчев от периода ви в „Литекс”. Защо вече нямаме футболна стока за милиони?– Имаше една песен за милиони… Защото няма продукт. Какво се работи по детско-юношеския футбол? Дайте примери за играчи, които сега са излезли от самите клубове. Чета и гледам как някои се хвалят с „нашия юноша“. Откъде? Той завалията тръгнал от Враца, минал през мен в Етрополе, бил в Барселона и сега бил техен юноша. Гледай, докъде са стигнали! Те нямат един юноша, но какво да правим? Проблемът е в тренировъчния процес в детско-юношеския футбол.– Чакаме дуел между Зинедин Зидан и Жозе Моуриньо на 200 км от София. В Скопие ще е мачът за Суперкупата на Европа между „Реал” и „Манчестър Юнайтед”. Други градове като Тбилиси, Трондхайм, Киев, Талин, Букурещ получиха подобни двубои…– И ние можеше да получим, но някои искаха много комисионни. Затова нито в Пловдив има стадион, нито в София. Като искаш много комисионни, накрая не получаваш нищо.– Ще получим ли някога такъв голям мач? Нали имаме лоби в УЕФА…– Какво?– Имаме лоби в УЕФА.– Лоби или лоби бар? Предполагам, че имаме лоби бар, но лоби едва ли. Е, има някакъв напредък. Последните години получихме домакинство на кръг или финали за юношеските национални отбори в Стара Загора, в Бургас, в Созопол и в Сливен.– Друго е да вземеш финал за Лига Европа.– Окей, но пък трябва да се почне отнякъде. Но като нямаш стадиони и като гледаш какъв хаос е в държавата, кой ще дойде тук? Макар, че на 200 км от тук също не е „цвете за мирисане“, но пък си направиха стадион, който ние нямаме.– Трябва да върнем Христо Порточанов.– Едва ли Ицо Порточанов ще се върне във футбола, но той направи най-хубавото съоръжение у нас за времето си – в Бургас. След това Гриша Ганчев направи в Ловеч един малък стадион за 8-10 хиляди души. Също приятен стадион. Имаме и един „Васил Левски“, който ни е емблемата. Като кацаш със самолета първо виждаш „Васил Левски“ и „Армията“. Но къде са другите? Горе-долу приличен е стадионът в Стара Загора. В Пловдив нямаме стадиони. Да се надяваме, че в Търново с помощта на Краси Балъков, Бончо Генчев и най-вече на кмета, ще възвърнат обичта към футбола, за да може стадион „Ивайло“ да бъде това, което беше по наше време.– Следеше ли цирковете около финалната права в Първа професионална лига?– Аз не можах да я разбера, но щом така са преценили, да си карат по тази система. Отдалечил съм се от нашето първенство по простата причина, че задълженията ми са съвсем други. На някои им добре да си идвам така за малко. На мен също. Довиждане до 20 септември в Стара Загора. Там очаквайте голямо шоу с тима на ветераните на „Барса”, които ще доведа в този наистина футболен град.", "date": "2017.06.18", "title": " Христо Стоичков ексклузивно пред „Труд”: В УЕФА имаме не лоби, а лоби бар"}
{"url": "https://trud.bg/%d0%bf%d1%81%d0%b8%d1%85%d0%b8%d1%87%d0%bd%d0%be-%d0%b1%d0%be%d0%bb%d0%b5%d0%bd-%d0%bd%d0%b0%d0%bf%d0%b0%d0%b4%d0%bd%d0%b0-%d1%81%d0%b2%d0%b5%d1%89%d0%b5%d0%bd%d0%b8%d0%ba-%d0%b8-%d0%ba%d0%bb%d0%b8/", "text": "Психично болен мъж е нападнал свещеник и клисарка в центъра на Свищов. Инцидентът станал около 12,15 часа в неделя в крайдунавския град. В полицията е бил подаден сигнал, че неизвестно лице се е нахвърлило върху поп и служителка на църквата „Света Троица“.Още рано сутринта по време на неделната служба извършителят бил пред храма и е пускал религиозна музика. Ненадейно и без причина обяче той станал агресивен и ги нападнал, като нанесъл удар в носа на жената. На мястото незабавно е пристигнала полиция и З.А. е задържан. В последствие е установено, че мъжът е с психични отклонения и страда от параноична шизофрения.Срещу него е образувано бързо производство за хулиганство и е откаран в държавна психиатрична болница във великотърновското село Церова Кория. Пострадалата свищовлийка е била откарана в Спешна помощ, а медиците са констатирали, че е с фрактура на носа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Психично болен нападна свещеник и клисарка в Свищов"}
{"url": "https://trud.bg/%d0%bd%d0%b8%d1%81%d0%ba%d0%b0-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2%d1%8a%d0%b2-%d1%84%d1%80%d0%b0%d0%bd/", "text": "Избирателната активност на втория тур на парламентарните избори във Франция е по-ниска от тази преди седмица. Това засилва шансовете за много широко мнозинство за партията на новия президент Еманюел Макрон, предаде .Едва 17,75% от френските избиратели са отишли да гласуват до обед, сочат данните на френското вътрешно министерство. Те потвърждават тенденцията към исторически ниска активност. Гласоподавателите са дори по-пасивни от първия тур миналата неделя, когато до същия час бяха пуснали бюлетини над 19%. Особено вяло протича вотът в Париж, където до обяд са гласували малко над 10%. Това е ясен знак за категоричния триумф на партията на новия президент Макрон, която може да спечели над три четвърти от депутатските места и да остане без жизнена опозиция, както се опасяват останалите политически сили, дестабилизирани и разделени от вълната на президентското движение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Ниска избирателна активност във Франция"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d1%83%d0%bf%d1%80%d0%b5%d0%ba%d0%bd%d0%b0/", "text": "Министерството на външните работи на Русия смята, че новата линия на администрацията във Вашингтон спрямо Куба, е връщане към риториката от Студената война, предава  .От руското външно министерство призовават САЩ да послушат „гласа на международната общност“. „Обявяването от президента Доналд Тръмп на нова линия в отношението към Куба, ни връща към позабравената реторика в стил от Студената война“, се казва в обнародваното съобщение на руското външно министерство.Във връзка с заявлението на американския президент Тръмп по въпроса за отношението към Куба, в Москва потвърдиха „непоколебимата си солидарност“ с островната нация, и подчертаха, че „високомерният стил на правене на нещата с Куба, е безперспективен“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Руското външно министерство упрекна САЩ във връщане към риториката от времето на Студената война"}
{"url": "https://trud.bg/%d1%80%d0%be%d0%bb%d1%8f%d1%82%d0%b0-%d0%bd%d0%b0-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80%d0%b0/", "text": "Хеликоптерите – военни, цивилни, полицейски, футуристични – са извънредно важна част от историята на зрелищното кино. Те не са просто неодушевени летателни машини, които раздират въздуха и снабдяват публиката с чудесни гледки “от птичи поглед”. Вертолетите са важни персонажи в солидно количество от най-качествените военни драми, екшън тупалки и фантастични трилъри, създавани някога. Ролята на хеликоптера в наситеното с адреналин кино е многофункционална и многопластова.Някои от най-страхотните филми нямаше да са това, което са, без онези иконични и легендарни сцени с хеликоптери.Сред най-епичните и грандиозни епизоди с участието на военни вертолети несъмнено е незабравимата атака на полковник Килгор (Робърт Дювал) към средата на шедьовъра на Франсис Форд Копола от края на 70-те години на миналия век “Апокалипсис сега”. Той насочва ескадрила хеликоптери към виетнамско селце на фона на величествената и заплашителна мелодия на Вагнер “Походът на Валкириите”. Всичко в тази сцена е гениално.Друг върховен пример за качествено хеликоптерно кино е “Блек Хоук”, вдъхновен от действителни събития, и разказващ за свалянето на хеликоптер с американски войници в гъмжащата от джихадисти столица на Сомалия. “Битката за Могадишу” е материализирана на екрана от майстора сър Ридли Скот по незабравим начин.Стенли Кубрик също се е отчел с легендарни въздушни кадри. В неговия опус “Пълно бойно снаряжение” двама от централните персонажи се качват на хеликоптер, за да отидат до своята дестинация по време на войната във Виетнам, а във вертолета заварват тотално психясал мъж, който стреля от въздуха по мъже, жени, деца и водни биволи.Извън военното кино, някои от ключовите сцени с хеликоптери се съдържат в шипонската екшън поредица с Том Круз “Невъзможна мисия”. Най-значимият епизод е от финала на оригинала и включва малък, но агресивно пилотиран от персонажа на Жан Рено вертолет, който навлиза в тунел, преследвайки героя на Том Круз, който пък търчи по покрива на бърз влак. Звучи като рецепта за топ екшън. И е точно това.Образът на преследващия хеликоптер е използван брилянтно и от Джеймс Камерън в неговия монументален шедьовър “Терминатор 2: Денят на Страшния съд”. Злодеят, изигран от Робърт Патрик, краде полицейски хеликоптер и тръгва да преследва добрите, а Камерън снима и монтира сцената като за учебник по виртуозно екшън кино.По-малко известен, но изцяло посветен на хеликоптерни екшън сцени, е “Син Гръм” с големия Рой Шайдър. Сюжетът е посветен на специален високотехнологичен и футуристичен модел вертолет, който става централен участник в действието.Връщаме се на военна територия за едни от най-важните екшън епизоди с могъща летателна машина – “Рамбо 3”. Силвестър Сталоун е в най-върховната си физическа форма, стреля с тежки картечници, но шоуто е откраднато от чудовищен военен хеликоптер – машина на разрушението и метафора за огнения ад на войната.Велика сцена с вертолет съдържа и модерната научно-фантастична класика “Матрицата”. Нео спасява Морфей, който е затворен от агент Смит в небостъргач. Нео пристига с хеликоптер, въоръжен с чудовищни картечници и дава началото на невероятно зрелищна сцена, която завършва с бруталното забиване на летателната машина във висока сграда, подпомогнато от революционни за времето си визуални ефекти.Малко по-различен ъгъл към хеликоптерите предлага мафиотския епос на Браян Де Палма “Белязаният”. Там вертолетът е използван като платформа за екзекуции. Един предател е хванат, качен на хеликоптер и обесен във въздуха от гангстерски лорд. Сцената е вдъхвовена от традицията на наркобарони и някои диктатури да се освобождават от своите врагове и опоненти с помощта на верни вертолети.Хеликоптерите имат важна роля и във филмите за чудовища. Тази година ни донесе една от най-грандиозните и виртуозно хореографирани екшън сцени с вертолети. Кадрите бяха част от най-новата версия на “Кинг Конг”. Цяла ескадрила военни хеликоптери бе унищожена от гигантския древен звяр. В естетическо отношение кадрите са силно вдъхновени от абсолютната хеликоптерна класика – “Апокалипсис сега”.", "date": "2017.06.18", "title": " Ролята на хеликоптера\t\t\t"}
{"url": "https://trud.bg/%d0%bc%d0%be%d0%bc%d1%87%d0%b5-%d0%bd%d0%b0-13-%d0%b3%d0%be%d0%b4%d0%b8%d0%bd%d0%b8-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%be-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82/", "text": "13-годишно момче е загинало при . Това съобщават от пресцентъра на МВР. От там уточниха, че първоначално им е било съобщено, че загиналият е 20-годишен, но по-късно е установено, че става дума за починало момче на 13 години, което е от Република Сърбия.Дежурният служител каза още, че вследствие на катастрофата в Многопрофилна болница за активно лечение – Благоевград се били приети 7 души, от които 4-ма възрастни и 3 деца, едно от които е загиналото. Вследствие на пътнотранспортното произшествие главен път Е-79 в района на инцидента бе затворен в двете посоки, но към този момент движението на автомобилите е възстановено и се осъществява и в двете посоки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Момче на 13 години е загинало при катастрофата между Струмяни и Градешница"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d0%b1%d1%83%d0%bb-%d0%b0%d0%bb%d0%b5%d0%ba%d1%81%d0%b0%d0%bd%d0%b4/", "text": "Тази година предстои да маркираме велоалея по ул. „Георги Раковски“. Вече внесохме и проекта за бул. „Александър Дондуков“ с велоалея. Да се надяваме, че Министерството на културата ще ни подкрепи и ще я одобри. Това каза кметът на София Йорданка Фандъкова на откриването на инициативата „Живей активно!“.„Ще продължим да инвестираме във фитнеси на открито. Тази година предвиждаме да изградим 12 нови площадки в цяла София“, заяви тя. „София беше избрана за европейска столица на спорта за следващата 2018 година благодарение на големи спортни събития като „Живей активно!“, коментира Йорданка Фандъкова. По думите й вече 12 години София е домакин на инициативата и все повече и повече хора се включват, което говори за това, че софиянци обичат активния и здравословния начин на живот.Кметът се обърна към присъстващите на откриването на инициативата с думите: „Моля, следващата година всеки един от вас да доведе поне по още един, за да бъдем много и да бъдем заедно. И през целия ден да се радваме на десетките активности, които се организират и дават възможност на децата и на семействата да спортуват“. „Безкрайни благодарности на прекрасните спортисти, които много помагат с примера си, да увличат младите хора да спортуват“, каза още Йорданка Фандъкова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Фандъкова: Проектът за бул. „Александър Дондуков“ с велоалея вече е внесен\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%81-25-%d0%ba%d0%b3-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%bd%d0%b0/", "text": "48-годишен български гражданин е задържан при опит да влезе на територията на Унгария на граничен пункт „Рьоске“ със Сърбия, превозващ в своя автомобил марка „БМВ“ 26 килограма марихуана. Полицията изчислява, че стойността на задържаната дрога възлиза на 52 млн. форинта (331 хил. лв.), предаде Karpatinfo.net.„Мъжът е задържан и разпитан. Образувано е производство срещу него. Полицията поиска задържане под стража“ – пише на сайта на унгарската полиция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Българин с 26 кг. марихуана е задържан на сръбско-унгарската граница"}
{"url": "https://trud.bg/%d0%ba%d0%be%d0%bb%d0%be%d0%bd%d0%b0-%d0%be%d1%82-%d1%87%d0%b0%d0%ba%d0%b0%d1%89%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0-%d0%b3%d0%ba%d0%bf%d0%bf-%d0%bc%d0%b0/", "text": "По данни на ГДГП на влизане в страната през ГКПП-Маказа се е образувала колона от чакащи автомобили от около километър и половина, съобщават от пресцентъра на МВР.Граничните полицаи съветват пътуващите от Гърция да се възползват от останалите близки контролно-пропускателни пунктове – Орменион -Кап.Петко войвода, Кипринос -Ивайловград и Термес – Златоград.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Колона от чакащи автомобили на ГКПП-Маказа\t\t\t"}
{"url": "https://trud.bg/%d0%bf%d0%be%d0%bb-%d0%bc%d0%b0%d0%ba%d0%ba%d0%b0%d1%80%d1%82%d0%bd%d0%b8-%d1%81%d1%82%d0%b0%d0%b2%d0%b0-%d0%bd%d0%b0-75/", "text": "Британският композитор, певец, мултиинструменталист, член на легендарната група „Бийтълс“ и най-богат музикант в света Пол Маккартни днес навършва 75 години.По този повод кралица Елизабет II награди сър Пол с ексклузивния Орден на кавалерите на честта. Причината за тази чест е, че той е един от най-популярните знаменитости в света.Тази популярност се обяснява с удивителния синтез на високо качество на композираните и изпети от него песни и поразителната им достъпност за масовия потребител.Необикновената мелодичност на Маккартни създава усещането за лекота и простота, като в хита Yesterday (1965).Той е признат от класации на Би Би Си, Ем Ти Ви и сп. „Ролинг стоун“ за най-добрата поп композиция на 20-и век. Песента има и рекорден брой кавъри в музикалната история – над 2200.Пол Маккартни продължи да пише песни и да изнася концерти и след разпадането на „Бийтълс“.Неговият най-успешен хит от търговска гледна точка не е от периода на Ливърпулската четворка. Това е Mull of Kintyre на група „Уингс“ от 1977 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Пол Маккартни стана на 75"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b8%d0%bd%d1%81%d0%bf%d0%b5%d0%ba%d1%82/", "text": "Министърът на туризма провери днес плажовете в Бургас и Свети Влас. Новият наемател на морски плаж „Бургас-север” е осигурил всички задължителните дейности – почистване, спасителни постове, медицинско обслужване, установи инспекцията.По отношение на водоспасителната дейност стана ясно, че спасителите ще бъдат с 9 човека повече от задължителния брой. Като добра практика министър Ангелкова посочи, че има изградени специализирани санитарни възли за хора с увреждания. Предстои да бъде обособен и детски кът.Министърът припомни, че благодарение на допълнително водени разговори и договорености със стопанина на морския плаж, посетителите ще заплащат по 3.00 лв. за чадър и 3.00 лв. за шезлонг, а не първоначално заложените по 7.00 лв. „Бургас-север” е предаден на новия наемател едва на 8 юни, поради забавяния в процедурата за отдаване под наем на морския плаж.„Морски плаж Бургас-централен” се поддържа в изрядно състояние”, отбеляза министърът на туризма при инспекцията на този плаж. По думите й новият наемател изпълнява стриктно договорните си задължения и има осигурени необходим брой спасителни постове, спасители, медицинско обслужване, а почистването на плажа се извършва регулярно.По време на проверката на „Бургас-централен” министърът на туризма Николина Ангелкова се срещна с 19-годишната Жени Райкова, която работи като спасител там. Само преди няколко дни младото момиче спаси от удавяне 14-годишен, след края на работния си ден. „Вашата работа е високо отговорна и постъпката Ви е пример за младите хора”, й каза Николина АнгелковаНа „Нов плаж „Свети Влас” е осигурен необходимият брой спасители и постовете им са оборудвани, съгласно предоставената и одобрена схема от концесионера. „На морския плаж са поставени задължителните информационни табели” посочи Николина Ангелкова и добави, че на тази морска ивица е организирано разделно събиране на отпадъците.Министър Ангелкова посочи, че морският плаж е отличен със „Син флаг” и уточни, че за да получат този сертификат плажовете и пристанищата трябва да покрият около 30 критерия, разпределени в четири категории, свързани с обезопасяването, информирането, поддържането на плажа и качеството на водите. През 2016 г. „Нов плаж „Свети Влас” също бе носител на отличието. ", "date": "2017.06.18", "title": " Министър Николина Ангелкова инспектира плажове в Бургас и Свети Влас"}
{"url": "https://trud.bg/%d0%b4%d0%b6%d1%83%d0%bb%d0%b8%d1%8f-%d1%80%d0%be%d0%b1%d1%8a%d1%80%d1%82%d1%81-%d1%83%d1%81%d0%bc%d0%b8%d0%b2%d0%ba%d0%b0%d1%82%d0%b0-%d0%bd%d0%b0-%d1%85%d0%be%d0%bb%d0%b8%d0%b2%d1%83%d0%b4/", "text": " В последното десетилетие Робъртс се движеше по-скоро по периферията на Холивудския елит, участваше във филми, които не успяваха да пленят мейнстрийм публиката и критиката, занимаваше се с типичната за звездите от този калибър благотворителност и не нахлуваше с взлом в заглавията с някакви драматични моменти от личния си живот. Този период роди много нови звезди, но нито една дама не успя истински да запълни празнината, оставена от Робъртс. Тя беше „Хубавата жена“, „Златното момиче на Американското кино“ и най-вече „Усмивката на Холивуд“. Предстои да видим доколко филмът „Чудо“ ще успее да извърши чудо и отново да направи Робъртс най-горещото име в индустрията.Робъртс удря джакпот в началото на 90-те години на миналия век с романтичния мегахит„Хубава жена“ (Pretty Woman) който прави приходи от 464 млн. долара. Робъртс става световноизвестна с образа си на палава версия на „пепеляшка“, където си партнира с Ричард Гиър. Ролята е дадена на Джулия, след като на предложението отказват Мишел Пфайфър, Моли Рингуолд, Мег Райън, Дженифър Джейсън Лий, Карън Алън и Дарил Хана. Каква груба грешка от тяхна страна. За да участва в „Хубава жена“ Робъртс получава хонорар от 300 хиляди долара. 13 години по-късно тя взима рекордните 25 милиона долара за „Усмивката на Мона Лиза“.Между тези две заглавия се разгръща грандиозната комерсиална кариера на Робъртс. Тя е най-голямата звезда на своето поколение. Филмите й „Мистична пица“ (1988), „Версия пеликан“ (1993), „Сватбата на най-добрия ми приятел“ (1997), „Нотинг Хил“ (1999), „Булката беглец“ (1999), „Бандата на Оушън“ (2001), „Бандата на Оушън 2“ (2004), „Войната на Чарли Уилсън“ (2007), „Денят на влюбените“ (2010), „Яж, моли се и обичай“ (2010) и „Огледалце, огледалце“ (2012) правят общо над 2,6 млрд. долара в бокс-офиса и превръщат Джулия Робъртс в една от най-успешните актриси.Преди 17 години тя печели и мечтания „Оскар“ за главна женска роля за играта си в биографичната драма по действителни събития „Ерин Брокович“.Джулия е родена в Атланта, Джорджия година преди пикът на хипи движението и анти-военните протести в САЩ. Родителите й са Бети Лу Бередемус и Уолтър Грейди Робъртс. В жилите на Робъртс тече английска, шотландска, ирландска, уелска и шведска кръв. Неин брат е известният актьор Ерик Робъртс.Като дете Джулия иска да стане ветеринар. Тя свири на кларнет в училищния оркестър. След като завършва училището Campbell High School в Смирна, заминава за Ню Йорк, където започва кариера като актриса. Там тя се записва към агенция Click Modeling Agency и започва да посещава уроци по актьорско майсторство.Тя е харесвана едновременно от масовата публика и елитната критика. Сравняват я с Том Ханкс – и двамата са автентични американски икони на развлекателния бизнес с универсалната харизма. Тя, разбира се, е много по-секси. И продължава да изглежда добре, няколко месеца преди да направи 50. Много връзки и щипка хиндуизъмРобъртс е имала романтични афери с актьорите Джейсън Патрик, Лиъм Нийсън, Кийфър Съдърланд, Дилън Макдермот и Матю Пери. На 25 юни 1993 г. тя се омъжва за кънтри певеца Лил Лавет, а сватбата е в църква St. James Lutheran в Марион, Индиана. Двамата се разделят през март 1995 година. По време на връзката си с актьора Бенджамин Брат, Робъртс среща бъдещия си съпруг – оператора Даниел Моудър – на снимките на филма „Мексиканеца“ през 2000 година. Днес двамата имат три деца. Робъртс се увлича по източните религии както много други свои колеги и в един момент решава официално да прегърне хиндуизма, които вдъхновява много нейни фенове и разсмива някои критично мислещи скептици. За неяРадвам се, че спечели „Оскар“ с моя филмБезкрайно съм щастлив, че Джулия спечели своя първи – и засега единствен – „Оскар“ с роля в моя филм „Ерин Брокович“. Наистина се потрудихме много с нея и с останалите членове на прекрасния ни екип, за да пресъздадем драматичната и страхотно вдъхновяваща история на истинската Ерин, която се изправя срещу системата и корпорациите и извоюва голяма победа за обикновените хора. Джулия просто се потопи в персонажа, обикна образа и не можеше да излезе от него. Свърши чудесна работа, признавам си, че останах впечатлен от нивото на професионализъм и обхвата на нейния талант. Винаги бих работил отново с нея. Всички актриси искаха да са ДжулияРаботила съм с Джулия Робъртс в прекрасния филм „Отблизо“ и мога да кажа, че тя е една от най-отдадените и сериозни актриси, които съм виждала. Аз играя от много малка, но винаги си оставям отворена вратата за нови познание и техники и научих много от Джулия. Тя е красива, елегантна, интелигентна и знае как да те предразположи, за да се получат възможно най-качествените общи сцени. Спомням си, че през 90-те всички млади актриси и момичета, които още не бяха навлезли в света на киното, желаеха да приличат на Джулия, искаха да бъдат Джулия, тя беше ценен ролеви модел за страшно много девойки. Пред нея има още много добри ролиДжулия Робъртс е като природна сила. През 90-те тя беше най-голямата звезда в Холивуд, всички най-добри сценарии идваха първо при нея. Тя беше нещо специално. И още е. Сигурен съм, че добрите роли тепърва предстоят за Джулия. Тя вече е завършена и зряла актриса, готова за истински предизвикателства. Очаквам да я гледам в „Чудо“ с огромно нетърпение.Никога няма да забравя общуването ни по време на снимките на „Нотинг Хил“, който по мое скромно мнение, наистина се получи и успя да развълнува и ангажира публиката емоционално.", "date": "2017.06.18", "title": " Джулия Робъртс: Усмивката на Холивуд"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%b3%d0%be%d1%80%d1%81%d0%ba%d0%b8%d1%82%d0%b5-%d0%bf%d0%be%d0%b6%d0%b0/", "text": "Броят на загиналите от горските достигна до най-малко 62 души според вътрешния министър на страната Хорхе Гомес, цитиран от Пожарът, избухнал в събота е оставил повече от 50 души ранени, включително осем пожарникари. Правителството на страната обяви тридневен траур във връзка с трагедията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Броят на загиналите при горските пожари в Португалия достигна 62 души"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0/", "text": "Корнелия Нинова публикува пост във фейсбук по повод рождения ден на президента Румен Радев.„Честит рожден ден! По повод празника му, пожелах на президента Радев да бъде здрав и силен и все така да получава уважението на хората. Той го заслужава. Честит рожден ден, господин Президент. Останете такъв, какъвто Ви познавам – почтен, принципен и последователен!“, пише в социалната мрежа Нинова.", "date": "2017.06.18", "title": " Корнелия Нинова поздрави президента Радев за рождения му ден"}
{"url": "https://trud.bg/40-%d0%bc%d0%b5%d1%82%d1%80%d0%be%d0%b2-%d0%bd%d0%b0%d0%b4%d0%bf%d0%b8%d1%81-%d0%b0%d0%b7-%d1%81%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d1%87%d0%b5-%d1%83%d0%ba%d1%80%d0%b0%d1%81%d0%b8/", "text": "Огромен 40-метров надпис „Аз съм българче“ се извисява вече в родния град на патриарха на българската литература Иван Вазов. Патриотичното изречение от незабравимия стих на поета посреща гостите на Сопот и радва местните родолюбци, които нагледно показват как се поддържа българщината. Надписът е поставен на видно място в историческата местност „Трапето“ и е част от проекта за създаване на галерия на открито в подбалканското градче, а целта е да се поддържа жив националния ни дух и да се помни, че именно Сопот е родният град на Иван Вазов.Кампанията започна с огромна рисунка на Иван Вазов върху саниран блок в Сопот, а съвсем скоро и на други жилищни сгради ще се извисят ликовете на братята на патриарха на българската литература – генералите Владимир и Георги Вазови. Проектът предвижда да има огромен лик и на Апостола на свободата Васил Левски в квартал „Анево“ на Сопот.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " 40-метров надпис „Аз съм българче“ украси родния град на Иван Вазов"}
{"url": "https://trud.bg/%d0%bf%d0%be%d0%b4%d0%b0%d0%bb-%d0%be%d1%81%d1%82%d0%b0%d0%b2%d0%ba%d0%b0-%d0%ba%d0%bc%d0%b5%d1%82-%d0%b8%d1%81%d0%ba%d0%b0-%d0%b4%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-%d0%bf/", "text": "Подалият оставка в края на месец март кмет на пазарджишкото село Бошуля Любен Христосков изненадващо е номиниран от местната структура на БСП за нов пети пореден управленски мандат и един от двамата кандидати за насрочените с указ на президента на България Румен Радев частични местни избори на 2 юли.Единственият опонент на бившия катаджия е издигнатата от ПП ГЕРБ Христина Ванчева, която ще се опита да свали от власт управляващия неизменно от 2003 г. в Бошуля Любен Христосков. До изтичане на крайния срок за подаване на документи в Общинската избирателна комисия в Септември не се появиха други мераклии за вакантния кметски пост. Кадърът на БСП хвърли изненадващо оставка преди 3 месеца и реши да се върне на работа в МВР, след като ВКС (Върховният касационен съд) отмени решение, с което през 2003 г. бившият автоконтрольор в КАТ бил уволнен дисциплинарно след 27 години работа в системата.Опитът на 58-годишния Христосков да облече отново полицейска униформа обаче претърпял пълен крах. По тази причина дългогодишният кмет на Бошуля не било трудно да бъде убеден от съпартийците с и да се кандидатира за пети пореден управленски мандат в родното си село.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Подал оставка кмет иска да управлява пазарджишко село за пети пореден път"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-24-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b5%d0%bb%d0%b8%d0%bd%d0%b3%d1%80%d0%b0%d0%b4%d1%87%d0%b0%d0%bd%d0%b8%d0%bd-%d0%bd%d0%b0-16-%d0%b3/", "text": "Това е 27-мата присъда на мъжа, пробвал като ученик да открадне аудито на пловдивския митрополит НиколайПазарджишкият окръжен съд призна 24-годишния Николай Георгиев Якимов от Велинград за виновен за това, че на 12 юли 2015 година е направил опит умишлено да умъртви 36-годишния жител на Кричим Христо Първановски като за целта е използвал пушка. Деянието е извършено при условията на опасен рецидив, но е останало недовършено. На подсъдимия е наложено наказание от 16 години „лишаване от свобода“ при първоначален строг режим на изтърпяване на наказанието в затвора в Пазарджик, а освен това трябва да плати и обезщетение от 40 000 лв. на гражданския ищец Христо Първановски за причинени неимуществени вреди.  Tова е 26-ата присъда до момента на Николай Якимов, като предишните са за кражби и опити за убийств.Любопитен момент от богатото му криминално минало е, че като ученик в СОУ „Кирил и Методий“ във Велинград прави опит да отмъкне прословутото „Ауди А8“ на пловдивския митрополит Николай, за да си направи подарък за 18-ия рожден ден. Тогава след сделка с прокуратурата и пълни самопризнания бъдещият абитурент получава само една година зад решетки предвид факта, че това е било 21-то му осъждане.Сегашната присъда на Николай Якимов подлежи на обжалване и протест в 15-дневен срок пред Апелативен съд – Пловдив. До нея се стигнало, след като 20-годишната му приятелка от Пазарджик го напуснала заради агресивното му поведение, побоищата и псувните, на които всекидневно била подложена. Девойката заживяла в Кричим с Христо Първановски, но Николай Якимов не спирал да я тероризира по телефона. В събота срещу неделя през нощта преди да простреля Първановски, бившият любовник започнал пак да сипе заплахи и закани срещу двойката. Часове преди изстрела Якимов праща на профила във Фейсбук на бившата си приятелка снимка на ловна пушка с 2 патрона в цевите и съобщение: „Това ви чака“.Тогава мъжът от Кричим и момичето се качили на автомобила си и отишли във Велинград да се разберат веднъж завинаги с вече бившия, но неспиращ да ревнува Якимов. Бабаитът извадил ловната гладкоцевна пушка 12-и калибър на баща си и от козирката на кооперацията, в която живеел, започнал да гърми по новия приятел на жената, за която твърдял, че обича. Якимов улучил Първановски в лявото бедро, като травмата била много тежка и само бързата намеса на лекарите спасила живота на Христо. Бедрената кост е натрошена, а част от мускула го нямало, разкриха разследващите в съдебната зала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Осъдиха 24-годишен велинградчанин на 16 години затвор за опит за убийство"}
{"url": "https://trud.bg/%d0%bd%d0%be%d0%b2%d0%b8-10-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%b7/", "text": "Броят на поразените с морбили в Пловдивска област от 17 март до 14 юни нарастна на 140, след като през последната седмица бяха регистрирани 10 нови случая със съмнение за наличие на заразното заболяване. В града под тепетата бе единственият случай на починало бебе от дребна шарка през тази година, след като на 8 април издъхна 10-месечно дете от ромския квартал „Столипиново“.През първата половина на месец юни има 11 нови случая на морбили, но от Регионалната инспекция по здравеопазване (РЗИ) твърдят, че ситуацията в Пловдив и региона се подобрява, тъй като заразата не се разпространява с такива интензивни темпове като през месеците април и май. Личните лекари продължават да имунизират срещу морбили всички, които са пропуснали имунизация или са контактни на заразените.Всеки новорегистриран случай на морбили пък се проучва от служители на РЗИ, своевременно предприемат противоепидемични мерки и строго се контролира дали се спазват връчените предписания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Нови 10 случая на морбили в Пловдив през последната седмица"}
{"url": "https://trud.bg/%d1%81%d1%82%d1%8f%d0%b3%d0%b0%d1%82-%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2%d1%8a%d0%b2-%d0%b2%d0%b5%d0%bb%d0%b8%d0%bd%d0%b3%d1%80%d0%b0%d0%b4-%d1%81%d1%80%d0%b5%d1%89%d1%83-%d0%b4/", "text": "Започналата още през 2009 г. сага с добива на волфрам на територията на Община Велинград продължава с пълна сила, след като и последната възможна съдебна инстанция остави без разглеждане искането на кмета д-р Костадин Коев за стопиране на концесията и процедурата за инвестиционно намерение от находище „Грънчарица – център“. Решението на 7-членния състав на ВАС от миналата седмица е окончателно, след като преди това три- и петчленен състав на Върховния административен съд оставиха без разглеждане искането на кмета Коев за отмяна на решението от 13 януари 2017 г., с което бе дадена зелена светлина за добив на волфрам от мина „Грънчарица -център“ от пловдивското дружество „Ресурс 1“, спечелило концесията още през 2009 г. Находището се намира на 4 км от село Кръстава и на 25 км от Велинград.Жителите на СПА столицата на Балканите, известна със своите близо 100 лековити минерални извори и чист родопски въздух, вече се стягат за различни форми на протест, след като над 12 000 от тях се включиха в подписката срещу добива на волфрам в района. Лично кметът Костадин Коев декларира своята позиция по проблема пред президента на България Румен Радев при последното посещание на държавния глава в курорта, а твърдо против добива на волфрам са всички представители на туристическия бранж, местното сдружение на ресторантьорите и хотелиерите, неправителствените организации и местните жители.Те са притеснени от евентуално замърсяване на минералните и питейни води на Велинград, които биха прогонили хилядите родни и чуждестранни туристи от прочутия курорт. Управителят на ВКТВ Йордан Нанов твърди, че специалисти и геодезисти на водното дружество са обходили зоната на водохващане на събирателна деривация „Бистрица“ и са категорични, че в обхвата на находище „Грънчарица – Център“ има повърхностни води и опасност токсични вещества от отмиването на рудата ще попаднат в близката река Грънчарица. Тази опасност нараства при обилни дъждове и снеготопене, твърдят експертите. От фирмата концесионер „Ресурс 1“ са категорични, че няма абсолютно никаква опасност за природата, защото волфрамът не е радиоактивен материал, но велинградчани не искат да ги чуят и да приемат решението на последната съдебна инстанция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Стягат протести във Велинград срещу добива на волфрам, ВАС разреши концесията"}
{"url": "https://trud.bg/%d0%b4%d0%be%d0%b2%d1%8a%d1%80%d1%88%d0%b2%d0%b0%d1%82-%d0%b2%d1%8a%d0%b7%d0%bb%d0%be%d0%b2-%d0%b1%d1%83%d0%bb%d0%b5%d0%b2%d0%b0%d1%80%d0%b4-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-4/", "text": "През месец юли ще започне последната част от ремонта на възловия булевард „Васил Априлов“ в Пловдив в участъка от ул. „Войнишка слава“ до кръстовището с бул. „Шести септември“, като обновяването ще струва около 4 млн. лв., съобщиха от градската управа. Общината обяви обществена поръчка за 2,5 млн. лева без ДДС за избор на фирма изпълнител, като в бюджет-2017 са осигурени 1 млн. лв. за старта на строителните дейности.Още 1.7 млн.лв. са заложени в следващата бюджетна 2018 г., а разликата до 4 млн.лв. ще бъде поета солидарно от „EVN Топлофикация“ и „ВиК“ АД, които до 4-5 седмици започват работа по топлопровода и водопроводите. Ще се работи поетапно и ще се затваря само едното платно на „Васил Априлов“. Едва след празника на Пловдив – 6 септември, за движение ще бъде затворен целият булевард, но това няма да стане преди отваряне на частта от бул. „Руски“, ремонтирана в момента.В проекта се предвижда непосредствено преди кръстовището на „Васил Априлов“ с „Шести септември“ изграждане на още едно платно от източната страна на булеварда. Както на досега ремонтирания участък от колелото на Централна жп гара до ул. „Войнишна слава“ ще продължи подмяната на градената през 1965/1066 г. паважна настилка с асфалт и изграждане на нови водопроводи, топлопроводи, канализация, тротоари и велоалея. Ще се изградя нови светофари и улично осветление с LED лампи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Довършват възлов булевард в Пловдив с 4 млн. лв.\t\t\t"}
{"url": "https://trud.bg/%d0%b2%d0%b8%d0%b4%d0%b5%d0%be%d1%81%d1%8a%d0%b4%d0%b8%d1%8f%d1%82%d0%b0-%d0%bd%d0%b0-%d1%84%d0%b8%d1%84%d0%b0-%d1%81%d0%b5-%d0%bf%d1%80%d0%be%d0%b2%d0%b0%d0%bb%d0%b8/", "text": "Санкт Петербург – Купата на конфедерациите е първият турнир с видеосъдии в историята на футбола. И още на неговия старт дойде първият гаф. В 14-ата минута на мача Русия – Нова Зеландия централният нападател на домакините Дмитри Полос бе повален от вратаря Стефан Маринович. Телевизионното повторение показа, че дузпата е 100-процентова, но реферът отсъди аут.В този момент обаче замълча и видеосъдията, който трябва да гледа на многобройни екрани някъде извън стадиона. И веднага да сигнализира. ФИФА изпробва допълнителен рефер, въоръжен с „много очи”, за ситуации като голове, засади, червени картони и дузпи. Това са четирите компонента, предизвикващи най-често фатални грешки и съответно влияние върху резултатите. След дебютната грешка от ФИФА замълчаха защо видео съдията не сигнализира на главния, че е трябвало да отсъди дузпа.В същото време в Русия са доволни от усмивката на президента Владимир Путин. Многократно държавният глава бе фокусиран от камерите при победата на Русия. Путин пристигна на стадион „Крестовски” с хеликоптер точно 30 минути преди началото на мача и зае мястото си до президента на ФИФА Джани Инфантино. Преди турнира Путин призова футболистите да се държат като воини на терена. Въпреки, че Нова Зеландия не е критерий тимът на Станислав Черчесов имаше основание да се зарадва от усмивката на президента.", "date": "2017.06.18", "title": " Видеосъдията на ФИФА се провали"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d1%86%d1%83%d0%bd%d0%b0%d0%bc%d0%b8-%d0%b2-%d0%b3%d1%80%d0%b5/", "text": "Четирима души се смятат за безследно изчезнали, след като земетресение предизвика цунами край бреговете на Гренландия и някои местни жители трябваше да бъдат евакуирани, предаде AFP.„Четирима души са изчезнали“, заяви местният полицейски служител Бьорн Тегнер Бай. Той добави, че 11 къщи са били разрушени, след земетресението с магнитуд 4 по скалата на Рихтер край бреговете на автономния датски остров. Най-големият остров на света е населяван от около 55 хил. души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Земетресение предизвика цунами в Гренландия, четирима души са изчезнали"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%bb%d0%b0%d0%b2%d0%b0%d0%bd%d0%b4%d1%83%d0%bb%d0%b0%d1%82%d0%b0-%d0%bd%d0%b0%d0%b2%d1%80%d1%8a%d1%85-%d0%b5%d0%bd%d1%8c%d0%be%d0%b2/", "text": "България на първо място в света по производство на етерично маслоЛавандулова фея ще посреща гостите от страната и чужбинаКарлово ще е домакин на 23 и 24 юни на Фестивала на лавандулата, като третото издание на празника на етерично-маслените растения и лечебни билки ще е с международно участие. Събитието цели да привлече общественото внимание към лавандулата като индустриална и земеделска култура и спомогне за подобряване взаимоотношенията между отделните звена – от процеса на отглеждане, през извличане на етерично масло до индустриалното й приложение. От 2012 г. България е на първо място в света по производство на лавандулово масло благодарение на благоприятния климат и специфичните почви. У нас годишно се произвеждат 120 тона етерично масло – 4 пъти повече от Франция с нейните 30 т.Фестивалът на лавандулата започва на 23 юни, когато на площада в Карлово ще разпънат шатри арт ателиета, а деца ще правят сувенири от сушена лавандула, ще рисуват сините поля с ароматното цвете и ще пеят и рецитират тематични творби. Навръх Еньовден Лавандулова фея ще посреща в Патевата къща, известна като Къщата на билките, гости от страната и чужбина. Те ще дегустират обредни питки с мълчана вода и продукти от лавандула, докато самодейци изпълняват ритуала „Еньова буля“ и вървят демонстрации на жътва на етеричната култура и извличане на масло от нея.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Фестивал на лавандулата навръх Еньовден в Карлово"}
{"url": "https://trud.bg/%d0%bf%d0%be%d1%80%d1%82%d1%83%d0%b3%d0%b0%d0%bb%d0%b8%d1%8f-%d0%be%d0%b1%d1%8f%d0%b2%d0%b8-%d1%82%d1%80%d0%b8%d0%b4%d0%bd%d0%b5%d0%b2%d0%b5%d0%bd-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Португалия обяви тридневен национален траур, от днес до вторник, в памет на жертвите на горските пожари, съобщи Франс прес.По-най нови данни най-малко 62 души са загинали и над 50 са ранени в тези най-смъртоносни в най-новата история на Португалия пожари, избухнали вчера следобед в района на град Педрогау Гранд в централната част на страната.Правителството обяви, че 360 войници са изпратени в помощ на 700-те огнеборци, предаде Асошиейтед прес.Гасенето на пламъците е затруднявано от горещото време в страната и силния вятър. Според полицията пожарът вероятно е причинен от мълния, предаде ТАСС, цитирайки в. „Публику“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Португалия обяви тридневен национален траур в памет на жертвите от горските пожари"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d0%bd%d0%b8%d1%8f-%d0%b7%d0%b0-%d0%b6%d0%b5%d1%80/", "text": "Премиерът Бойко Борисов изпрати съболезнователна телеграма до португалския си колега Антонио Коща, в която изразява най-искрените си съболезнования за жертвите на смъртоносните горски пожари, обхванали страната през последното денонощие, съобщиха от правителствената информационна служба.„Изразяваме своята съпричастност към скръбта на близките на загиналите и пожелаваме бързо възстановяване на пострадалите. От името на българското правителство бих искал да Ви уверя в солидарността на България към народа на Португалия и нашата готовност за оказване на подкрепа и съдействие“, се казва в писмото на министър-председателя Бойко Борисов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Борисов изрази съболезнования за жертвите на пожарите в Португалия"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b5%d0%b4%d0%bd%d0%be%d0%bf%d0%be%d1%81%d0%be%d1%87%d0%bd%d0%be%d1%82%d0%be-%d0%b4%d0%b2%d0%b8%d0%b6%d0%b5%d0%bd/", "text": "Еднопосочното движение по бул. „Васил Левски“ в участъка между бул.”Патриарх Евтимий” и бул.”Прага” (при Петте кьошета), включително и в тунела на НДК е възстановено от днес, 18 юли, съобщават от пресцентъра на Столична оцщина. Във връзка със завършването на етап от изграждането на две метростанции по бул. „Патриарх Евтимий“ и частичното възстановяване на движението по булеварда, на бул. „Васил Левски“ ще бъдат демонтирани временните ограничителни елементи и указателни знаци.Изграждането на двете метростанции по бул. „Патриарх Евтимий“ продължава под земята, като до момента е изпълнено 35% от строителството. Две от лентите и единият от тротоарите на булеварда в участъците на двете метростанции ще останат затворени. Работата се изпълнява по график. Третият метродиаметър ще бъде пуснат в експлоатация през есента на 2019 година.От линка може да се изтеглят кадри от бул. „Васил Левски“ с промяната в организацията на движение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Възстановено е еднопосочното движение по бул. „Васил Левски“ в столицата"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%b8%d0%b3%d1%80%d0%b0%d1%82/", "text": "„„", "date": "2017.06.18", "title": " Пламен Константинов критикува играта на волейболистите"}
{"url": "https://trud.bg/%d1%82%d0%b8%d0%b9%d0%bc%d0%b1%d0%b8%d0%bb%d0%b4%d0%b8%d0%bd%d0%b3-%d1%81-2-%d0%b4%d1%80%d0%b0%d0%ba%d0%be%d0%bd%d0%be%d0%b2%d0%b8-%d0%bb%d0%be%d0%b4%d0%ba%d0%b8-%d0%b7%d0%b0-500-%d0%bb%d0%b2-%d0%bf/", "text": "Тиймбилдинг с две 10-местни драконови лодки с включен кормчия срещу 500 лева е най-новата общинска услуга в Пловдив, която се предлага на жителите и гостите под тепетата. Цената е за двучасова разходка из дългия 2000 метра гребен канал, а за всеки следващ започнат час наемът на двете драконови лодки за организирано ползване е по 166,67 лв.Желаещите да се повозят по единично с атрактивните лодки е по 2,50 лв. на дете или ученик до 19 години до 30 минути и по 5 лв. на човек над 19 години до половин час. С цел популяризирането на гребните спортове до 2 пъти месечно до 6 часа дневно ще се провеждат и безплатни открити уроци, е другото предложение на кмета Иван Тотев, което ще бъде гласувано заедно с цените за наем на драконовите лодки на сесията на Общински съвет-Пловдив на 21 юни (сряда).Тогава старейшините от пловдивския парламент ще гласуват още няколко предложения на кмета Тотев, касаещи местните такси и услуги. Сред тях са цените за наем на базата на новото общинско предприятие „Младежки център“ за образователна дейност, спортна зона и хотелска част, таксите за Народната библиотека „Иван Вазов“, както и цената на услугата „Промяна на предназначението на земеделска земя от общинския поземлен фонд за неземеделски нужди“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Тиймбилдинг с 2 драконови лодки за 500 лв. предлагат под тепетата"}
{"url": "https://trud.bg/%d0%bc%d0%b5%d1%81%d0%b8-%d0%b8-%d1%81%d1%83%d0%b0%d1%80%d0%b5%d1%81-%d0%b8%d0%b7%d1%8f%d0%bb%d0%b8-27-%d0%bf%d0%b8%d1%86%d0%b8-%d1%81-41-%d0%b1%d1%83%d1%82%d0%b8%d0%bb%d0%ba%d0%b8-%d1%88%d0%b0%d0%bc/", "text": "Известността на Лионел Меси и Луис Суарес накара алчен ресторантьор да опита да спечели 37 330 евро от звездите на „Барселона”. Двамата гледали мача на откриването на Купата на конфедерациите Русия – Нова Зеландия (2:0) по време на почивката си на остров Ибиса. В компанията им бил Сеск Фабрегас, както и съпругите на тримата футболисти.Когато поискали сметката, сервитьорът донесъл касов бон на стойност 37 330 евро. В него подробно било описано как шестимата са изяли 29 пици, 7 бургера и са изпили 41 бутилки шампанско.„Най-сладкото нещо бе, че хората си вярваха”, написа възмутеният Меси в своя профил в инстаграм.Само за няколко минути под неговия статус имаше над 1000 коментара от фенове. Там Лео пусна снимка на компанията и сметката.", "date": "2017.06.18", "title": " Меси и Суарес изяли 27 пици с 41 бутилки шампанско"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3-%d0%bd%d0%b0%d0%b9-%d0%b5%d0%b2%d1%82%d0%b8%d0%bd-%d0%b7%d0%b0-%d0%bf%d0%be%d1%87%d0%b8%d0%b2%d0%ba%d0%b0-%d0%b2-%d0%b5%d0%b2%d1%80/", "text": "Курортът Слънчев бряг е най-евтин за почивка в Европа това лято, показва проучване на  британския вестник Mirror. Според него разходите за храна и напитки в Слънчев бряг са най-ниски, като спрямо миналото лято цените са паднали с 10%. Едно четиричленно семейство ще плати около 275 паунда за една седмица храна, напитки, сладоледи и бутилка лосион за слънце. За  същото в Алгарве, Португалия разходите  ще бъдат 385 паунда, твърди изданието.Сумата се повишава на 434 паунда в Коста дел Сол, до 578 паунда в Пафос, Кипър, 602 лири в Крит и достига колосалните 766 паунда в Палма, Майорка.Междувременно в Слънчев бряг беше открит официално летен сезон 2017. „Към началото на сезона общият брой планирани полети на летища Варна и Бургас за периода юни-септември 2017 г. вече надхвърля с 8% броя на изпълнените полети през същия интервал на 2016 г. Очакваме отново силно присъствие на туристи от Германия, Полша, Великобритания, Украйна, Чехия, Франция, скандинавските страни, Русия и др.“, каза по време на церемонията  министърът на туризма Николина Ангелкова. На нея присъстваха още вицепремиерът Валери Симеонов, областният управител на Бургас Вълчо Чолаков и депутати.Министър Ангелкова подчерта, че летният туризъм заема основен дял в отрасъла и от следващите няколко месеца зависи да изпратим отлична година с приблизителен ръст към момента от 7 до 10% спрямо рекордната 2016-а.  Трайното намиране на решение на проблема с кадрите остава водещо за нас, каза още Ангелкова. И допълни, че трябва да се обсъди и средното възнаграждение в сектора, за да се задържат качествените работници.", "date": "2017.06.18", "title": " Слънчев бряг най-евтин за почивка в Европа"}
{"url": "https://trud.bg/%d1%82%d0%b0%d0%bd%d1%86%d1%8c%d0%be%d1%80%d0%b8-%d0%be%d1%82-%d0%bd%d0%b5%d0%bf%d0%b0%d0%bb-%d0%b8-%d0%be%d1%89%d0%b5-9-%d0%b4%d1%8a%d1%80%d0%b6%d0%b0%d0%b2%d0%b8-%d0%bd%d0%b0-%d1%84%d0%be%d0%bb/", "text": "Танцьори от 10 държави ще вземат участие в четвъртото издание на международния фолклорен фестивал в Пазарджик, който се възобновява след тригодишно прекъсване. Дългоочакваното събитие ще се проведе от 23 до 25 юни и се очертава да е изключително атрактивно заради участието на куп екзотични държави.Фестивалът ще бъде открит на 23 юни с дефиле на всички участващи състави от читалище „Виделина“ по бул. „България“ до площад „Константин Величков“ пред едноименния Драматичен театър, където ще бъде изградена голяма сцена. На нея в трите фестивални вечери ще танцуват трупи от Непал, Индия, Гана, Египет, Алжир, Словакия, Испания, Полша, Грузия и фолклорните състави на града домакин. В събота и неделя те ще изнесат обедни концерти в парк „Остров Свобода“. Всички участници ще получат статуетката на фестивала, автор на която е проф. Стефан Лютаков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Танцьори от Непал и още 9 държави на фолклорен фестивал в Пазарджик"}
{"url": "https://trud.bg/%d0%bf%d0%b8%d1%8f%d0%bd-%d1%80%d1%83%d1%81%d0%bd%d0%b0%d0%ba-%d0%b8-%d0%b3%d0%b5%d1%80%d0%bc%d0%b0%d0%bd%d0%b5%d1%86-%d1%81%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb/", "text": "е било заради скандал между двама пътници, потвърдиха предпасажери от полета.Виновниците са руснак в нетрезво състояние и германец.Пътници от полета разказаха, че двамата са се спречкали, като единият е казал „бомба“ или „ще взривя самолета“.Екипажът е приел заплахата сериозно и е действал по протокол на летището – пътниците са били свалени, както и багажите им, последвала е проверка с кучета.Не е имало паника на борда.Самолетът трябваше да излети в 11:40 ч. местно време (12:40 ч. наше време) и да кацне в Варна в 15:05 ч., но закъсня с близо два и половина часа.На борда пътуваха 172 души, почти всички – немски туристи.От авиокомпанията „Българиън еър чартър“ нямаха подробна информация какво се е случило.Потърпевши от инцидента се оказаха пътниците, които трябваше да пътуват със същия самолет от Варна за Дрезден, тъй като и техният полет се забави.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Пиян руснак и германец са предизвикали евакуацията на български самолет в Щутгарт\t\t\t"}
{"url": "https://trud.bg/%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b7%d0%b0%d1%81%d0%bb%d1%83%d0%b6%d0%b0%d0%b2%d0%b0-%d0%b8%d0%bd%d1%82%d0%b5%d0%b3/", "text": "Турският министър на външните работи Мевлют Чавушоглу заяви на своя македонски колега Никола Димитров по време на срещата им в Скопие, че Македония заслужава интеграция в ЕС и НАТО повече от всяка друга страна кандидат в региона, предаде македонското електронно издание “Радио Свободна Европа“. „Турция подкрепя Македония във всяка област, не само в международен план и така ще бъде и в последващия период. Вие заслужавате европейска интеграцията повече от всички други кандидати.Смятаме, че чрез изкуствено наложения въпрос за името на Македония се нанася голяма несправедливост“ , заяви Чавушоглу. Той добави, че Турция силно подкрепя и членството на Македония в НАТО, защото стабилността на региона е най-важният въпрос. Той повтори, че Турция признава Македония под конституционното й име. Турският министър похвали двустранните отношения с Македония, както и икономическото сътрудничество между двете страни , показвайки добрият търговския обмен и турските инвестиции в страната.Министър Димитров изрази задоволство от срещата, която съвпада с 25 годишнината от установяването на дипломатически отношения между Македония и Турция. По отношение на членство в НАТО под временно наименование на страната Димитров посочи, че „Ние имаме временното споразумение от 1995 г., както и решението на Международния съд в Хага от 2011 г. и следователно не би трябвало да има проблем да получим покана за членство в НАТО под временното наименование БЮРМ“ . „Аз ще се опитам да убедя Гърци, че това е и в неин интерес и ще се опитам към правните аргументи да добавя и политически. Смятам, че нашето членство в НАТО ще има хубаво влияние върху стабилността на региона“, посочи Димитров.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Чавушоглу: Македония заслужава интеграция в ЕС и НАТО повече от всяка друга страна кандидат в региона"}
{"url": "https://trud.bg/%d0%bf%d0%b5%d1%82%d1%80%d0%be%d0%b2%d0%b8%d1%87-%d0%bf%d1%8a%d1%80%d0%b2%d0%b8-%d0%bd%d0%b0-%d0%bf%d0%be%d0%bb%d1%83%d1%81%d0%b5%d0%b7%d0%be%d0%bd%d0%b0-%d0%b2%d1%8a%d0%b2-%d0%b2%d0%b8%d0%b5%d1%82/", "text": "Тимът, който води Люпко Петрович след напускането на „Левски“ – „Тан Хоа“, зае първото място в първенството на Виетнам на полусезона. Отборът на сръбския спец събра 26 точки от тринадесет изиграни кръга в азиатската страна, като изпревари своите преки преследвачи „Ха Ной“ и „Хан Хоа“, съответно с две и с три точки.Петрович бе начело на „сините“ в началото на изминалото първенство, като негово ръководство отборът временно заемаше първото място.", "date": "2017.06.18", "title": " Петрович първи на полусезона във Виетнам"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d0%bb%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bf%d1%80%d0%b5%d0%b1%d0%b8%d1%85%d0%b0-%d0%bc%d0%bb%d0%b0%d0%b4%d0%b5%d0%b6-%d0%bd/", "text": "Пореден случай на безпричинна агресия. Този път от двама полски туристи, нанесли побой на младеж на бензиностанция в град Цар Калоян, информира . Прокуратурата ще иска най-тежката мярка задържане под стража за извършителите.Днес около 12 часа на бензиностанция в град Цар Калоян е възникнал инцидент, при който двама полски туристи и двамата на около по 20 години са нанесли безпричинен побой над момче, което е зареждало бензин, съобщава говорителят на главния прокурор Румяна Арнаудова. Като двете лица от полски произход са се придвижвали с автобус, който всъщност е спрял на тази бензиностанция в Цар Калоян да зареди. В резултат на множеството удари с ръка и крака по главата и тялото на момчето, той е получил фрактура на носа и множество леки телесни повреди по тялото и главата.Районната прокуратура в Разград е започнала незабавно досъдебно производство. Двете лица са задържани. Повдигнати са им обвинения за хулиганство, съпроводено с изключителна дързост и цинизъм и за причиняване на телесна повреда по хулигански подбуди. „Ще бъдат задържани за 72 часа и ще поискаме най-тежката мярка за неотклонение задържане под стража в следващите дни“, каза още Арнаудова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Двама полски туристи пребиха младеж на бензиностанция в Цар Калоян\t\t\t"}
{"url": "https://trud.bg/%d0%bd%d0%b0%d0%b4-30-000-%d0%b4%d1%83%d1%88%d0%b8-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%bf%d1%80%d0%b5%d0%b4-%d1%81%d1%86%d0%b5%d0%bd%d0%b0%d1%82%d0%b0-%d0%bd%d0%b0-fra/", "text": "Над 30 000 души пяха и танцуваха по време на третото издание наFrancofolies. Благоевград“, което се проведе в новоизградения парк„Македония“. Публиката видя и чу световно известни звезди, коитопристигнаха в България, специално за участието си във фестивала.„Francofolies. Благоевград“ нареди Благоевград в списъка със 100-те най-големи събития от цял свят, популяризиращи френскоезичната култура през2017 г., по проекта „Голямата обиколка“. Инициативата е на френскатадържава и е под патронажа на президента на Република Франция. Тазигодина тя подбира 100 големи събития от 5-те континента, които влизат всписъка за посещение на приятелите на франкофонията от цял свят. Инициатива е на Министерството на външните работи във Франция, чийтопредставител Анн Дюрюфле бе посрещната в Благоевград от кмета д-рАтанас Камбитов. Градоначалникът приветства и многохилядната публика.„Изключително съм щастлив, че всички Вие сте отново тук, на третотоиздание на Франкофоли в Благоевград. Именно този фестивал станапричина нашият град да бъде включен в списъка със 100-те най-големифранкофонски събития в цял свят. Благодаря!“ , каза кметът Камбитов.По време на „Francofolies. Благоевград“, меломаните посрещнаха насцената изпълнителката с кадифен глас и нежно излъчване Имани. Те пяха итанцуваха заедно с нея в продължение на два часа. След концерта, певицатанаписа в социалните мрежи: “Снощи се чувствах като в сън в България.Благодаря Ви, че бяхте една от най-прекрасните публики на света. ОбичамВи от земята до небето!“. Имани e еднo от най-успешните лица на съвременната музикалнаиндустрия. Веднага след нея на сцената се появи пионерът на електро суингмузиката Паров Стелар, заедно с неговата банда. Те представиха своя албум“The burning spider”. В продължение на два часа, бандата забавлява съссвои утвърдени хитове и представи новите си парчета пред феновете. Стипичния за тях атрактивен стил групата озвучи парк „Македония“. Предитова публиката бе подгрята от DJ Marten и музикантите от македонскатагрупа „Фолтин“. През изминалите две издания на „Франкофоли“ в България, Благоевградпосрещна имена, познати на цял свят. На сцената се качиха едни от най-разпознаваемите музиканти на съвременната музика. Имена като ПатрисиаКаас, Заз, Джипси кингс, Нувел Ваг, рапарът Феф, Боб Синклер и многодруги са вече част от историята и името на възстановения след 25 г.фестивал „Les Francofolies“. Фестивалът Les Francofolies /Ле Франкофоли/ е най-големият международенфестивал за съвременна франкофонска музика, който се провежда всякагодина от 1985 г. насам в  Ла Рошел, Франция. Градът е известен именно стози фестивал,  заради който всяка там пристига около 110 000- на публика.Освен ежегодните издания на фестивала във Франция, Les Francofolies сепровежда в Монреал, Канада, а също и в Спа, Белгия. Има изнесени изданияв Ню Йорк, Буенос Айрес и Берлин, а от 2015 – и в Бълария.", "date": "2017.06.18", "title": " Над 30 000 души се събраха пред сцената на „Francofolies Благоевград“  2017 заедно с Imany и ParovStelar"}
{"url": "https://trud.bg/216-%d0%bc%d0%bb%d0%b0%d0%b4%d0%b8-%d1%82%d0%b2%d0%be%d1%80%d1%86%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "216 млади творци от цяла България се включиха в националния литературен конкурс „Паметта за Левски днес“, посветен на 180-годишнината от рождението на Апостола на свободата. Конкурсът, организиран от Община Карлово и Министерство на образованието и науката, бе в две възрастови групи за ученици от пети до осми клас и средношколци от 9-и до 12-и клас. Престижната инициатива доказа, че младите българи пазят паметта за Васил Левски жива, че неговият огън гори в душите им и са готови да следват заветите му.Компетентното жури с председател Недялко Славов и членове Мирослав Колев, Мариан Кръстев, Стоянка Тодорова и Маргарита Сангурова оцени и класира представените творби и обяви призьорите в отделните възрастови групи и жанрове.Първа възрастова група (пети-осми клас)Есе:Първо място: Моника Иванова – Гимназия с преподаване на чужди езици „Йоан Екзарх“ – Варна;Второ място: Виктория Николаева Николаева – ОУ „Св. св. Кирил и Методий“ – Първомай;Трето място: Йоан Иванов – Хуманитарна гимназия „Св. св. Кирил и Методий“ – Казанлък;Поощрителна награда: Кирил Димов – НУПИД „Академик Дечко Узунов“- Казанлък;Стихотворение:Първо място: Анелия Господинова Атанасова – ОУ „Св. Паисий Хилендарски“ – село Стоил войвода, община Нова Загора;Второ място: Карла Асенова – Второ основно училище „Христо Смирненски“ – Берковица;Трето място: Александра Пламенова Николова -ОУ „Елисавета Багряна“ – Сливен;Поощрителна награда: Анна Яворова Каменова – СУРИЧЕ „Д-р Петър Берон“ – Перник;Втора възрастова група (9-и – 12-и клас)Есе:Първо място: Любимка Георгиева – Първа английска езикова гимназия – София;Второ място: Биляна Емилова Шехтова – СУ „Св. св. Кирил и Методий“ – Велинград;Трето място: Микаела Николаева Берчева – Национална Априловска гимназия – Габрово;Поощрителна награда: Петя Юриева Николова – Шесто СУ „Св. св. Кирил и Методий“ – Перник;Стихотворение:Първо място: Снежана Тодорова Стоянова – СУ „Св. св. Кирил и Методий“ – Добрич;Второ място: Никол Росенова Христова – СУ „К. Константинов“ – Сливен;Трето място: Николай Тодоров – 85-о СУ „Отец Паисий“ – София;Поощрителна награда: Румяна Йонкова – СУ „Св. Климент Охридски“ – Сухиндол;Специална награда за участник от община Карлово: Не се присъжда.Поощрителни награди за участници от община Карлово: Мария Джангазова, Мария Петрова, Надежда Миленкова и Радослав Найденов – всички от СУ „Васил Левски“- КарловоПредставител на Община Карлово ще се свържи с отличените участници за награждаването, което ще е на 4 юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " 216 млади творци участваха в националния конкурс „Паметта за Левски днес“"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d1%8a%d1%80%d0%b1%d0%b8%d1%86%d0%b0-%d1%81-%d0%be%d1%82%d0%bb%d0%b8%d1%87%d0%b8%d0%b5-%d0%b7%d0%b0-%d0%b8%d0%bd%d0%b2%d0%b5%d1%81%d1%82%d0%b8/", "text": "Кметът на шуменската община Върбица Мердин Байрям е сред отличените градоначалници от Асоциацията на българските градове и региони. В края на седмицата организацията раздаде националните си годишни награди на форум в Разлог. Кметът Байрям получи приз в категорията „Инвестиции в природата и хората 2017“. При връчване на грамотата и статуетката градоначалникът втори мандат благодари за признанието. Постигнатото е плод на неговия труд и екипа му, подчерта той.През лятото на миналата година в курортния комплекс на община Върбица отвори врати модерен спортен комплекс „Герлово“ с игрища и два басейна. Както „Труд“ писа, инвестицията от евросредства е за над 5 млн.лв. Възродена беше и емблематичната вила „Еделвайс“ с общинско финансиране. Община Върбица има дългосрочен план за развитие на туризъм в региона с два минерални целебни извора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Кметът на Върбица с отличие за инвестиции"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-2/", "text": "Шефът на НДК крие загуби на десетки милиониМирослав Боршош не дал на одиторите документи и информация. Генерирана е нова загуба за 8,7 млн. лв.    Икономиката на ГърцияВ резултат от влошеното състояние на икономиката минималната работна заплата е понижена от 876.6 евро на 683.8 евро – – анализ на финансиста Димитър Чобанов.  Бузлуджанска чиния с мешана скараОще идеи какво да прави БСП с паметника си на върха – коментар на Пламен Енчев.    Политкоректните либерални болшевики са жадни за кръв„Прогресивните сили“ произвеждат климат на омраза и насилие срещу инакомислещите – анализ на Владислав Апостолов.     Незачитането на референдума е неглижиране на пряката демокрацияСилната опозиция мобилизира мнозинството, казва председателят на Народното събрание Димитър Главчев в интервю за „Труд“.    Разследване на „Труд“: Лозан Панов яде и пие със строител, разследван за фалшификацииСобственици на терен водят и губят десетки дела срещу фирма, близка до бившия -председател на Административен съд-София и настоящ шеф на Върховния касационен съд.", "date": "2017.06.18", "title": " Вижте акцентите от броя на вестник „Труд“ в понеделник, 19 юни 2017"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bd%d0%b0-%d1%84%d0%b8%d1%84%d0%b0-%d0%b4%d0%b0-%d0%bf%d0%be%d0%b1%d1%8a%d1%80%d0%ba%d0%b0-%d1%84%d1%83%d1%82%d0%b1%d0%be%d0%bb%d0%b0/", "text": "Международният футболен борд към ФИФА направи предложения за промени в правилата, които завинаги могат да побъркат света. Комисията начело с бившия английски топсъдия Дейвид Елъри е изготвил стратегия под името „Феърплей”. Ако бъде приета, то футболът никога няма да бъде същият. Документът бе внесен в световната централа в деня на откриването на Купата на конфедерациите.В името на по-честни и атрактивни мачове бордът настоява за невиждани промени, които започват с мачове по 60 минути. Подобно на баскетбола часовникът ще спира при всяко прекъсване на играта. Следващата промяна е при фаулове и корнери. Един футболист няма да е длъжен да ритне топката от посоченото място, а директно да я поведе в дрибъл. Революцията предвижда кълбото да не е задължително неподвижно на едно място, когато се изпълняват т.нар. статични положения.Стратегия „Феърплей” настоява за дузпа, ако вратар пипне топката с ръка при връщане от свой съотборник. А когато футболист избие с ръка пред голлинията, да не се отсъжда наказателен удар от бялата точка, а директно гол. Промяна се иска и при дузпите. Ако вратар успее да парира удара, то не може да следва добавка. Поведението на футболисти и треньори също е застъпено в програмата. Ако някой разкритикува рефера, ще се отнемат точки на отбора. Край на мача може да бъде даден, когато топката задължително е напуснала терена.„Съзнаваме, че предложението ни е радикално – каза Елъри. – Но тази революция ще направи футбола по-интересен.”По негово желание ФИФА ще дискутира предложенията в следващите месеци.„Нямаме лимит във времето – продължи бившият съдия. – Изготвили сме петгодишна стратегия. Някои промени в правилата могат да влязат в сила, други – не. Зависи от какво се нуждае футболът.”През март 2018 година ще има съвместно заседание на ФИФА и Борда, на което ще се реши дали някое от революционните промени ще стане част от бъдещето на Цар Футбол.", "date": "2017.06.18", "title": " Предлагат на ФИФА да побърка футбола"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%bf%d0%be%d0%b2%d1%82%d0%be%d1%80%d0%bd%d0%be%d1%82%d0%be-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5-%d0%b7%d0%b0-%d1%87%d0%bb%d0%b5/", "text": "По-ниска е избирателната активност на втория тур на изборите за съдии в следващия Висш съдебен съвет. Гласуването вече приключи, тече броенето на бюлетините, информира . И при двата алтернативни начина на гласуване – и електронно, и с бюлетини, има леко понижаване на активността в сравнение с вчера. Съдиите, участвали във втория тур на вота, са 1920 при 1951 вчера. Според неофициална информация при електронното гласуване, която стана известна малко след 18.00 часа, но не се съобщава, има оформила се група съдии с видима подкрепа, но резултатите им са сходни, което означава, че от ключово значение ще бъде продължаващото броене на бюлетините.Според процедурата днес от значение вече не преодоляването на прага за „50+1“ гласа подкрепа от всички валидни бюлетини, а поредността. В идеалния вариант новите членове на ВСС от съдийската колегия, освен избраната още вчера съдия <b>Цветинка Пашкунова</b>, ще са първите петима от подкрепените днес. Възможно е, както стана и при прокурорските избори, да има и жребий между четвъртия и петия, ако са с равни резултати. </div><br /> </span>АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Приключи повторното гласуване за членове на ВСС"}
{"url": "https://trud.bg/355-%d0%b5-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2%d1%8a%d0%b2-%d1%84%d1%80%d0%b0%d0%bd%d1%86/", "text": "Избирателната активност във втория тур на френските парламентарни избори днес към 17.00 ч. местно време /15.00 по Гринуич/ достигна 35,3 на сто. Това сочат данни на министерството на вътрешните работи, съобщи Франс прес. По същото време на първия тур на 11 юни избирателната активност беше 40,75 процента.Ако тази тенденция продължи, активността може да падне до най-ниското си равнище за втори тур на парламентарни избори от 1997 г. насам, по изчисления на министерството. Според прогнози на социологическите агенция Елаб и Ипсос/Сопра Стерия избирателната активност във втория тур ще бъде 42-43 процента, по-ниска дори от тази на първия тур, на който гласуваха 48,7 процента от регистрираните гласоподаватели. След час приключва гласуването. Очакванията са партията на президента Макрон да получи невиждано от времето на Шарл де Гол мнозинство. Прогнозите обаче са за рекордно ниска избирателна активност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " 35,5% е избирателната активност във Франция към 17 часа"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b2-8-%d0%be%d0%b1%d0%bb%d0%b0%d1%81%d1%82%d0%b8-%d0%bd%d0%b0-%d1%81%d1%82/", "text": "Жълт код за силен вятър е в сила за 8 области в страната за 19 юни. Това сочи справка на сайта на Националния институт по метеорология и хидрология към БАН.Жълтият код е в сила за областите Кърджали, Хасково, Ямбол, Сливен, Бургас, Шумен, Варна и Добрич. В изброените области средната скорост на север- североизточният вятър ще се усили до 14-17 м/сек и пориви до 20-22 м/сек.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Жълт код за силен вятър в 8 области на страната утре"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d1%8a%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b5-%d1%81%d0%b5-%d0%bd/", "text": "Адвокатът на президента на САЩ Доналд Тръмп Джей Секулоу заяви, че клиентът му не е под разследване от специалния съветник Робърт Мюлер, предаде Politico.„Президентът не е под разследване на специалния съветник“, заяви Секулоу. По-рано тази седмица в медиите се появиха данни, че Мюлер разширява разследването относно руската намеса на президентските избори в САЩ през 2016 г. и ще разследва дали Тръмп е възпирал правосъдието. По-рано самият Тръмп написа на профила си в социалната мрежа „Туитър“, че е под разследване. „Разследван съм, за това, че уволних директора на ФБР Джеймс Коми от мъжа, който ми каза да уволня директора на ФБР. Лов на вещици“, заяви Тръмп.Секулоу заяви, че президентът е реагирал на новините и че не е под разследване. „Коментарът на президента е относно петте анонимни източници, които са изтекли информацията в медиите за потенциалното разследване на Тръмп. Но президентът, както Джеймс Коми сам каза пред Сената, не е и не е бил под разследване“, сочи адвокатът. „Той не се страхува от разследване“, добави той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Адвокатът на Тръмп: Президентът не се намира под разследване"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%b1%d1%8e%d1%81%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f-%d0%bf%d0%b8%d0%bb%d0%be%d1%82-%d0%bd%d0%b0-%d0%bf%d0%b0/", "text": "Министерството на отбраната все още не се е ангажирало с идеята, очаква се да я подкрепиВ авиобаза “Чайка” на родните ВМС до една година да бъде издигнат бюст-паметник на майор Георги Анастасов. Това са решили неговите колеги, които ще дарят лични средства,  за да реализират идеята си. Анастасов бе командир на вертолет “Пантер”, който падна и се разби в морето на 9 юни т.г. по време на тактическо учение “Черно море-2017” при маневра след артилерийска стрелба по надводна цел. Колегите на загиналия – капитаните Павел Симеонов и Анатоли Апостолов се спасиха благодарение на  самоотвержените действия на техния командир.След изпълнението на бойната задача, отлитайки, вертолетът ударил с витлото си  предната мачта на фрегатата “Дръзки” и отрязал от нея около 20 сантиметра. Машината се отправила към брега, но загубила устойчивост. Командирът преценил, че няма да успеят да стигнат до базата и се е опитал да се върне, за да приводни вертолета по близо до бойния кораб, за да спаси екипажа. Освен това, когато “Пантер” ударил мачтата, той  успял да изведе вертолета от критичното състояние, за да не падне върху фрегатата. Така  спасил живота и на нейния екипаж от близо 130 души. Заради тези действия Георги Анастасов бе повишен посмъртно в чин “майор”, а неговите колеги решиха да му издигнат паметник.Военното министерство все още не се е ангажирало с реализация на идеята. Армейските моряци очакват обаче да я подкрепи. Казусът има и чисто административна страна, тъй като за издигане на паметник е необходимо съгласуване и разрешение и от други институции.", "date": "2017.06.18", "title": " Вдигат бюст на загиналия пилот на „Пантер“\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%b4%d0%ba-%d0%ba%d1%80%d0%b8%d0%b5-%d0%b7%d0%b0%d0%b3%d1%83%d0%b1%d0%b8-%d0%bd%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d0%bc%d0%b8%d0%bb/", "text": "Генерирана е нова загуба за 8,7 млн. лв.На 15.06.2017 г., след журналистическо разследване на „Труд”, Мирослав Боршош все пак изпълнява задължението си да обяви годишния финансов отчет на НДК за 2016 г. Документът е публикуван в Търговския регистър във вид „зебра” – с плътни черни линии е заличена цялата съществена информация относно финансовото състояние на държавното дружество, готвещо се да приеме основните събития от българското председателство на ЕС. А въпросното състояние, меко казано, никак не е добро. Генерирана е нова годишна финансова загуба от 8 632 000 лв., като разполагаемата парична наличност към 31.12.2016 г. е 8 789 000 лв. при преведени от държавата само преди четири месеца ( на 22 август 2016 г.) 17 000 000 лв.!От отчета не става ясно как и за какво са харчени целевите милиони, поради което независимият одитор го е заверил със следното квалифицирано мнение: „Не получихме достатъчно потвърждения от външни източници на информация за салдата по сметките на разчетите с контрагенти и не бяхме в състояние да се убедим в разумна степен на сигурност, включително чрез прилагане на алтернативни одиторски процедури, относно достоверността на вземанията и задълженията към датата на баланса.” И още: „Ръководството (на НДК) носи отговорност за другата информация, различна от финансовия отчет и одиторския доклад върху него. Нашето мнение относно финансовия отчет не обхваща другата информация и ние не изразяваме каквато и да е форма на заключение за сигурност относно нея … Ние достигнахме до заключението, че другата информация съдържа съществено неправилно докладване … Неправилни отчитания могат да възникнат в резултат на измама или грешка … Рискът да не бъде разкрито съществено неправилно отчитане, което е резултат от измама, е по-висок, отколкото рискът от съществено неправилно отчитане, което е резултат от грешка, тъй като измамата може да включва тайно споразумяване, фалшифициране, преднамерени пропуски, изявления за въвеждане на одитора в заблуждение, както и пренебрегване или заобикаляне на вътрешния контрол.” Става и по-интригуващо: „… Ръководството (на НДК) носи отговорност за оценяване способността на дружеството да продължи да функционира като действащо предприятие, оповестявайки, когато това е приложимо, въпроси, свързани с предположението за действащо предприятие, освен ако ръководството не възнамерява да ликвидира дружеството или да преустанови дейността му, или ако ръководството на практика няма друга алтернатива, освен да постъпи по този начин.”Преведен на разбираем език, горният деликатен изказ означава, че на проверяващите не са били предоставени поисканите от тях документи и информация, а само тези, които са преминали ситото на взискателната преценка на г-н Боршош. Ето защо независимият одитор изразява съмнения за фалшифициране, преднамерени пропуски, въвеждане на одитора в заблуждение и пренебрегване или заобикаляне на вътрешния контрол. Закон за публичното предлагане на ценни книжаЧл. 221, ал. 1 Който не разкрие публично уведомление за финансовото състояние на предприятие в 30-дневен срок от края на съответното тримесечие, се наказва с глоба в размер от 3 000 до 5 000 лв., а при повторно нарушение виновното лице се наказва с глоба в размер от 5 000 до 10 000 лв. Отделно на предприятието се налага имуществена санкция в размер от 5 000 до 10 000 лв., а при повторно нарушение – от 10 000 до 20 000 лв.Съгласно чл. 221а, ал. 1 Ръководител, който не разкрие публично годишния финансов отчет за дейността в срок до 90 дни от завършването на финансовата година, се наказва с глоба в размер от 3 000 до 30 000 лв. На юридическо лице се налага имуществена санкция в размер до 5 на сто от общия годишен оборот в съответствие с последния изготвен годишен финансов отчет, който за НДК е 30 719 000 лв., т.е. размерът на санкцията е до 1 535 950 лв. Не се е отчитал и пред КФННаред с „дребното” нарушение на чл. 38, ал. 1, т. 1 от Закона за счетоводството и чл. 5 от Закона за Търговския регистър да публикува в Търговския регистър Годишния финансов отчет на НДК за 2015 г., Мирослав Боршош напълно игнорира задълженията си по глава шеста „а” във връзка с § 1д, ал. 1 от Допълнителните разпоредби на Закона за публичното предлагане на ценни книжа (обн. ДВ, бр. 42 от 03.06.2016 г.). В съответствие с посочените нормативни разпоредби, „Национален дворец на културата – конгресен център София” ЕАД, в качеството му на търговско дружество с повече от 50 на сто държавно участие в капитала, е длъжно периодично да разкрива информация пред Комисията за финансов надзор чрез изпращане на шестмесечни и годишни финансови отчети, както и на тримесечни уведомления за финансовото състояние.Направената от „Труд” проверка в официалния сайт на Комисията за финансов надзор показа, че до този момент НДК не е изпратил нито един отчет или уведомление. По този начин, въпреки твърденията на годсподин Боршош за прозрачност при разходването на публичните средства, контрол от „над 10 институции” и „направени десетки срещи с медиите и акции по отчитане на вложените в ремонта средства”, всъщност никой не разполага с информация как се харчат 17-те милиона лева – нито данъкоплатците, нито принципала министър Лиляна Павлова и в крайна сметка дори финансиращият орган – Министерският съвет на Република България. Как се харчат 6 млн. лв. на бързи оборотиНа 24.11.2014 г. за изпълнителен директор на „Национален дворец на културата – конгресен център София” ЕАД е назначен Мирослав Ласло Боршош. Към тази дата по банкови сметки на държавното търговско дружество е била налична парична сума в размер на над 6 000 000 лв. От публикувания в Търговския регистър Отчет за финансовото състояние на НДК към 31.12.2014 г. става ясно, че Дворецът е разполагал със 6 083 000 лв.В самото начало на 2015 г. г-н Боршош започва ударно харчене на заварените от него милиони за кафене, помпозно наречено Литературен клуб „Перото”, ликвидиране на Зала 2 за сметка на почти нефункциониращия Театър „Азарян”, създаване на прочулото се като ъндърграунд пространство „ДНК”, 450 000 лв. за продуциране на провалената с всичко на всичко две представления постановка „Квартет”, стотици хиляди за PR и медиен комфорт. В резултат, само след една календарна година – на 31.12.2015 г. по сметките вече са останали едва 2 384 000 лв. Натрупана е годишна финансова загуба в размер на 9 339 000 лв. Вероятно това е причината Годишният финансов отчет на НДК за 2015 г. и до днес да не е публикуван в Търговския регистър в нарушение на чл. 38, ал. 1, т. 1 от Закона за счетоводството и чл. 5 от Закона за Търговския регистър.Останалите на 31.12.2015 г. 2 384 000 лв. са изчерпани почти напълно до м. юни 2016 г., когато дружеството вече не е в състояние да плати най-належащите си задължения, като тези за електрическа енергия. Когато на 22.08.2016 г. Министерският съвет превежда на „Национален дворец на културата – конгресен център София” ЕАД целеви 17 000 000 лв., предназначени за преустройството и адаптирането на основната му сграда за нуждите на Българското председателство на Съвета на Европейския съюз през 2018 г., Дворецът е разполагал със скромната сума от 62 364,83 лв. в банковата си сметка. Опасността от фалит и ликвидацияПо силата на чл. 252, ал. 1, т. 5 от Търговския закон всяко акционерно дружество се прекратява с решение на съда по седалището му по иск на прокурора, когато чистата стойност на имуществото на дружеството спадне под размера на вписания капитал, ако в срок до една година общото събрание не вземе решение за намаляване на капитала, за преобразуване или прекратяване.Чл. 247а, ал. 2 от Търговския закон дефинира „чистата стойност на имуществото” като разликата между стойността на правата и задълженията на дружеството съгласно баланса му.От обявения на 15.06.2017 г. Годишен финансов отчет на НДК за 2016 г. е видно, че на 31.12.2016 г. общата стойност на активите (правата) е 369 379 000 лв., общата стойност на пасивите (задълженията) е 2 786 000 лв., а размерът на вписания капитал е 393 155 000 лв. 393 155 000 – (369 379 000 – 2 786 000) = 393 155 000 – 366 593 000 = 26 562 000, следователно чистата стойност на имуществото на „Национален дворец на културата – конгресен център София” ЕАД е спаднала с 26 562 000 лв. под размера на вписания му капитал. По този повод одиторът, проверил и заверил Годишния финансов отчет за 2016 г., е подчертал отговорността на ръководството на Двореца на културата да оцени способността на дружеството да продължи да функционира като търговско дружество.", "date": "2017.06.18", "title": " Шефът на НДК крие загуби на десетки милиони\t\t\t"}
{"url": "https://trud.bg/55-%d0%bc%d1%8a%d1%80%d1%82%d0%b2%d0%b8-%d0%b4%d0%b5%d0%bb%d1%84%d0%b8%d0%bd%d0%b0-%d0%b8%d0%b7%d1%85%d0%b2%d1%8a%d1%80%d0%bb%d0%b8-%d0%bc%d0%be%d1%80%d0%b5%d1%82%d0%be-%d0%b2-%d1%80%d1%83%d0%bc%d1%8a/", "text": "Бозайниците вероятно са жертва на румънски бракониериМорето е изхвърлило 55 мъртви делфина в рамките на няколко дни. Това съобщи за “Труд” ихтиологът и морски еколог доц. д-р Виолин Райков от Института по океанология във Варна, който се завърна от срещата на Работната група за Черно море в Румъния. Бозайниците са открити на брега край Ефорие Норд и Ефорие Суд в Румъния.“Притеснява ме, че поредният мор се е случил по време на забранителния период за калкана, който свършва на 15 юни, както в Румъния така и в България. Делфините са се оплели и давели в калкански хрилни мрежи 10, 20 или повече дни преди това. Дробовете им са били пълни с вода”, коментира доц. Райков.Очаква се морето да изхвърли трупове на морски бозайници скоро и на нашите брегове, защото морските течения се движат от север на юг. Има доста голяма смъртност, но тя не е при нас, смята варненският учен. Миналото лято, когато над 90 мъртви делфина бяха изхвърлени по Българското Черноморие, океанолози също направиха предположение, че масовият мор идва от северната ни съседка.По данни на ИАРА родното бракониерство на калкан доста стриктно се контролира и ограничава. Доц. Виолин Райков припомни, че двама български инженери бяха поставили експериментално пингери на далян край нос Зеленка. Устройствата подават сигнали с различна честота и предупреждават делфините за опасността от оплитане в рибарски мрежи, но от Организацията за защита на китоподобните скочили срещу използването им, защото дезориентирало морските бозайници.", "date": "2017.06.18", "title": " 55 мъртви делфина изхвърли морето в Румъния"}
{"url": "https://trud.bg/%d0%b2%d0%b0%d1%82%d0%b8%d0%ba%d0%b0%d0%bd%d0%b0-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%b0-%d0%bd%d0%b0%d0%ba%d0%b0%d0%b7%d0%b2%d0%b0-%d1%81-%d0%be%d1%82%d0%bb%d1%8a%d1%87%d0%b2%d0%b0/", "text": "Ватикана обмисля да наказва с отлъчване от църквата всички мафиоти и корумпирани хора независимо от коя страна са те. Това пише италианският печат, който отразява международна среща, състояла се в папската държава, информира Франс прес, цитирана от Група от близо 50 висши духовници, магистрати, дипломати и високопоставени полицаи от различни страни участваха в „Международен дебат за корупцията“ във Ватикана. Тази група разработва съвместен документ, който ще определи последователните действия и бъдещите инициативи, се казва в комюнике за форума. Всекидневникът „Република“ нарича решението „исторически обрат“, защото с него Ватикана поставя на едно и също ниво корумпираните и мафиотите. И припомня, че отлъчването е най-тежкото наказание, което предвижда за вярващите католическата църква.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Ватикана обмисля да наказва с отлъчване от църквата всички мафиоти и корумпирани"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bf%d1%80%d0%be%d0%b3%d0%bd%d0%be%d0%b7%d0%bd%d0%b8-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8-%d0%be%d1%82-%d0%b1%d0%b0%d0%bb%d0%be%d1%82%d0%b0%d0%b6/", "text": "Партията на президента Еманюел Макрон „Републиката напред” печели мнозинство във френския парламент. Това сочат първите прогнозни резултати от балотажа на парламентарните избори, които се проведоха във Франция днес, съобщава френското издание „Фигаро”. Според него партията на Макрон ще има 360 депутатски места. Подобни бяха прогнозите и след първия тур на изборите.Възможно е въздържалите се от гласуване да достигнат рекордните 58%.Към 17 ч. днес местно време избирателната активност е била 35,3 на сто, по данни на Министерството на вътрешните работи, цитирани от  Франс прес.По същото време на първия тур на 11 юни избирателната активност беше 40,75%. Ако тази тенденция продължи, активността може да падне до най-ниското си равнище за втори тур на парламентарни избори от 1997 г. насам, по изчисления на министерството.Според прогнози на социологическите агенция Елаб и Ипсос/Сопра Стерия избирателната активност във втория тур ще бъде 42-43 процента, по-ниска дори от тази на първия тур, на който гласуваха 48,7% от регистрираните гласоподаватели.Вероятно отново ще се окаже, че симпатизантите на Еманюел Макрон са гласували, а въздържалите се са основно привърженици на останалите политически партии.На първия тур на парламентарните избори почти навсякъде партията му получи подкрепа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.18", "title": " Първи прогнозни резултати от балотажа: Партията на Макрон печели мнозинство във френския парламент"}
{"url": "https://trud.bg/%d0%b0%d0%bb%d0%b2%d0%b5%d1%88-%d0%b2-%d1%81%d0%b8%d1%82%d0%b8-%d0%b7%d0%b0-6-%d0%bc%d0%bb%d0%bd-%d0%b5%d0%b2%d1%80%d0%be/", "text": "Един от най-добрите играчи на „Ювентус“ през миналия сезон Даниел Алвеш е договорил личните си условия с „Манчестър Сити“ и отново ще играе под ръководството на Пеп Гуардиола. 34-годишният бивш ас на „Барселона“ ще подпише договор за два сезона, а трансферната сума, която „гражданите“ ще платят за него е около 6 милиона евро.Сделката изглежда сигурно, още повече, че Гонсало Игуаин, съотборник на Алвеш в „Ювентус“, се сбогува с бразилеца в специално видеообръщение.„За мен беше част да играя с теб – каза аржентинецът. – Пожелавам ти всичко най-хубаво и се надявам, че скоро пак ще прекарваме време заедно. Чао, гений“.С Алвеш мениджърът на „Сити“ си решава само половината от проблемите в дефанзивен план, тъй като Гуардиола ще трябва да привлече още един краен бранител, след като през това лято си тръгнаха Бакари Саня и Гаел Клиши. Десният бек на „Тотнъм“ Кайл Уокър е голямата цел на Пеп за въпросната позиция.", "date": "2017.06.18", "title": " Алвеш в „Сити“ за 6 млн. евро"}
{"url": "https://trud.bg/%d1%80%d0%b5%d0%b0%d0%bb-%d0%b7%d0%b0%d1%87%d0%b5%d1%80%d0%ba%d0%bd%d0%b0-%d0%b1%d1%8f%d0%bb-%d1%80%d0%be%d0%bd%d0%b0%d0%bb%d0%b4%d0%be-%d0%b2%d1%8a%d0%b2-%d0%b2/", "text": "САНКТ ПЕТЕРБУРГ – Дори най-силният футболист в света не може да е по-голям от клуба. Опитва се да го докаже „Реал” (Мадрид) с Кристиано Роналдо. 12-кратният еврошампион е помолил всички испански медии да не пускат снимки на португалеца с екипа на „кралете”, когато пишат за разрива в отношенията между клуб и футболист.От 3 дни световните медии не спират да цитират думи на Роналдо пред свои съотборници на Купата на конфедерациите, че за него „Реал” е затворена страница. Причината – клубът не го защитил достатъчно силно при обвинението за укрити данъци.Роналдо има откупна клауза в договора с „Реал”, че всеки клуб може да го има срещу… един милиард евро. Сумата, естествено, е нереална не само за играч на 32 години и не само за лидер със статистиките на Кристиано. Сега „Реал” иска „скромните” 400 милиона евро за своята суперзвезда. Очевидно клубът е приел раздялата с човека, който на практика сам донесе последните 3 трофея в Шампионската лига на „Сантяго Бернабеу”.В лагера на португалските национали Роналдо изглежда изключително щастлив и амбициран да спечели още един голям трофей за родината си. Преди снощния мач срещу Мексико селекционерът Фернандо Сантуш се превърна в защитник №1 на своя капитан.„Заради Кристиано ще бръкна и в огъня – каза треньорът на еврошампионите. – Мъчно ми е за ситуацията около него, но няма да я коментирам. Тя не влияе върху отбора. Роналдо мисли по цял ден за участието ни в турнира за Купата на конфедерациите.”Какви са опциите пред актуалния и най-вероятно бъдещ носител на „Златната топка”? От „Пари Сен Жермен” са готови да дадат и 400 милиона евро за Роналдо. Само, че футболистът е влюбен в успеха и големите мачове. А във френското първенство такива просто липсват, колкото и да са богати персийските собственици. В Китай са готови да позлатят още по-сериозно португалския идол. Но и там Роналдо ще се сблъска с проблема да остане извън светлините на прожекторите.Всички сигнали водят към завръщането на века – в „Манчестър Юнайтед”. Често са цитирани думи на Роналдо, наричащ „Мой втори дом” митичния „Олд Трафорд”. А в Англия вече пишат, че американските собственици на „червените дяволи” са натоварили с една последна мисия сър Алекс Фъргюсън – да върне своя доведен син. За 7 години под ръководството на шотландеца Роналдо стана 3 пъти първи във Висшата лига, спечели Шампионската лига и първата в кариерата си „Златна топка”. За Жозе Моуриньо развитието на събитията около Роналдо е като божи дар, предвид принудителната раздяла със Златан Ибрахимович. Очевидно Специалния се затруднява да доведе суперзвезди в Манчестър, а в случая по-специален от Кристиано и да иска, не може да намери.", "date": "2017.06.18", "title": " „Реал” зачеркна „бял” Роналдо във вестниците"}
{"url": "https://trud.bg/%d0%b4%d0%b6%d0%b0%d0%bc%d0%b8%d1%8f-%d0%b7%d0%b0-%d0%b2%d1%81%d0%b8%d1%87%d0%ba%d0%b8-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%b2-%d0%b1%d0%b5%d1%80/", "text": "Шиити, сунити, жени и хомосексуални са добре дошли в храмаЗасега е само помещение от 90 кв.м., пристройка към евангелската църква „Йоханискирхе“Мюсюлмани основаха „либерална“ джамия в Берлин, която бе открита в петък, в присъствието на американо-малайзийката Ани Зоневелд, една от малкото жени имами в света и под прожекторите на много германски и чуждестранни медии.Искаме да изпратим сигнал срещу ислямисткия терор и злоупотребяването с нашата религия, каза една от основателките на това ново мюсюлманско място за поклонение, Сейран Атеш, известен адвокат и борец за правата на жените в Германия.В джамията „Ибн Рушд-Гьоте“ мъже и жени се молят заедно и проповядват умерен ислям, изчистен от табута. Някои вярващи са забулени, други – не. Проповедите са на немски език. Седмината основатели на общността искат да отворят вратите на молитвената зала за сунити, шиити, алевити, на също така за хомосексуалисти и транссексуални. Само никабите и чадорите ще бъдат забранени, уточнява Сейран Атеш.Всички клонове на исляма са добре дошли в тази прогресивна джамия, която умишлено е кръстена на немския поет Гьоте и на андалуския арабски лекар и философ от ХII в. Ибн Рушд (известен също под името Авероес).Знак за неговата откритост, това мюсюлманско място за поклонение, което се нарежда до 80-те джамии в Берлин, се намира на третия етаж на сграда на протестантската общност. Засега е само помещение от 90 кв.м., пристройка към евангелската църква „Йоханискирхе“.(Със съкращения)", "date": "2017.06.18", "title": " Джамия “за всички” отвори врати в Берлин"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%bd%d0%b0-%d1%82%d1%80%d1%83%d0%b4-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d1%8f%d0%b4%d0%b5-%d0%b8/", "text": "Двамата празнуват победата си над мен в съда, смята столичанинът Иван Тонев„Дванадесет години водим административни и граждански дела срещу строителна фирма „Мегатурс-1” и ги губим. Необяснимо защо, след като графолози доказаха явни фалшификации на документи. Когато видях снимките, на които собственикът на фирмата Петьо Симеонов Василев се прегръща със съдията Лозан Панов и двамата вдигат наздравици, веднага разбрах, че за нас в България няма да има правосъдие”. Това заяви пред „Труд” столичанинът Иван Тонев. Той уточни, че говори не само от свое име, а и от името на още четирима собственици на парцела на бул. „Братя Бъкстон” №60, на който фирма „Мегатурс 1” е построила блок, завършен през 2005 г.Черно-бели ксерокопия на снимките на Лозан Панов, Петьо Василев и адвокат Божидар Банков – един от най-приближените на банкера беглец Цветан Василев, бяха публикувани в пресата през ноември м.г. Още тогава се заговори, че строителният предприемач Петьо Василев, чиято фирма с години печели ред апетитни обществени поръчки, се ползва от протекции и чадър, разпънат от бившия председател на Административен съд-София и настоящ шеф на Върховния касационен съд (ВКС) Лозан Панов.„Не зная как са попаднали тези копия в медиите. Но да – аз съм автор на сигнала до членовете на Висшия съдебен съвет (ВСС), към който приложих и въпросните снимки. Изпратих го през октомври м.г. само за сведение, с идеята ВСС да направи преценка, като използвах израз на самия Лозан Панов: „Защо стигнахме дъното и копаем под него”, разказва още Иван Тонев. През годините, в които с другите собственици на имота води дела срещу строителната „Мегатурс-1”, столичанинът е натрупал опит, с който могат да се похвалят малцина юристи, специализирали гражданско и административно право. Освен това вече притежава и достатъчно знания, ако не за архитект, то поне за строителен техник. Тонев споделя, че е решил да се обърне към „Труд” – вестникът, който наскоро получи наградата за най-обективно отразяване на работата на ВСС.„Същият този ВСС изобщо не разгледа сигнала ми. Вместо това председателят на Етичната комисия към съдийската колегия (Даниела Костова – б.р.), го е препратила чак на 27.01.2017 г. на Инспектората към ВСС (ИВСС), най-вероятно с ясното съзнание, че няма да последва нищо. Аз и останалите собственици вече имахме две жалби до ИВСС и до Министерството на правосъдието от август 2016 г., на които инспектор Игнат Георгиев ни беше отговорил, че: „ИВСС има правомощия да проверява конкретно дело с оглед образуването, движението и приключването му в разумен срок, а не е съдебна инстанция, не ревизира постановените съдебни актове и не се произнася по тяхната законосъобразност”. Вярно е, проверени бяха 10 административни и 11 граждански дела, които сме водили срещу РДНСК и „Мегатурс-1” от 12 години насам. Но всичко приключи с констатацията, че не е нарушен процесуалният ред. По новия ми сигнал през февруари получих писмо от друг инспектор в ИВСС – Александър Мумджиев , който ми даде 3-дневен срок „да отстраня недостатъците на сигнала”. Отговорих му, че моят сигнал не е до Инспектората, а до самия ВСС, защото знам вече какво може да ми отговорят оттам. Накрая през март получих становище от инспектор Мумджиев, че производството по сигнала се прекратява. Казваше се още, че „използвам неподходящ тон за комуникация със съдебна институция”. През всичкото това време Лозан Панов, вместо да обясни пред ВСС какви са му връзките с въпросния строител Петьо Василев и „Мегатурс-1”, през ден започна да ходи при премиера и президента и да им обяснява как да се направи съдебната реформа, води и шествия в нейна подкрепа”, добавя Иван Тонев. И пояснява един съществен факт:„Снимките, които виждате, са направени през декември 2009 г. на коледното парти на „Мегатурс-1”. По наш сигнал от 2006 г. до 2013 г. прокуратурата извършваше проверка и образува досъдебно производство за фалшификации на документи във връзка със строежа на сградата на бул. „Братя Бъкстон”. С други думи – съдията Лозан Панов яде и пие с лице, чиято фирма е разследвана за документни престъпления. Прегръща се с адвокати, сред които и Мария Тодорова, която се явява по делата на това дружество. Само преди месец съдия Панов поиска от президента Румен Радев да създаде комисия, да разследва главния прокурор Сотир Цацаров. Защо? Затова, че се е срещнал в ЦУМ с Георги Гергов и Сашо Дончев. Нито един от тези двама бизнесмени не са разследвани или проверявани от прокуратурата. Докато на снимките, които аз изпратих във ВСС, се вижда как Лозан Панов през 2009 г се забавлява на фирменото коледно мероприятие на дружество, срещу което към онзи момент прокуратурата извършва проверки за документни и длъжностни престъпления. Същата година Софийският апелативен съд ни „подряза крилцата”, след като бяхме спечелили делото на първа инстанция в Софийски градски съд. Когато видях снимката с Панов и Василев, това завърши картинката. По един напълно естествен начин всичко дойде на мястото си: „Кажете не на страха!” Ха – ха – ха! Колко наивни сме били с останалите собственици”, завършва Тонев.Четете утре: „Строителят Петьо Василев: „Аз си плащам и печеля”", "date": "2017.06.18", "title": " Лозан Панов яде и пие със строител, разследван за фалшификации\t\t\t"}
{"url": "https://trud.bg/%d0%b1%d0%bb%d0%be%d0%ba%d0%b0%d0%b4%d0%b0%d1%82%d0%b0-%d0%bd%d0%b0-%d0%ba%d0%b0%d1%82%d0%b0%d1%80-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0-%d0%ba%d1%83%d0%bb%d1%82%d1%83%d1%80/", "text": "Саудитска Арабия, Бахрейн, Обединените арабски емирства и Египет прекъсаха връзките си с богатата на петрол държава, след като я обвиниха, че подкрепя тероризмаДипломатическата криза в Близкия изток, която доведе до частично блокиране на Катар, ще дестабилизира културните институции и партньорства не само в региона, но и глобално, съобщава сайтът за култура Artprice.Нека припомним, че малкото емирство в Близкия изток е най-големият купувач на произведения на изкуството в света. На територията му се намират едни от най-богатите музеи на планетата, съхраняващи безценни колекции.Саудитска Арабия, Бахрейн, Обединените арабски емирства и Египет прекъсаха връзките си с богатата на петрол държава, след като я обвиниха, че подкрепя тероризма.„Тези държави забраниха всичко от Катар”, споделя Мохамуд Абдала Мохамед от офиса на аукционна къща „Сотбис” в Доха и допълва: „Сигурен съм, че ситуацията ще засегне културните отношения.”Едуард Гибс, председател на „Сотбис” за Близкия изток, подчерта, че въпреки всичко „исторически, по време на размирици в региона, нашият бизнес не е бил засяган. Дори сме наблюдавали ръст в нивото на транзакциите от нашите клиенти от Близкия изток в такива моменти.”„Дипломатическата криза ще се отрази на изложбите, тъй като никакво изкуство от Катар не може да бъде излагано в страни от Персийския залив. Ако някой е купил нещо от Катар, не само художествени произведения, ще му е доста трудно да го изнесе”, заявява Мохамед. Държавните музеи на Катар, сред които Музеят за ислямско изкуство и Музеят за съвременно изкуство Матаф имат исторически добри отношения, както с обществени и частни институции в съседните страни от Близкия изток и често са си сътрудничили.Египетският художник Базим Магди в момента има самостоятелна изложба в Матаф (до 16 юли), а в наскоро закритата ретроспекция на Диа Азави има много взети назаем картини от колекциите на Barjeel Art Foundation и Kinda Foundation, базирани в Рияд, Саудитска Арабия. Изложбата Mal Lawal, която Катар прави на всеки две години, също така събира заедно регионални частни колекционери, за да демонстрира общото наследство на региона.Професионалисти от арт средите в Доха обаче твърди, че близките семейни и културни връзки в региона пресичат регионалната политика. „Ако политическите отношения са отрязани за определен период, близките семейни връзки в региона продължават“, казват те – „Твърде рано е да предскажем влиянието върху културните инициативи за сътрудничество – в момента всичко продължава нормално.”Междувремено Ethiad Emirates, Fly Dubai и Gulf Air прекратиха полетите си от и до Доха, което вероятно ще се отрази върху посетителите на културните институции, както и други проекти като Art Mill, проектиран от Алехандро Аравена и на Джийн Новел в Националния музей на Катар.Институциите, управлявани от правителството в Катар и бойкотиращите страни, междувременно не са склонни да коментират кризата. „Това е въпрос за правителството, а не за катарските музеи“, казва представител на държавна организация. Органът на Бахрейн за култура и антики също отказа да коментира.Любопитни факти за емирството1. Катар е най-богатата страна в света спрямо БВП на глава на населението. 2. В Катар няма нито данъци, нито такси за здравеопазване и образование. 3. Населението на Катар е едва 300 000 души. 4. 95% от работната ръка са чужденци. 5. Най-голямата американска военна база се намира в Катар. 6. Катар ще бъде домакин на Световното първенство по футбол през 2022 г., което ще го направи първата арабска страна домакин. 7. В цялата страна има един магазин за алкохол. 8. В Катар жените нямат право да карат кола. 9. Въпреки това Катар е първата ислямска държава, която позволява на жените да гласуват. 10. Катар е страната, която изкупува най-много картини и произведения на изкуството в света. 11. Шейхът на Катар и баща му са възпитаници на Кралската военна академия Сандхърст във Великобритания. 12. Катар е базата на телевизионната мрежа Ал Джазира, чиито излъчвания насърчават борбата за демокрация в околните арабски страни. 13. Според законите в Катар чуждестранните работници, чиито визи и пътни разноски са платени от компаниите, принадлежат на работодателя си. Те нямат право да прекратят работа или да напускат страната. 14. Богатството на Катар се дължи на огромните залежи на петрол и природен газ, които страната изнася. 15. В официалната армия на Катар още има ездачи на камили.", "date": "2017.06.18", "title": " Блокадата на Катар застрашава културата\t\t\t"}
