{"url": "https://trud.bg/e10-%d0%bc%d0%bb%d1%80%d0%b4-%d0%b7%d0%b0-%d0%bf%d1%8a%d1%82%d0%b8%d1%89%d0%b0-%d0%b4%d0%b0%d0%b2%d0%b0-%d0%b5%d1%81-%d0%be%d0%b1%d0%b7%d0%be%d1%80/", "text": "“Направих предложение за 10 млрд. евро европейско финансиране за изграждане на магистрали, железопътни и енергийни трасета, за изграждане на дигитална инфраструктура в региона”. Това съобщи на пресконференция в НДК председателят на Европарламента Антонио Таяни. Срещата на върха ЕС-Западни Балкани събра в София лидерите на 28-те страни от ЕС с премиери и президенти на 6-те държави от Западните Балкани. “Европа ще успее заедно, лист хартия да не може да мине между нас”, цитира канцлера Ангела Меркел министър-председателят Бойко Борисов на заключителната пресконференция. Той заедно с шефа на Европейския съвет Доналд Туск бе домакин на историческата среща. В подобен формат лидери не са се събирали от 2003 г. “Говорихме честно, от сърце и без лицемерие”, отчете Борисов. Той подчерта, че Ангела Меркел, Еманюел Макрон и Тереза Мей са дошли заедно за форума по Моста на влюбените до НДК. “Ако Западните Балкани олицетворяват една страна, тя ще е по БВП 96 мрлд. евро, това БВП е колкото на държавата Словакия. Сиреч, да приемем все едно икономика, колкото Словакия, с население по-малко от Румъния – е, това ли плаши ЕС, това ли са големите страхове? Не е ли по-добре тези хора са в преговори с ЕС, или да оставим другите геостратегически играчи да дойдат и да инвестират немалкото си влияние, което имат”, намекна за Турция и Русия българският премиер. “За Западните Балкани няма план Б, освен в ЕС”, съгласи се Доналд Туск и допълни, че не говори “за бърза писта”. Той призна, че на Стария континент съществува скептицизъм по темата. След разговорите бе обявена Софийската програма за Западните Балкани, в която да са включени всички инфраструктурни проекти със срокове и финансиране. Според предварителни изчисления всички проекти са на стойност 30 млрд. евро. Част от финансирането ще е през европейския бюджет, а друга през заеми от Световната банка, Европейската инвестиционна банка и Европейската банка за възстановяване и развитие. Заемите пък щели да се връщат от такси за ползване на инфраструктурата като тол такси за магистралите. Лидерите на ЕС отново се ангажираха да сплотят държавите от Западните Балкани и да ги доближат до съюза, говорейки единствено за “европейска перспектива”. В Декларацията “София”, приета след срещата на върха ЕС-Западни Балкани, се посочва, че ръководителите на ЕС и държавите членки споделят ангажимента на Западните Балкани към “европейските ценности и принципи, към визията за силна, стабилна и обединена Европа”. ЕС се ангажира да засили помощта за Западните Балкани за постигане на съществен напредък в областта на принципите на правовата държава и на социално-икономическите реформи, пише още в документа. Като приоритети в отношенията между ЕС и държавите от Западните Балкани се посочват цифровата икономика, борбата с климатичните промени, енергийната сигурност чрез диверсифициране на източниците и маршрутите, специални възможности за младите хора и други. След срещата България и Сърбия подписаха договор за газовата връзка между двете страни.Бе подписан и меморандум за разбирателство между Сърбия и Европейската инвестиционна банка.   Биляна Веселинова, ТРУД България изпълнява критериите за членство в Еврозоната и е готова за ЕРМ 2, Франция желае България да може да се присъедини към ЕРМ 2, а с това едновременно тя да може да влезе и в Банковия съюз, което ще даде възможност да се наблюдава отлично банковата система на България. Това заяви френският президент Еманюел Макрон в отговор на “Труд” на специална пресконференция след лидерската среща в НДК. Бих се радвал да осъществим напредък близките седмици, посочи още Макрон. Малко по-рано пред “Труд” премиерът Бойко Борисов отбеляза лаконично, че с лидерите на Германия и Франция са коментирани “важни за страната ни теми като Еврозоната. Припомняме, че към настоящият момент България се намира в етапа на въвеждането на обменно валутният механизъм, ERM II, който се нарича Чакалня към еврото. От Брюксел обаче нееднократно вече отбелязват положителното развитие на основните макроикономически, фискални и финансови индикатори на България. А правителството ни заяви готовност за присъединяване на страната към еврозоната. Искам да застанем зад един силен Европейски съюз – това е сентенцията от разговорите ни в София, посочи още Макрон. Той благодари на отличната организация на българското европредседателство, както и лично на премиера Бойко Борисов за поставените теми пред европейските лидери. “Доказателство за това е точно работата по темата за Западни Балкани, на път сме да финализираме въпроси с миграционната политика, както и с Еврозоната”, посочи още френският президент.   Масата, на която европейските лидери оставиха посланията си в края на работната вечеря в сряда ще бъде разглобена. Тя бе направена от плоскости от реборд (материал на базата на рециклиран картон). Посланията високите гости предстои да бъдат рамкирани и изложени в експозиция, посветена на българското председателство. Премиерът Бойко Божрисов написа: “За успеха ни”, канцлерът Ангела Меркел отправи пожелание на кирилица “Сичко наи-хубаго”, Макрон драсна “Bлагодаря!”, а Юнкер ни приветства със сърчица, останалите вижте в галерията ни! Пpeмиepът ни, кaтo дoмaкин, пocpeщнa гостите и ги нacтaни oкoлo кapтoнeнaтa мaca, нa кoятo eвpoлидepитe oбcъдиxa мeждyнapoднaтa oбcтaнoвкa (aмepикaнcкитe митa, Иpaнcкaтa ядpeнa cдeлкa, Бaлкaнитe. Гостите похапнаха три вида салати caлaти – Шoпcкa, Cнeжaнкa и Зeлeнa, опитаха бaницa c тpюфeл, бoб, лeщa и тepинa oт дpoб и яpeшкo poлe c пpecни кapтoфи, cиpeнe и гopcки гъби.   С лозунги “Има ли място за нашия бизнес в ЕС”, “Европа на две скорости = на заден ход за България” и “Транспортен пакет 1 и 2=Exit, превозвачи от цялата страна излязоха на национален протест на столичния булевард “Цариградско шосе”. Те се обявиха против т. нар. закон “Макрон”, който ги задължава на 3 седмици да почиват у дома за 45 часа, както и вместо в кабините на камионите, да нощуват в хотели. Според тях тези рестриктивни мерки, ще доведат до фалит, както на международния транспорт, така и на автобусния. В София по дължината на бул. “Цариградско шосе” наредиха над 100 камиона и над 60 автобуса. В 13 ч. тръгна шествие от площад “Македония” към НДК, а целта на протеста бе европейските лидери, които са в София да ги видят и чуят техните искания, и да не допускат транспортният бизнес в България да бъде унищожен. Музикалните състави на БНР пък се събраха край Войнишкия мемориал пред НДК и съобщиха, че продължават протестните си действия с митинг-концерт. Протестът е с искане за увеличение на възнагражденията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " €10 млрд. за пътища дава ЕС (обзор)\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d0%b5%d0%bb%d0%be%d0%b2-%d0%be%d0%b1%d1%8f%d1%81%d0%bd%d0%b8-%d1%81-%d0%bf%d0%b8%d1%81%d0%bc%d0%be-%d0%b7%d0%b0%d1%89%d0%be-%d0%b5-%d0%b8%d0%b7/", "text": "Избягалият затворник Владимир Пелов с писмо до президента, омбудсмана и БТВ,  . В осем страници той описва мотивите си да избяга от затвора. Твърди, че е осъден несправедливо, получил е тежко наказание, което е равносилно на смъртна присъда и това го е предизвикало да избяга. Пелов не посочва как се е сдобил с оръжието, но твърди, че не е искал да нарани никого. Дори когато стрелял по надзирателя,  гледал да не го уцели. В писмото си  Пелов твърди още, че не е извършил нито едно от престъпленията по които е обвиняем и осъден. Синът му Владимир Стефанов е потвърдил автентичността на писмото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Владимир Пелов обясни с писмо защо е избягал от затвора"}
{"url": "https://trud.bg/%d0%bf%d1%80%d0%be%d0%b4%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d0%bd%d0%be%d0%b2%d0%b8-%d0%ba%d0%be%d0%bb%d0%b8-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d1%81/", "text": "Продажбите на нови автомобили в България нараснаха с 23,1% за първите четири месеца на годината. От януари до април са продадени 11 188 нови коли, при 9086 година по-рано, сочат данни на Асоциацията на европейските автомобилни производители (ACEA). Само през април в страната са регистрирани 2852 нови коли. През същия месец на 2017 г. са продадени 2479 нови автомобила, или с 373 по-малко. По-голям ръст в продажбите на автомобили за първите четири месеца на годината има в Унгария (+32,2%), Гърция (+26,1%), Румъния (+25,4%) и Литва (+23,5%). За целия ЕС продажбите на нови коли от януари до април нарастват с 2,7% до 5,48 млн. броя.", "date": "2018.05.17", "title": " Продажбите на нови коли се увеличиха с над 23%"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d1%80%d0%be%d1%83%d0%bc%d0%b8%d0%bd%d0%b3%d0%b0-%d0%b7%d0%b0-%d1%81%d1%8a%d1%80%d0%b1%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be/", "text": "По-малко ще плащаме, ако използваме GSM за разговори и сърфиране в интернет при пътуване в Сърбия. Европейската комисия обяви пътна карта за намаляване на роуминг тарифите между ЕС и страните от Западните Балкани, съобщиха от Представителството на ЕК в България. Още през това лято потребителите ще видят нови намалени търговски оферти, касаещи роуминга, започвайки с пакетите от данни. Операторите ще продължат да договарят техните двустранни роуминг сделки, така че от лятото на 2019 г. може да видим цени на дребно на роуминга между ЕС и Западните Балкани не по-високи от 70 евроцента за мегабайт, при използването на данни. Изявлението за подкрепа за стартирането на Цифрова програма за Западните Балкани е подписано от представители на Албания, Босна и Херцеговина, Косово, Македония, Черна гора и Сърбия, съобщиха от Представителството на ЕК в България. “Приветствам ангажимента на телекомуникационните оператори в региона да намалят роуминг тарифите за пакетите с данни за своите клиенти за ЕС това лято. Ние гледаме напред и очакваме да видим как цените ще продължат да намаляват, подобно на процеса в рамките на ЕС”, каза еврокомисарят по въпросите на цифровата икономика Мария Габриел.", "date": "2018.05.17", "title": " Намаляват роуминга за Сърбия и Македония\t\t\t"}
{"url": "https://trud.bg/%d0%b1%d1%8a%d1%80%d0%b7%d0%b8%d1%82%d0%b5-%d0%ba%d1%80%d0%b5%d0%b4%d0%b8%d1%82%d0%b8-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-10/", "text": "Бързите кредити нараснаха с 9,8%, или с 254,8 млн. лв. за година и в края на март са в размер на 2,848 млрд. лв. Това сочат данните на БНБ за дружествата, специализирани в кредитиране, които нямат лиценз за банки. Над 81% от бързите кредити са взети от граждани. В края на март отпуснатите бързи заеми на домакинствата са в размер на 2,294 млрд. лв., като за година нарастват с 12,3%, или 252 млн. лв. Явно тази форма на финансиране става все по-популярна, въпреки падащите лихви по банковите кредити. Увеличението на бързите заеми е доста по-бързо от годишния ръст на банковите кредити, който към края на март е 2,1%. Дружествата, специализирани в кредитиране, са отпуснали на предприятия 460,3 млн. лв. Общата сума на предоставените кредити на фирми намалява за година с 0,5%, или 2,1 млн. лв. Така делът на бързите заеми за фирми намалява до 16,4%. Явно бизнесът предпочита да не взима кредити или да потърси финансиране от банка. Близо 40% от бързите заеми са със срок над 5 години. Тези заеми нарастват със 17,4% до 1,124 млрд. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Бързите кредити нараснаха с 10%\t\t\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Петима души пострадаха при  на неохраняем жп прелез в района на Симеоновград. Сигналът за произшествието е подаден около 17.10 часа, съобщиха от МВР. Пострадали са петима пътници в автобуса, един от които след преглед е освободен. Останалите са транспортирани в болнични заведения, без опасност за живота. Местопроизшествието е запазено за извършване на оглед. Точните причини за възникването на инцидента са в процес на установяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Петима са пострадалите при катастрофата между товарен влак и автобус"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81%d1%82%d0%b0%d0%bd%d0%b0-%d0%bf%d0%be%d1%87%d0%b5%d1%82%d0%b5%d0%bd-%d0%bf%d1%80%d0%be%d1%84%d0%b5%d1%81%d0%be%d1%80/", "text": " Председателят на парламентарната Комисия по културата и медиите Вежди Рашидов бе удостоен със званието почетен професор от Университета по библиотекознание и информационни технологии (УНИБИТ). “Академичният съвет с пълно единодушие реши високото звание да бъде присъдено на един уникален творец”, каза в приветствието си ректорът на проф. Стоян Денчев, който връчи отличието вчера. Видни представители на научната, културната и дипломатическата общност изпълниха най-голямата зала на вуза, за да приветстват Рашидов за удостояването му с високото звание. Сред близо 300-те гости бяха представители на висши учебни заведения, академици, дипломати, депутати, политици, творци от различни области, както и студенти. Проф. Денчев държеше в ръка уникалния жезъл на УНИБИТ, изработен през 2006 г. от Рашидов. Той благодари за голямото признание и подари на института свой акварел. За церемонията Рашидов получи поздравителни адреси от премиера Бойко Борисов, президента Румен Радев, председателя на парламента Цвета Караянчева, БАН, главния прокурор Сотир Цацаров, проф. Стефан Данаилов и редица държавни институции и творчески организации.", "date": "2018.05.17", "title": " Вежди Рашидов стана почетен професор\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d1%81%d0%b8-%d1%81%d0%bb%d0%be%d0%b6%d0%b8%d1%85%d0%b0-%d0%bf%d1%80%d0%be%d1%82%d0%b8%d0%b2/", "text": "Общинските съветници от Политическа група 5 сложиха противогази по време на сесията на Столичния общински съвет днес. С този акт те предупредиха колегите си и столичани за опасността от изграждането на завод за производство на електроенергия чрез изгаряне на РДФ, което е трета фаза от проекта за Оползотворяване на отпадъците. От ПГ5 се разграничиха от приетия днес доклад на кмета Йорданка Фандъкова за поемане на дългосрочен заем от 67 млн. евро от Столична община за инсталацията. Цялата стойност на проекта е 157 млн. евро, а останалата част ще бъде по ОП “Околна среда”. “Инсталацията ще бъде изградена на площадка на “Топлофикация” в района на Централна гара. Мнозинството на ГЕРБ в СОС, с подкрепата на няколко съветници от РБ решиха да се вземе този заем от Европейската инвестиционна банка”, казват от Политическа група 5. Не беше прието тяхното предложение да се сформира експертна работна група и да се разгледат всички алтернативи на технологията – скарно изгаряне. “Проектът ще повиши фините прахови частите във въздуха на София, липсва подробен анализ за алтернативите на технология и информираност на гражданите. Консултантската фирма “Рембол” не е предложила никакви други варианти освен скарното горене на отпадъка и за дейността си е получила 2 млн. евро”, каза инж. Симеон Славчев от Политическа група 5. Според него трябва да се обърне внимание като възможна и на технология, при която да се произвежда синтетична газ за градския транспорт. Столичният кмет Йорданка Фандъкова защити избраната технология пред общинския съвет. „Тя се прилага в последните 10-20 години в цяла Европа и непрекъснато се усъвършенства. Отговаря на изискването на Европейската комисия за „най-добра доказана технология“. Преди избора от консултантите са разгледани двете най-добри и доказани технологии – изгаряне на скара и изгаряне в кипящ слой. Избрана е „скарно изгаряне“ заради предимствата по отношение на вида РДФ и заради по-малкото летяща пепел в димните газове. Именно като доказана технология тя работи в над 450 завода в Европа“, каза кметът. Тя твърди, че новата инсталация ще е екологична. „С пускането й част от старите мощности на ТЕЦ „София“ вече няма да работят на пълен капацитет. По този начин намаляваме емисиите, които в момента ТЕЦ-а емитира във въздуха. Фините прахови частици от ТЕЦ „София“ с новата инсталация намаляват с 6,2 т. на година или с 9,6%. Емисиите на въглероден оксид намаляват с 87,2 т. на година, което е със 7% по-малко. Азотните оксиди намаляват с 46,4 т. на година или 2% по-малко”, каза още кметът. От ПГ5 са притеснени и, че за инсталацията няма политически и обществен консенсус, което било едно от изискванията на ЕК. Те заявиха, че граждани идват при тях с притеснения относно инсталацията. “От ГЕРБ изпаднаха в противоречиви изказвания като едно от тях беше, че новата инсталация ще направи въздуха в София по-чист. Стана ясно, че два камиона – гондоли ще извозват опасния отпадъци – дънна пепел, от изгарянето на RDF. Това трябва да бъде депонирано в Русе, Севлиево или в Германия. “Двата камиона ще правят курсове с дължина 24 км за 38 минути”, обясни зам.-кметът по екологията Йоана Христова. Сметките й обаче се оказа, че излизат, защото инсталацията ще бълва 180 000 т. пепел годишно, което прави по 493 т. дневно”, твърдят в изявление от Политическа група 5. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Общински съветници си сложиха противогази по време на сесия в София"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b5%d1%81-%d0%b5-%d0%b5%d0%b4%d0%b8%d0%bd%d0%b5%d0%bd-%d0%b7%d0%b0-%d1%8f%d0%b4%d1%80/", "text": "По отношение на ядреното споразумение с Иран сме доста единни в ЕС, като се надяваме и САЩ да преосмислят решението си. Тази сделка за нас е важна, но това не означава, че не трябва да надграждаме отношенията си и да не водим разговори за балистичната си програма. Това каза външният ни министър Екатерина Захариева по  . “Тази сделка, колкото и да мислим, че има какво да се надгражда, е най-доброто, което може да бъде постигнато до момента за ядрената част. Не можем да се откажем от нещо, без да имаме нещо друго насреща. Особено когато имаме информация от наблюдаващите органи, че Иран изпълнява споразумението по отношение на ядреното разоръжаване”, посочи Екатерина Захариева. Тя отбеляза, че е много важно да се защити европейския бизнес, но и че има много по-глобална цел. “Цената от разпадане на сделката с Иран е основно по отношение на бизнеса, не случайно лидерите на ЕС постоянно говорят за това как трябва да се защитят интересите на европейския бизнес. Но целта е много по-глобална, това го каза и Доналд Туск. Основната цел е стабилността в региона и желанието на ЕС да няма ядрено оръжие там. Така че лидерите поеха гаранции, че ще гарантират стабилността на бизнеса там”, каза вътрешният министър. По отношение на търговските отношения със САЩ първият призив беше “ние не желаем търговска война”. Искаме преговори и разговори, но няма как да ги водим под заплаха за удължаване всеки един месец, обясни Захариева. Според нея трябва да се махнат тези ограничения, за да започнем преговорите в нормална обстановка: “Никой не иска търговска война, никой не желае, но когато имаш такива условия от другата страна, нямам как да не се защитят интересите на европейския бизнес, коментира външният ни министър”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Екатерина Захариева: ЕС е единен за ядреното споразумение с Иран"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-155/", "text": "Парите са за магистрали и жп линии на Балканите. Европейските лидери подписаха декларацията “София”. За Западните Балкани няма план Б, подчерта председателят на Европейския съвет Доналд Туск.       Годишни доходи в размер над 1 млн. лв. обявиха 387 души с подадените от тях данъчни декларации за 2017 г., сочат данните на НАП от обработените досега формуляри. Това може да са както еднолични търговци и земеделски производители, така и хора със свободни професии като адвокати и певци.       Бързите кредити нараснаха с 9,8%, или с 254,8 млн. лв. за година и в края на март са в размер на 2,848 млрд. лв. Това сочат данните на БНБ за дружествата, специализирани в кредитиране, които нямат лиценз за банки.     Трагедията с алпиниста Боян Петров показа истинските интереси на „еколозите“ – коментар на “Труд”.         Единственият път напред е да осигурим на нашите граждани конкретни и ефективни решения, посредством един силен и сплотен Европейски съюз, казва председателят на Европейския парламент Антонио Таяни в интервю за „Труд“.     Голяма част от рицарите може би са се установили на Балканския полуостров в днешните български земи – новата статия на проф. Божидар Димитров от поредицата “Политически разкопки”.         Силует на Дариана Куманова – най-младият доцент в академия “Сан Ремо” и един от най-авторитетните педагози по поп и джаз в Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Вижте акцентите в броя на вестник “Труд” в петък, 18 май 2018"}
{"url": "https://trud.bg/%d0%bc%d0%be%d0%bc%d1%87%d0%b5%d1%82%d0%b0-%d0%b4%d0%b5%d1%84%d0%b8%d0%bb%d0%b8%d1%80%d0%b0%d1%85%d0%b0-%d0%bf%d0%be-%d1%80%d0%be%d0%ba%d0%bb%d0%b8-%d0%b2-%d1%83%d1%87%d0%b8%d0%bb%d0%b8%d1%89%d0%bd/", "text": "Момчета, облечени в рокли, се разходиха в училищния двор на столичната математическа гимназия. Абитуриенти от елитната столична математическа гимназия спретнаха зрелище по време на изпращането на Випуск 2018-а. Момчетата се обляко­ха в рокли и преминаха двора на училището. “Красавиците и …”, е озаглавено видеото от събитието, което се появи на фейсбук страницата на СМГ “Паисий Хилендарски”. От кадрите се вижда, че голяма част от момчетата са решили да бъдат в крак с актуалната напоследък джендър тематика и вместо с ризи и панталони, са с пременили с поли и рокли. Вместо да предизвика усмивки обаче, клипът си навлече куп гневни коментари. Фейусбук потребителите са възмутени от демонстрираната простотия. “Не се ли учи математика и физика вече в моето училище? Или се преподават джендърски ценности?”, пита объркана дама. “Не вярвам горда мъжка майка да се радва с визията на отрочето си. Креативността тук ми дойде в повече”, отбелязва майка. Друга пък защитава избора на децата. “Ако имах момиче, сама щях да предложа то да се облече като момче. Това е просто роля”, казва тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Момчета дефилираха по рокли в училищния двор на СМГ"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d0%b8%d0%bc-%d1%82%d1%80%d1%8f%d0%b1%d0%b2%d0%b0/", "text": "Страните от Западните Балкани трябва да изминат своя път към ЕС, като паралелно с това се осигури и тяхната транспортна свързаност, за да имат достойно място и бъдеще в обединена Европа. На Балканите им трябват модерни, нови летища, интермодални пристанища, железопътна инфраструктура и пътища. Това е, което се очаква от нас и за което трябва да търсим различни възможности за финансиране, като по всеки един от тези важни инфраструктурни проекти може да започне работа веднага. Това заяви министърът на регионалното развитие и благоустройството Николай Нанков по време на панела „Транспортна свързаност на Западните Балкани – диалог с потенциални донори и партньори“ в рамките на днешната Среща на върха Западни Балкани – ЕС, съобщиха от пресцентъра на МРРБ. Пред участниците в нея министърът представи приоритетните за региона проекти и подчерта, че интермодалният коридор номер 8 е жизненоважен като пряка връзка между Адриатика и Черно море. Той посочи, че на територията на страната ни през следващите четири до пет години трябва да се наблегне на строителството на оставащите за доизграждане 80 км от границата с Република Македония до АМ „Струма“. Около 400 млн. евро е недостигът за участъка, за който няма осигурен ресурс по линия на европейската солидарност и ще се разчита на собствени средства и на подкрепата на международните финансови институции, посочи Николай Нанков. Разглеждаме картината само в България, но трябва да положим общи усилия, защото изграждането на транспортната инфраструктура само в една страна не дава устойчива свързаност и дългосрочна перспектива на свързаността в региона. Хубаво е, че колегите от другите страни също работят по коридор 8, подчерта министърът.  На българска територия остава да се изградят не повече от 32 км от коридор номер 10 от София до границата със Сърбия, съобщи още Николай Нанков и допълни, че в момента търговете за избор на изпълнител са в напреднал етап. Има частично финансиране от Механизма „Свързана Европа“, а останалите вероятно ще бъдат от бюджета, посочи Николай Нанков. Два ключови проекта на територията на България обхваща коридор номер 10, посочи още регионалният министър. През тази година приключваме с изграждането на 30 км от АМ „Струма“, посочи той и допълни, че за строителството на най-скъпия и най-сложен участък от нея – през Кресненското дефиле, са необходими около 420 млн. евро. За него се търси съфинансиране – вероятно от републиканския бюджет, през бъдещото въвеждане на тол таксата, но оставаме отворена вратата и за международните финансови институции. Стартирахме с процедурите по изграждането и на друга част от коридора – направлението между Видин и Ботевград. Там отново ще разчитаме на бюджетни средства, защото европейските през този програмен период са насочени основно към АМ „Струма“, коментира Николай Нанков. Разчитаме на консултациите на Световната банка при въвеждането на тол системата в България. Страната ни ще е последната страна на Балканите, която ще въведе тол система, но тя ще бъде най-иновативната, посочи още министърът. Реализацията на тези проекти ще открие нови възможности за развитие и икономически просперитет на региона. Те ще дадат надежда и оптимизъм на хората в региона. Това са инвестиции в бъдещето, в сигурността на Балканите, защото там, където се гради, където се изпълняват мащабни проекти по линия на европейската солидарност, по линия на средствата от международните финансови институции, има мир, а не криза и разрушения. И нека с общи усилия не само България, а и Западните Балкани се превърнат в строителна площадка, на която заедно да градим общото си бъдеще, каза министър Нанков в заключение.", "date": "2018.05.17", "title": " Николай Нанков: На Балканите им трябват модерни летища, интермодални пристанища, жп инфраструктура и пътища"}
{"url": "https://trud.bg/%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b8-%d1%81%d0%b0-43-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%b7%d0%b0/", "text": "За да изгради страната ни всички приоритетни железопътни направления до 2030 г. са необходими инвестиции на стойност 4,320 млрд. евро. Това обяви министърът на транспорта, информационните технологии и съобщенията Ивайло Московски по време на дискусия, посветена на транспортните проекти в Западни Балкани. Събитието се организира по инициатива на транспортния министър и е част от днешната Среща на върха Западни Балкани – Европейски съюз, съобщиха от МТИТС. Участие в министерската среща взеха още транспортните министри на Македония и Косово, държавния секретар на Черна гора, както и представители на Световната банка, Европейската инвестиционна банка, Съвета за регионално сътрудничество. От българска страна в срещата участваха Николай Нанков, президента Росен Плевнелиев, Симеон Сакскобургготски и др. В своето изказване министър Московски заяви, че 4,147 млрд. евро от средствата ще са нужни за проектите по „основната“ TEN-T мрежа, а останалите 173 млн. евро ще се използват за модернизация на жп направлението Карнобат – Синдел, което е 123 км. и е част от „широкообхватната“ жп мрежа. По думите му това трасе има съществено значение, тъй като свързва двете най-големи морски пристанища Варна и Бургас. Ивайло Московски посочи, че най-сложният за изпълнение участък и поради тази причина най-скъп, е жп линията Видин – София, като индикативната стойност на инвестициите там са 2,31 млрд. евро. Министърът добави, че друга важна жп линия, която е част от коридора Ориент/Източно-Средиземноморски, е София – Кулата, като нейната стойност е 1,22 млрд. евро. По направлението към Сърбия Ивайло Московски представи проекта за модернизация на жп линията Волуяк – Драгоман – сръбска граница, който също е част от „основната“ TEN-T мрежа и е идентифициран от Съвета на ЕС като приоритетен трансграничен участък. Той изтъкна, че за реализацията на проекта са необходими инвестиции от 132 млн. евро. За осъществяването на жп свързаността с Македония министърът обяви, че вече се работи по проект Техническа помощ за модернизация на жп линията София – Перник – Радомир – Гюешево – македонска граница. Индикативната стойност за изграждането на жп линията Радомир – Гюешево – Македонска граница е 477 млн. евро. Министър Ивайло Московски отбеляза, че тези инвестиции не са рискови, а проектите ще спомогнат изключително много за сигурността и развитието на региона.", "date": "2018.05.17", "title": " Московски: Необходими са 4,3 млрд. евро за жп свързаността между България и Западните Балкани"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%b4%d0%b2%d0%b5-%d0%b6%d0%b5%d0%bd%d0%b8-%d0%b7%d0%b0/", "text": "Две жени, живеещи в близост до Париж, са задържани за разпити във връзка със смъртоносната атака във френската столица от последния уикенд. Това обявиха на от Антитерористичната прокуратура, предава AFP. Абдул Хаким А., приятел на нападателя Хамзат Азимов, ще бъде изправен пред съдия в четвъртък и евентуално обвинен за ролята му в атаката. Една от двете жени е Инес Хамза, радикализирана 19-годишна жена, която се е омъжила за Абдул Хаким А., преди да се опита да замине за Сирия, според източник, близък до разследването.", "date": "2018.05.17", "title": " Френската полиция задържа две жени заради атаката с нож в Париж"}
{"url": "https://trud.bg/%d0%b0%d0%bd%d0%b5%d0%bb%d0%b8%d1%8f-%d0%bd%d0%b0%d0%bf%d0%be%d0%bc%d0%bf%d0%b0-%d0%b1%d1%8a%d1%80%d0%bd%d0%b8/", "text": "За да е в топ форма, поп дивата Анелия реши да се подложи на уголемяване на устните си в престижна столична клиника. Услугата струва 390 лева, но възможно е Анелия да не се е охарчила, защото е направила реклама на процедурата и болницата на страницата си в социалната мрежа. Известно е, че още в началото на кариерата си фолкаджийката се сдоби със задължителния голям силиконов бюст и си оперира носа. Преди няколко месеца се заговори, че 14-годишната й дъщеря също е уголемила устните си, но майка й отрече момичето да има пластични интервенции. Нейната пък предизвика недоволството на феновете, които искат любимката си по-натурална. “Истинските мъже харесват истински жени. Не си мисли, че като сложиш 1, 2 или 5 кубика хиалурон или други филъри ще си най красивата, напротив ще си най изкуствената. Помисли! Не пренебрегвай това хубаво личице, което имаш”, коментира на страницата на певицата неин фен.", "date": "2018.05.17", "title": " Анелия напомпа бърни"}
{"url": "https://trud.bg/%d0%b2%d0%b8%d0%b4%d0%b0-%d0%b1%d0%be%d0%b5%d0%b2%d0%b0-%d0%bf%d0%be%d0%bf%d0%be%d0%b2%d0%b0-%d1%81%d0%b5%d0%ba%d1%80%d0%b5%d1%82%d0%b0%d1%80%d0%ba%d0%b0%d1%82%d0%b0-%d0%bd%d0%b0-%d0%b8%d0%b2%d0%b0/", "text": " – Първо ще кажа: Браво за храбростта – един народ в две държави! Аз приветствах този факт на страницата ми във Фейсбук. Съвместното участие на македонската и българската армия на парада бе нещо, което изпълни сърцето ми с радост. Много дълго време се делим, а ние всъщност сме един народ, разделен в две държави. Аз съм българка, родена в българския Йерусалим – Охрид, и целият ми живот е свързан с Македония. Както знаете, от 24-годишна съм близо до Иван (Ванчe) Михайлов и до неговата смърт като негов сътрудник.  – Мнението на проф. Иван Снегаров от Охрид, голям експерт по църковна история, е, че ако Македония е държава, църквата трябва да се нарича македонска. Какво значи България да стане майка на македонската църква, като я признае, както зове владиката-бизнесмен на Струмица Наум? Първо, трябва да се каже на народа, че ние сме българи и църквата е българска. Първоапостолите Св. Климент и Св. Наум са български апостоли. Македонската църква трябва да изясни на хората, че те бяха български първоапостоли, да каже, че църквата майка е нашата българска църква. Десетилетия наред съзнанието на хората не просто бе обработвано, че са македонци, а направо му се наложи чрез декрет, че е македонска нация.  – Когато аз учех в гимназията в Македония, изучавахме история и литература на всички европейски държави – английска, германска, на нашите съюзници, както казва Зоран Заев. Но не и на България. И причината бе, че сме един народ, а те се плашеха от това.  – Аз съм от старата махала Варош на този прекрасен мистичен град Охрид. Цялото ми семейство е работило за българщината. За прапрадядо ми Никола Бъндев пише Симеон Радев. Той е разказва, че е свързан в борбите за свободна българска църква, бил е избран като свещеник в черквата „Свети Климент“, където бяха мощите на светеца. Бил е първият председател на Българската свободна църковна община. А прадядо ми – дядото на майка ми, също много е работил за българщината. Когато през 1915 г. цар Борис пристига в Охрид като престолонаследник, канят Георги Бъндев. И когато цар Борис III го вижда, отива при него и му целува ръка. Не можете да си представите какво вълнение е било за прадядо ми. „Дочаках царчето да ми целуне ръка, значи съм дочакал българското“, това казал на роднините си. След една седмица, може би от вълнение, умира. Той има и други заслуги – като свещеник в църквата „Св. Климент“ с още няколко човека пренасят в София короната и жезъла на Свети Климент и сега те са тук. Точно затова дядо е погребан с големи български военни почести в Охрид.  – Духовно винаги съм знаела, че съм българка. Ванчовистите си говореха шепнешком, когато в Македония вилнееше сръбско-комунистически режим. Вече бях в Рим, когато се запознах с Ванчо – той беше 67-68-годишен. В този момент аз съм на 24. Щом ме видя, първият му въпрос беше: „Знаеш ли кой съм аз?“ Отговорих му – не. – „Аз съм Ванчо Михайлов.“ Минах направо на „ти“: „Па знам за тебе, учила съм, че си убиец, фашист и терорист.“ И той започна да се смее, аз също. Обясних, че в училище съм учила така, но вкъщи знам как се говори за Ванчо – че е хубав, добър човек.  – Да, беше. Аз наричах Менча госпожа Мария. Когато отидох в техния дом, и видях толкова много книги, те ме попитаха дали съм чела някои от тях. Хвана ме голям срам и се разплаках – нищо не бях чела. И тогава те ми дадоха първо книгата на Симеон Радев „Възраждането на Македония”. Точно там прочетох за прапрадядо ми и направо се разтреперах – тези факти съм ги чувала от моето семейство. Казах на госпожа Мария, че това е моят прапрадядо. И тя се развълнува, извика Ванчо и оттогава ме имаха като своя.  – Живееха с Менча в Рим в един апартамент на партера – сега в него живеем ние, след смъртта им го купихме. Такава свобода и демокрация се чувстваше в този дом, все едно идвах при най-близки хора, които познавам от години. Стаята му беше като архив. Имаше бюро, на което беше пишещата машина на Ванчо. Домът беше изключително скромен. Цялото му богатство бяха стотиците книги и архивът, с който работеше. Той не желаеше да похарчи нито една народна пара за свое удобство. Домът му се намираше в квартал, наричан „Градина”. В него имаше много зеленина, вилички от времето на Мусолини. Много е спокойно и сега, все едно си в манастир. След това се научих да пиша на машина, да преписвам, да коректирам. Ванчо ме наричаше „душко“, както и всички други.  – Това е смъртта на Менча. Тя почина неочаквано – през септември 1964 година. Както си четеше в 12 ч. на обед. Ванчо отива да й направи снимки, както спи. Тя четеше „Историята на Армения“ на френски. Той много обичаше да прави снимки, а колко я обичаше… Двамата бяха едно тяло и дух. Направи й снимките докато спеше, и малко след това издъхна. Имаше лека смърт. Както и Ванчо. Малко преди да умре тя поиска да й купя от пазара мармалад. А няколко дни по-рано – на 3 септември бе починал баща ми. Изпратили телеграма, че е починал, а Ванчо и Менча не знаят как да ми кажат… Когато се върнах от пазара в града, тя вече беше починала. Това се случи в едно жилище под наем извън града, защото топлините в Рим са много влажни и тя трудно ги понасяше. Отидохме с Ванчо извън града и намерихме тази малка виличка – с много дървета и рози.  – За първите му реакции ми разказаха, защото не бях в този момент при тях. „Какво се случи? Какво ще правя без нея?“ Веднага се бяха обадили в Щатите и оттам казаха, че ще дойдат на погребението. Някой трябваше да държи реч. Асен Аврамов, който беше дясната му ръка на Ванчо, каза, че не може да понесе. Това. Ванчо каза: Тя ви е съпруга, но е и член на ВМРО. Аз ще говоря като водач. Това което го написа, беше дадено на вестник „Македонска трибуна“.  – Никога досега не съм разказвала за завещанието на Менча. „Искам да бъде опята от хърватските католически свещеници. С това аз не ставам католичка, но не зная по какъв начин да благодаря за всичко, което те направиха за нас в Италия“ – беше написала тя. И аз казах това на Радко – това беше псевдоним на Ванчо. Има и второ завещание. В него тя пишеше, че иска да бъде кремирана и праха й – разпръснат в нашето Егейско море. Тя много обичаше Мара Бунева и не се смяташе за по-достойна от нея. „Ако Мара няма гроб, защо аз трябва да имам?“, казваше Менча. Казах на господин Радко, че има такова завещание и той реагира веднага: „Ами, няма да стане това. И тогава си купи гроб с две места – за нея и за него. Менча беше голяма идеалистка. Погребахме я в Гротта Ферата (желязната пещера) – вилно градче на 30 километра от Рим, подобно на Банкя. И по-добре. Ванчe й взе малко от косите и от дрешката и винаги ги носеше със себе си. Затваряше се често сам като преживяваше тежко мъката по нея. Чувала съм го да казва: „Ако не ме задържа дълга към Македония, отдавна щях да си тегля куршума. Защото всички мои другари вече не са тук, и Менча не е тук. Но дългът към Македония ме спира.“  – Не, той се шегуваше с това.- Ванчо беше антикомунист. Страдаше, че народът не може да пътува, но той и всички смятаме, че Бог нареди така нещата. За да може свободният Запад да продължи каузата за Македония. Самата ВМРО не казва, че не е нужно само с пушка да работим за Македония, може и легално да го правим.  – Да, вярно е. Спомням си всичко и днес толкова ясно. Вечерта той беше добре. Подадох му пижамата, за да се облече, и изведнъж виждам – нещо е напълнял. А той беше много слаб. „Какво е това нещо?“ – му викам. Стана ми жал и се изплаших, получих нещо като шок. А той ми каза: „Не се безпокой, душко, всичко ще мине“. Веднага звъннах на кардиолога, дойде лекар, преслуша го и рече, че има бронхопневмония, но тя вече е отминала. За това говорели хриповете. Направихме кардиограма. Дойде консулт от няколко лекари вкъщи, установиха, че има проблеми със сърцето. След няколко дни се обадих на кардиоложката и й казах, че Ванчо кашля много странно. – Дайте му един антибиотик на инжекция. Вечерта помолих господин Радко, като отиде в тоалетната, да не се заключва. Чаках го пред вратата, изплашена от сърдечния му проблем. Почувствах, че всеки момент ще падне. Отворих вратата и извиках: „Господин Радко!“, изтичах и го хванах преди да се свлече на земята. Дойде съпругът ми Антон и племенникът от Шумен, който беше там. Взеха го на ръце – през целия му живот това е единственото му припадане. Погледна ни и каза: „Това е моят втори живот, Господ да ви благослови!“  – Да, тази нощ спах при него – говорихме си през цялото време. Когато той започна да кашля, извиках кардиоложката. Той не искаше ние да му правим инжекции, идваше сестра, която живееше на горния етаж. Ванчо първо повърна, но беше весел, като че ли гледаше вече другия свят. Помолих Ноно (Антон) да дойде да го обърнем. И както го взехме в ръцете си, обърнахме го, но в него нямаше капка живец. Той умря буквално в моите ръце. По същия начин почина и съпругата на Христо Татарчев – пък в моите ръце. Бях студентка тогава и отивах да видя как е.  – На погребението дойдоха делегации от САЩ и Канада, дойде и епископ Кирил, владиката на самостоятелната Българска епархия, духовно със Светия синод, но административно – не. Стана голямо погребение. Погребахме го в Гротто Ферата при Менча. Сега се надяваме останките им да бъдат пренесени от Рим в Пирин планина – на Ванчe, на Менча и моя Асен – при гроба на Тодор Александров.  – В завещанието му пишеше, че всичко остава на мен – книжа и какво ли не още. Беше написал Вида да предаде томовете ми на Македония само тогава, когато тя бъде вече реализирана в „Македония – Швейцария на Балканите“, когато всички българи в Македония получат своите си права.  – Така е било определено. Ванчо е написал завещанието още през 1979 година, когато бях в Щатите. Аз не знаех нищо за това. Бил го дал на кардиоложката. Когато тя дойде, след смъртта на Ванчо, ми каза: „Вида, имам за теб един плик. Непрекъснато идваха в Рим роднини на Кирил Дрангов – внуците на Борис Дрангов, и непрекъснато Райна Дрангова питаше: „Чичо Радко, какво ще правиш с архивата, с книгите?“ Всъщност те бяха нарочно изпратени от България. Казах им: „Аз имам грижата.“ Всички бяха изненадани, че всичко е на мое име и започнаха да ме мразят. До този момент не съм изневерила нито на идеята, нито на каузата, нито на семейството ми, на баща ми и майка ми, нито на съпруга ми, който почина преди две години на 87. Той ме въведе в това народно дело и на него дължа всичко.  – Ванчe обичаше народа, обичаше света, той беше нещо като Гоце Делчев. А сега искат да го очернят. Не са верни думите, които приписват на Ванчeто: „Македония без българи, огън да я гори.“ Той никога не е казвал такова нещо! Както и никога не излезе да каже: „Не сме за обединена България по време на Втората световна война.“ Траеше си и се радваше. Защото знаеше, че войната ще бъде изгубена, затова трябва да работим. Най-голямата заслуга на Иван Михайлов от 1945 г. е, че имаме български дух. Знаете ли колко млади хора се явяват сега като българи, ванчовисти? Интересен е този дух на ВМРО в Македония, който не угасва. Не само го има, но е много силен. И мисля, че Божи сили защитават цялата българщина.", "date": "2018.05.17", "title": " Вида Боева-Попова – секретарката на Иван/Ванчe Михайлов, пред „Труд“: Ванче Михайлов умря в ръцете ми"}
{"url": "https://trud.bg/130-000-%d0%be%d1%82-%d0%b2%d0%bb%d0%b0%d1%81%d1%82%d1%82%d0%b0-%d1%81%d0%b8-%d0%ba%d0%b0%d0%b7%d0%b2%d0%b0%d1%82-%d0%b2%d1%81%d0%b8%d1%87%d0%ba%d0%be-%d0%b4%d0%be-8-%d1%8e%d0%bd%d0%b8/", "text": "Законът за противодействие на корупцията и отнемане на незаконно придобитото имущество (ЗПКОНПИ, в сила от 23.01.2018 г.) предвиди нов режим на подаване и проверка на декларациите за имущество и интереси на около 130 000 души, заемащи публични длъжности. Новост е, че и хора от частния сектор, чиято дейност е зависима от държавата, ще бъдат задължени по този режим. Прозрачността на имуществото на участващите в държавното управление, ежегодното му деклариране и възможността да се сравни притежаваното при встъпването в длъжност с новопридобитото, както и проверката на произхода на средствата за него, е силен антикорупционен фактор. Разпоредбите за деклариране на имущество и интереси, са приложими по отношение на две големи групи хора, изброени в закона. В първата група (описана в чл.6, т.1 – 50) са президентът и вицепрезидентът, евродепутати, народни представители, министри, кметове на общини и райони, общински съветници, зам.-министри, областни и зам.-областни управители, директори на агенции и членове на колективни държавни органи, зам-кметове, началници на политически кабинети и главни секретари на ведомства. Към тази група законът за пръв път приобщава и ръководители на териториални държавни органи и инспекторати, директори на главни дирекции в МВР, офицери от висшия команден състав на въоръжените сили и др. Със статут на лица, заемащи висша публична длъжност са и държавни служители, упълномощени да провеждат процедури и сключват договори за обществени поръчки и управляващи и контролиращи средства от ЕС, и членове на управителни контролни органи на лечебни заведения с публично финансиране. Втората група обхваща средните и ниски нива на властта . Съгласно §2, ал.1, т.1-това се всички служители (без заемащите технически длъжности) в администрациите на президента, в законодателните, изпълнителните и съдебните органи, представителите на държавата и общините в бордове на директори на търговски дружества, директори на общински и държавни предприятия и членове на политически кабинети. Тук са и секретарите на общини, кметовете на кметства и кметските наместници. Новото е, че към тази група се числят и нотариусите, и частните съдебни изпълнители. Всички те трябва да попълнят и подадат в законовите срокове декларации по образец, утвърден и публикуван на сайта на Комисията за противодействие на корупцията и отнемане на незаконно придобито имущество ( КПКОНПИ) на 8 май. Това изпълнение на закона ще предизвика известно напрежение в българската държавна администрация, защото в него се очертават най-малко три групи проблеми и предизвикателства. Декларацията е сложна. Не само защото е на таблица Exel и трябва на бъде подадена, както на хартиен носител, така и на електронен. В нея се изисква информация за около 40 факта от имущественото състояние на декларатора, неговия съпруг (или фактически съжител) и непълнолетните деца. Става дума за права върху недвижими имоти, коли и други превозни средства, пари в брой над 10 000 лв. за всички членове на семейството, банкови влогове над 10 000лв. за всички членове на семейството, ценни книги, финансови инструменти, спестявания ( вкл.в инвестиционни фондове), задължения, пътувания в чужбина, платени от трети лица и т.н. Положението се усложнява от това, че голяма част от задължените ще подават или проверяват декларации за пръв път път. Необходимо е разбиране към множеството грешки. Над 1000 държавни органа ще приемат и проверяват декларациите в 6-месечен срок от подаването им. Комисията ще го прави за лицата на висша публична длъжност, а другите над 1 000 органа – за назначените или избрани от тях служители. В такъв мащаб проверка на декларации досега не е правено. Голям е рискът от различни практики в приложението на закона. Сроковете за подаване на тези декларации са кратки. Заемащите висша длъжност, които са подавали декларации пред Сметната палата по отменения вече закон за публичност на имуществото, трябваше до 15 май 2018 г. да подадат пред комисията новата декларация и да отразят промените в имущественото си състояние от 1 януари до 31 декември 2017 г. Добре, че парламентът удължи срока до 8 юни. Тези, на които за първи път се даде статут на лица, заемащи висша публична длъжност – главни архитекти на общини и райони, членове на управителни и контролни органи на болници и др. – са длъжни също до 8 юни да подадат декларация, но във вариант встъпителна. В нея те отразяват състоянието си към датата на подаването й. И над 3500 кметове на кметства подават декларации във встъпителен вариант, пред постоянната комисия за конфликт на интереси при съответния Общинския съвет. Важно е да се знае, че всеки подал декларация има право до месец да я изтегли и да поправи грешки и несъответствия, които е открил сам. Очевидно предстои тежко изпитание и за подаващите декларации, и за проверяващите ги. Но то не е, за да се създават затруднения на държавните служители, а за да се генерира антикорупционна среда в институциите. Замисълът е да се сложат спирачки пред корупцията. Всеки на отговорна служба трябва да знае, че имуществото му ще бъде периодично проверявано и сравнявано с предишното, така че придобитото от злоупотреби ще бъде открито. Предвидени са глоби за неподадени в срок имуществени декларации и за подадени,  но с несъответствия в тях. Законодателят прецизира минималния размер на санкциите според позицията на нарушителите. За служители от високите етажи на властта глобата е минимум 1 000 лв., а за тези от средните и ниските етажи– 300 лв.", "date": "2018.05.17", "title": " 130 000 от властта си казват всичко до 8 юни\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d1%81%d0%b0%d1%89-%d0%b5%d0%b4%d0%b8%d0%bd%d1%81%d1%82%d0%b2%d0%be-%d0%bd%d0%b0-%d1%80%d0%b0%d0%b7%d0%bb%d0%b8%d1%87%d0%b8%d1%8f/", "text": "Декларациите за евроатлантическо единство или пък баналното клише „евроатлантически ценности“ все повече губят реален смисъл. Единството в политиката и в многостранните отношения означава съвпадение на позиции, на мнения, на единодействие и взаимно съгласуване на ходове по важни международни въпроси, особено от стратегическо значение. Такъв тип единство никога не е съществувало в отношенията САЩ – Европа след Втората световна война. Вашингтон винаги, през целия следвоенен период до днес, е третирал западноевропейските си съюзници като партньори втора ръка. Както при всички военно-политически съюзи, създадени през 20-ото столетие, най-силната държава, в случая САЩ, не само ръководи НАТО, но и твърде често еднолично взема решения и предприема действия на световната сцена без мнението и съгласието, а понякога и въпреки несъгласието на своите съюзници. Факт е, че дори за важни външнополитически ходове и дори военни акции рядко са информирали своите съюзници, освен когато са искали да ги привлекат и тях във военните им авантюри, както войната в Ирак през 2003г. Високомерното и пренебрежително отношение на Вашингтон към европейските съюзници, стигащо често пъти до безцеремонност и арогантност, се дължи на американското могъщество и на европейската военна слабост.  Впечатляващо е, че САЩ използват НАТО не толкова да гарантират сигурността на Европа, още повече, че след края на Студената война никой не я застрашава, колкото като институция, чрез която Вашингтон държи в зависимост своите съюзници. За това неравностойно състояние, което някои европейски държави приемат доста болезнено, са сигнализирали политици и експерти, включително от висшите среди на американската администрация, сред които ръководни фигури от ЦРУ. Според тях, ако взаимоотношенията в НАТО между САЩ и Европа не се променят, то бъдещето на тази организация може да бъде поставено под въпрос. Има сериозни доказателства, които свидетелстват, че липсата на равнопоставеност в Атлантическия съюз, некоректното и обидно третиране на съюзниците, както и внушителния дисбаланс във военния потенциал на САЩ и Европа стават източници на сериозни разногласия между съюзниците от двете страни на океана.  Първият сериозен проблем, по който САЩ и европейските съюзници са на противоположни позиции, е за различния им принос за отбраната и нежеланието на Европа да увеличи разходите за въоръжение. Едва сега, след огромен американски натиск европейските съюзници с неохота приеха да увеличат военните бюджети до 2 % от БНП. На второ място впечатляващи са и различията по надпреварата във въоръженията. Повечето европейци смятат, че надпреварата, чийто инициатор е американската страна, провокира противната страна към свръхвъоръжаване. Такава политика много сериозно увеличава рисковете от глобален военен сблъсък.  Едно от най-големите трансатлантически разногласия е заплахата за световния мир и сигурност. Американците акцентират върху „тероризма и бандитските държави“, наречени „ос на злото“. Според европейците далеч по-сериозни и с по-тежки последици са заплахите от „организираната престъпност, унищожаването на околната среда, етническите и религиозните конфликти, миграцията, бедността.“ Очевидно, тези различия са мотивирани от различните интереси на двете страни. Различното възприемане на заплахата за САЩ и европейските съюзници и това как да се реагира срещу нея, са само един повърхностен израз на по-дълбоките и дори фундаментални разминавания в светогледите на двете страни. Въпросът не е просто в обстоятелството, че американците и европейците нямат едно и също виждане за това, как да се справят с някои специфичен проблем, който може да застраши реда и сигурността в даден регион. Техните различия са преди всичко по основния принципен възглед за развитието и ръководството на света. За ролята, мястото и значението на международните институции и преди всичко на ООН, за разумното и уместно балансиране между прилагането на сила и използването на диалога, политическите и икономическите средства и дипломацията в международните отношения.  Позицията на САЩ е напълно противоположна. Те смятат, че са в правото си да налагат дневния ред на планетата, т. е. нов световен ред по американска воля и образец. А всяка съпротива срещу тази амбиция трябва да бъде отстранена със сила. Несъвместим е подходът на двете страни- САЩ и Европа, към енергийните ресурси. Европейците поддържат тезата, че тези ресурси са стока като всички други стоки, и тя трябва да се купува от производителите им. Вашингтон се стреми обаче да сложи ръка върху енергийните находища и да контролира техния пласмент. С други думи, американците да решават какви количества и по какви цени– газ и петрол, да предоставят на Китай, Япония, Индия, Европа, т.е. икономическите конкуренти на САЩ. Разбира се, това са само част от най-фрапиращите различия между трансатлантическите съюзници. Наред с тях, засвидетелствани са конкретни външнополитически изяви или военни акции на американците, които не само не са приети с одобрение, но са остро осъждани от европейските партньори. На фона на тази реалност на отношенията САЩ-Европа последните изявления на западно европейски политици, че европейците не могат повече да бъдат сателит на Съединените щати, не са никак случайни и най-малко спонтанни. Оттеглянето на Вашингтон от Споразумението за иранската ядрена програма, въпреки противоположните позиции на неговите съюзници, свидетелстващо за поредната безцеремонна арогантност, преля чашата на търпението на европейците. След дълъг период на пренебрежение, унижение, високомерно държание, демонстрирана арогантност, груба намеса във вътрешните работи на всички европейски партньори, без изключение и налагане на вътрешни правила и външнополитически курс, съобразен единствено с Вашингтон, нервите на някои европейски лидери не издържаха и те реагираха остро. Като осъждат сателитната роля на Европа те за първи път поставят сериозно въпроса за необходимостта от утвърждаване на Европа като глобална сила на световната сцена. А Меркел на 14 т. м. призова за формиране на независими от САЩ европейски въоръжени сили. Няма съмнение, че поемането към един независим външнополитически курс не би бил безпроблемен ход. Военната и икономическа мощ на САЩ, както и сериозното американско политическо и кадрово влияние в някои европейски държави, ще бъде очаквана пречка за реализирането на тази идея. Вероятно, отчитайки съпротивата на някои проамерикански правителства, френският президент Е. Макрон призова за пълно единство на членовете на ЕС по Споразумението за иранската ядрена програма. Дали противоречията между САЩ и Европа ще се задълбочат и ще доведат до по-сериозна криза в американо-европейските отношения, е трудно да се прогнозира на този етап. Вероятността обаче позицията на Европа за дистанциране от Вашингтон да започне да се утвърждава, е много голяма. Международната практика свидетелства, че икономическата мощ на държава или съюз от държави винаги провокира и амбиция за по-голямо политическо влияние на световната сцена. Очевидно, ролята на сателит не отговаря на внушителния икономически потенциал на страните от европейския континент. Това е факт, с който европейските лидери са длъжни да се съобразяват. Несъмнено, за очертаващото се разграничаване и еманципиране на Европа в международните отношения „ принос“ има и президентът Тръмп. Още с встъпването си в длъжност, той прояви типичното американско пренебрежение към европейските съюзници и предизвика острата реакция на някои европейски лидери.  Все по-скептични и резервирани са по-голяма част от европейските държави и от открития антируски курс на Вашингтон. Дестабилизацията на Украйна, заплашваща я с разпад, обкръжаването на Русия с военни бази, организиране на непрекъснати военни учения край руските граници, упражняване на груб натиск върху съюзниците за драстично увеличаване на военните бюджети, са все актове, които не стабилизират, а застрашават сигурността и интересите на Европа. Тези американски действия са в изгода изключително на войнстващите и глобалистки среди във Вашингтон.", "date": "2018.05.17", "title": " Европа – САЩ: “Единство” на различията\t\t\t"}
{"url": "https://trud.bg/%d0%b5%d0%b9-%d0%b4%d0%b6%d0%b5%d0%b9-%d1%84%d0%b8%d0%bd-%d0%b8-%d0%b2%d0%b5%d0%bd%d1%81%d0%b0%d0%bd-%d0%b2%d0%b8%d0%bd%d0%b5%d0%bb-%d1%81%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8/", "text": "Писателят Ей Джей Фин, автор на трилъра “Жената на прозореца”, изпреварил по продажби Дан Браун и Венсан Винел – момчето чудо с български корени и фаворит на френския риалити формат The Voice, чиято книга „Да излезеш от сянката“ искрено, непринудено, с хумор и с младежки жар разказва за едно невероятно музикално приключение, са специалните гости на второто издание на „Варна Лит“ 2018. Международният литературен фестивал /от 30 май до 2 юни/, който обединява писатели, журналисти, художници, музиканти, театрали и общественици, е тази година с мотото “Разказвачът в мен”. Срещите в училища, музеи, библиотеки, галерии ще бъдат още с Явор Гърдев, Владимир Зарев, Теодора Димова, Алек Попов, Захари Карабашлиев, Искра Урумова и др. Ще има концерт около огъня със Стефан Вълдобрев и Симеон Лютаков, боксова среща и волейболен мач с някои от знаковите писатели и журналисти, прожекция на филма “Възвишение” и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Ей Джей Фин и Венсан Винел са специални гости във фестивала “Варна Лит” 2018"}
{"url": "https://trud.bg/%d1%81%d1%8a%d0%b4%d1%8a%d1%82-%d1%89%d0%b5-%d1%80%d0%b0%d0%b7%d0%b3%d0%bb%d0%b5%d0%b4%d0%b0-%d1%83%d1%82%d1%80%d0%b5-%d1%81%d1%83%d1%82%d1%80%d0%b8%d0%bd-%d0%bc%d0%be%d0%bb%d0%b1%d0%b0%d1%82%d0%b0/", "text": "Софийският градски съд отложи заседанието по искането на австралиеца Джок Полфрийман да бъде предсрочно освободен от затвора. Причината е, че адвокатът му Калин Ангелов е поискал с молба до съда да се запознае с всички материали по делото, които са събрани в два обемни тома. Градският съд ще разгледа искането в 9 без 15 утре сутрин. Полфрийман беше в залата, но запази мълчание пред медиите. Той излежава присъда заради за убийството на студента Андрей Монов през 2007 г.", "date": "2018.05.17", "title": " Съдът ще разгледа утре сутрин молбата на австралиеца Полфийман за предсрочно освобождаване от затвора"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d0%ba%d1%80%d0%b0%d0%b9-%d1%81%d0%b8%d0%bc%d0%b5%d0%be%d0%bd%d0%be%d0%b2%d0%b3%d1%80%d0%b0/", "text": "Пътнически влак е блъснал автобус до спирка “Марица” на прелеза за Гълъбово от Симеоновград, съобщи Булфото. Автобусът е превозвал работници. Четири или пет човека са пострадали, някои от които тежко. Работниците са били служители на Марица Изток. Води се следствие.", "date": "2018.05.17", "title": " Влак блъсна автобус край Симеоновград, има пострадали"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b5-%d0%ba%d0%be%d0%bb%d0%b8-%d0%be%d1%82%d0%bd%d0%b5-%d0%b6%d0%b8%d0%b2%d0%be%d1%82%d0%b0/", "text": "67-годишна жена загина, след като бе блъсната на тротоара от автомобил – участник в катастрофа, съобщиха от варненската полиция. Трагедията се случила около 13,10 ч в четвъртък на кръстовището на бул. “Христо Смирненски” и ул. “Подвис”. Шофиран от 43-годишна варненка лек автомобил “Тойота” и управляван от 22-годишен бургазлия “Фолксваген” се сблъскали на кръстовището. От удара немското возило се отклонило от платното, качило се на тротоара и помело пешеходката. Тя незабавно била откарана в болница, но там починала от раните си. Причините за тежкия инцидент ще изяснява образувано по случая досъдебно производство, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Катастрофа между две коли отне живота на пешеходка"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b8%d1%8f-%d0%b7%d0%b0-%d0%bd%d0%b0/", "text": "Софийският градски съд остави в ареста 33-годишния Георги Георгиев, който е обвинен, че наръга момче в тролея. Срещу Георгиев са събрани достатъчно доказателства, сред които и свидетелски показания на пътниците. Има данни, че след като ранил момчето, Георгиев се опитал да избяга, като е ритал вратите на тролея, но шофьорът ги затворил. Така той останал в капан до пристигането на полицията. Има опасност той да се укрие или да извърши друго престъпление, мотивира се още съдът. Адвокатът му каза пред журналисти, че Георгиев е бил на метадонова програма и все още не му е правена съдебно-психиатрична експертиза, която да установи дали е вменяем. По думите му още в деня на инцидента не му е взета проба за това дали е употребил наркотици, макар че у него били намерени както метадон, така и амфетамини. Решението на СГС не е окончателно и адвокатът обяви, че ще обжалва. Инцидентът стана в понеделник след спречкване в тролейбус по линия номер 7. Наръганият е 18-годишният Борислав Великов.", "date": "2018.05.17", "title": " Съдът остави в ареста обвиняемия за наръгване с нож в тролей в София"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b1%d0%b0%d0%bd%d0%be%d0%b2-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b7%d0%bb%d0%b0%d1%82/", "text": "Специален гост на Фестивала за ново европейско кино „Златната липа”, който ще се проведе за шести пореден път в Стара Загора, от 2 до 6 юни, ще бъде именитият актьор Васил Банов. Той ще получи наградата на феста за цялостен принос в киното. Тя ще бъде връчена на 2 юни вечерта по време на официалната церемония по откриване на кинофестивала в залата на Държавна опера – Стара Загора.  На 3 юни от 12 часа Васил Банов официално ще открие своя звезда с името си и ще посади млада фиданка в Алеята на липите, западно от Операта. Там вече цъфтят липите, посадени от носителите на наградата за цялостен принос в киното от предходните 5 издания на „Златната липа“ – Мария Статулова, Джанкарло Джанини, Татяна Лолова, Васил Михайлов и Гинка Станчева. Филмографията на Васил Банов включва близо 100 роли в кино- и телевизионни продукции като „Иван Кондарев“, „Записки по българските въстания“, „Капитан Петко войвода“, „Дунав мост“, „Хайка за вълци“, „Изпепеляване“, „Столичани в повече“, „Седем часа разлика“, „Дървото на живота“, „Откараднат живот“, „Фамилията“, „Бензин“ и още много. Последната му роля е във филма на Стефан Командарев „Посоки“, който ще бъде представен в извънконкурсната програма на „Златната липа“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Васил Банов получава наградата „Златната липа” за цялостен принос в киното"}
{"url": "https://trud.bg/%d1%85%d0%bb%d0%b0%d0%bf%d0%b5%d1%82%d0%be-%d1%81%d0%b8-%d0%be%d1%82%d0%b8%d0%b2%d0%b0-%d1%81-%d0%bb%d0%b8%d0%b3%d0%b0-%d0%b5%d0%b2%d1%80%d0%be%d0%bf%d0%b0/", "text": "Каква великолепна любовна история! Какъв великолепен край на една любов необяснима!  На 11 години Фернандо Торес прекрачи академията на „Атлетико“. На 34 и след 403 мача си тръгва с трофея от Лига Европа. Мегафонът веднага бе подаден на Хлапето след 3:0 над „Марсилия“ на „Стад де Лион“. И той запя любимата си песен: „Аз те обичам, „Атлети“!“  Хлапето си отива. Изпращането ще е в неделя срещу „Ейбар“, но трите минути на терена срещу „Марсилия“ означаваха повече от всичко за нападателя.  „От дете мечтая да спечеля купа с „Атлетико“ – възкликна Торес. – Но не съм мечтал за чак толкова прекрасна раздяла.“  „Никога не съм дал нищо на готово на Фернандо – добави треньорът Диего Симеоне. – Той е едно страхотно момче. Всичко, което е постигнал, е заслужено.“  Торес напусна „Атлетико“ през 2007-а в посока „Ливърпул“. С „Челси“ спечели и Шампиоската лига, и Лига Европа, и Висшата лига. „Никога не съм бил по-щастлив от днешния ден“, каза Ел Ниньо.  На терена „Атлетико“ беше истински хегемон. Финалът стартира куриозно. „Марсилия“ първи започна от центъра и топката веднага бе изритана към ъгловия удар на „Атлетико“, за да могат камерите да я проследят. А там бяха френските фенове, които демонстрираха впечатляващ арсенал от пиротехника. Едно положение за „Марсилия“ на Жермен и… дотук. Започна шоуто на Антоан Гризман. Френският национал, който от дете симпатизира на „Марсилия“, направи на пух и прах детската си любов. Два гола и тотална доминация. Накрая и ветеранът Габи заби третото попадение. След два загубени финала в Шампионската лига от „Реал“ сега „Атлетико“ спечели трети пореден в Лига Европа след 2010 и 2012 година.  Симеоне приличаше на изгладнял до смърт лъв в една от ложите. Заради наказание той не можеше да е до отбора си. Статистиката на аржентинеца е впечатляваща – 377 мача с „Атлетико“, 233 победи, 200 „сухи мрежи“, 6 трофея.  „Надявам се, че Антоан ще продължи да играе за нас – каза Симеоне. – Той е най-ключовият футболист във важните моменти. Вече спечели два финала с „Атлетико“, идва мач за Суперкупата на Европа. На терена не сме по-слаби от клубовете, които са много по-богати от нас.“  Гризман обаче явно не е на това мнение. „Барселона“ почти сигурно ще го вземе, откупувайки го за 100 милиона евро. След мача французинът отказа да говори за бъдещето си. Гризман е третият нападател с 2 гола в еврофинал за „Атлетико“ след Диего Форлан и Радамел Фалкао.", "date": "2018.05.17", "title": " Хлапето си отива с Лига Европа"}
{"url": "https://trud.bg/%d0%b5%d0%bb%d0%b8%d1%82%d1%8a%d1%82-%d0%bd%d0%b0-%d1%81%d0%ba%d0%b8%d1%82%d0%b5-%d0%be%d1%82%d0%bd%d0%be%d0%b2%d0%be-%d0%b8%d0%b4%d0%b2%d0%b0-%d0%b2-%d0%b1%d0%b0%d0%bd%d1%81%d0%ba%d0%be/", "text": "България отново ще е домакин на стартове от най-престижната верига в зимните спортове – Световната купа по ски-алпийски дисциплини. Белият керван се завръща у нас за първи път от 2015-а, след като 51-ият конгрес на Международната ски федерация (ФИС) в Коста Наварино (Гърция) даде на Банско домакинства за следващите 3 сезона. През 2019-а от 22 до 24 февруари ски курорт №1 на Балканите ще приеме Супер-Г, комбинацията за мъже и гигантския слалом. А година по-късно у нас ще се състезават и най-добрите при дамите. Тяхното състезание ще е в края на януари, с което Банско влиза в елитния клуб на най-престижните домакини на състезания като Аделбоден и Венген (Швейцария), Кицбюел и Шладминг (Австрия), Гармиш-Партенкирхен (Германия) и Кортина д’ Ампецо (Италия). През 2021-а, освен Световна купа, под връх Тодорка ще има и шампионат на планетата за младежи до 20 години, който също ще бъде излъчен пряко по Евроспорт. Огромното признание към БФСки идва дни след преизбирането на председателя на централата Цеко Минев. Голяма заслуга за доверието към България има и заради почетния гражданин на Банско – легендарния Марк Жирардели, 4-кратен носител на Големия кристален глобус при алпийците.", "date": "2018.05.17", "title": " Елитът на ските отново идва в Банско"}
{"url": "https://trud.bg/%d0%bd%d0%b5-%d1%82%d1%80%d1%8a%d0%b3%d0%b2%d0%b0%d0%b9%d1%82%d0%b5-%d0%b1%d0%b5%d0%b7-%d0%b4%d0%be%d1%81%d1%82%d0%b0%d1%82%d1%8a%d1%87%d0%bd%d0%be-%d0%ba%d0%b5%d1%88-%d0%b7%d0%b0-%d0%b0%d0%bb%d0%b1/", "text": "Все повече дестинации станаха достъпни за редовия българин. Завишената покупателна способност на сънародниците ни, съчетана с евтини полети, бюджетни нощувки и завишения апетит към екзотични дестинации се отразява на  , която се обменя в България.  Предлагаме ви 5 дестинации, които според данните на  се очаква да бъдат от по-голям интерес за българите: .*  Албания в последните две години се става все по-търсена дестинация, макар още да не е дестинация за масов туризъм. От 2016 година насам все повече нашенци са привлечени от ниските цени, новите курорти и близкото разстояние от границата ни. Малко повече хора си купуват албански лек в 2018 спрямо 2017, но пък в сравнение с 2016 година са с около 50% повече. За сметка на това се обменят по-големи суми. Средната сума, с която пътуват нашенци към Албания се е увеличила с около 20%. Бюджетът, който отделят съгражданите ни за албанска валута е между 180 и 300 лева. Варианти за туризъм и почивка има курорта Дуръс с неговите плажове, Берат и стария му град, който е световно наследство на ЮНЕСКО, най-голямото езеро на балканския полуостров – Шкодра и други. Все пак Албания не е толкова развита като западна Европа, затова съветът е да не тръгвате само по дебитна карта, а да се снабдите с достатъчно кеш! Ето и малко от цените в Албания: вечеря за двама с тристепенно меню е от порядъка на 20-25 лева, бирата е 2 лева. В Албания е около 30% по-евтино от България. От цената за нощувка до коктейлите на плажа, народните цени на тази тепърва развиваща се туристическа дестинация определено са примамливи.  Хърватия е друга дестинация на Балканския полуостров, която привлича все повече българи. Възможността да се отиде на рафтинг по река Соча или да се посетят многото културни обекти като Дубровник, Будва или Котор, правят дестинацията особено интересна за младите туристи. От 2015 година насам много наши сънародници си купуват хърватски куни и се очаква и през 2018 този тренд да продължи. Както и в Албания, да имате от местната валута е почти задължително, затова пътувайте подготвени. Ръстът на пътуващите нашенци към Хърватия е стабилен през последните години, като около 16% повече сделки са реализирали спрямо минали периоди. Българите тръгват със средно 250 лева, обменени в куни за Хърватска. Вечеря за двама в нормален ресторант (тристепенно меню) е около 20 – 30 лева. Бира – 2-3 лева. Около 30-40 лева на ден са достатъчно за джобни в Хърватия.  Турция е класическа дестинация за българина. Близостта до Истанбул, както и впечатляващите морски курорти като Анталия, Мармарис и Кушадасъ са магнит за българския летовник. За съжаление доскорошната политическата нестабилност на Турция, обтегнатите и отношения с Русия и Израел и кризата в Сирия и последвалите терористични атаки, направиха южната ни съседка по-малко привлекателна. Този тренд напълно се промени в 2018 година, когато неочаквано голям брой българи посетиха карнавала на лалето в Истанбул. Сънародниците ни обмениха над седем пъти повече левове в турски лири спрямо 2017 и показаха, че Турция отново е предпочитана дестинация. В допълнение ниския курс на лирата спрямо лева прави една почивка в турски курорт значително по-приемлива. Трудно е да се определи средна цена в Турция, особено в Истанбул. Все пак, в нормален непретенциозен ресторант вечеря за двама би струвала между 20 – 30 лева. Бирата е около 3 лева по магазините и малко повече в различните заведения.  Чехия макар и винаги да е била класическа дестинация, започна да привлича погледа на българския турист сравнително отскоро. Държава с богата история, много музеи и галерии и стотици видове местна бира, Чехия е прекрасно място за почивка за българите, които не ги блазни излежаването на морския пясък. Април, май и август са месеците, когато най-много българи си купуват чешки крони и отпътуват за златна Прага или една от десетките други интересни дестинации в Чехия. В Чехия е около 20-30 % по-скъпо от България. Вечеря за двама би струвала 40-50 лева. За сметка на това бирата, която една от най-добрите в света е на по-достъпна цена. От магазина можете да си закупите кен за 25 крони (около два лева), а в заведение струва около три лева (40 крони). Музеите струват около 40 лева.Въпреки че е лесно да се обмени чужда валута за крони, съществуват много лъжливи обменни бюра, готови да ощетят туристите с 50% от съответната сума и то по напълно легален начин. Затова, бъдете нащрек! Горещо препоръчваме да обмените чешки крони от България  Унгария, често се свързва като дестинация за познавачи. Будапеща е изключително красив град, с бурен нощен живот и множество забавления. Това прави дестинацията особено интересна за по-младите туристи търсещи не само разходки но и купон до сутринта. Май и Август са предпочитаните месеци от българите избрали да почиват в Унгария, а цените, близки до тези в България, правят пътуването сравнително бюджетно. Будапеща е модерен град и можете да се оправите с дебитна карта или да изтеглите пари от банкомат, но повечето по-малки магазинчета приемат само кеш, затова е добре да тръгнете с джобни и да си обмените форинти от тук, най-малкото защото курса е доста по-добър. Унгария не бележи ръст спрямо 2017, но пък в сравнение с 2015 и 2016 е по-търсена дестинация. Нашенци отделят между 300 и 400 лева за джобни, когато пътуват в Унгария. Вечеря за двама би излязла между (тристепенно меню) 30 и 50 лева, бирата е 2-3 лева. Като цяло стандарта е близък до българския, а някои атракции, музеи и други струват между 20 и 40 лева. *Посочените   са към 17.05.2018 година", "date": "2018.05.17", "title": " Не тръгвайте без достатъчно кеш за Албания, Хърватия и Турция\t\t\t"}
{"url": "https://trud.bg/%d0%b1%d1%83%d1%84%d0%be%d0%bd-%d0%ba%d0%b0%d0%b7%d0%b0-%d0%b1%d0%b0%d1%81%d1%82%d0%b0-%d0%bd%d0%b0-%d1%8e%d0%b2%d0%b5/", "text": "Голямата новина е факт – Джанлуиджи Буфон, легендата на италианския и световния футбол, си тръгва от „Ювентус“ след 17 години вярна служба. Това обяви самият страж на пресконференция в Торино, на която присъства и президентът на клуба Андреа Аниели. Последният двубой за 40-годишният вратар е тази събота срещу изпадналия вече „Верона“. Утешителната награда за феновете на „Старата госпожа“ е, че мачът е у дома.  „След двата трофея, които спечелихме този сезон (б.а – титла и купа на страната) и при всички фенове на „бианконерите“, които ще напълнят стадиона в събота, това ще бъде красив завършек на моето приключение тук – обясни Буфон пред журналистите. – Единственото сигурно е, че ще играя в тази среща.“ Рекордьорът по мачове с националната фланелка (176) обаче запази в тайна какво ще прави в бъдеще. Очакваше се ветеранът да свали ръкавиците, за да отвори нова страница в своята кариера като вземе ръководен пост в гранда от Торино. Но самият той намекна, че това може да бъде отложено с още една година в името на едно последно предизвикателство. Тоест на още един сезон под рамката. Но вече с друг екип.  „Само преди петнайсет дни щях да ви кажа, че спирам с футбола. Но в последствие получих интересни предложения. Ще взема решение следващата седмица, а през това време ще държа в течение г-н Аниели за случващото се. Имам нужда от няколко дни, за да изчистя главата си и да последвам инстинкта си.“ Но Буфон даде думата си, че няма да преминава в друг отбор от Италия. Дори и в родния „Парма“. Именно от „пармалатите“ бе закупен стражът през лятото на 2001 година за рекордните в света и до момента за вратар 52 млн. евро. Младият по това време играч пристигна при „бианконерите“ заедно със своя съотборник Лилям Тюрам. По същото време тимът се подсили с имена като Павел Недвед и Марсело Салас.  А в „Ювентус“ вратарят влезе в историята като играчът с най-много титли в Италия. Само преди дни Джиджи вдигна седма поредна и общо девета в състезателната му кариера. В това число не влизат отнетите златни медали заради скандала „Калчополи“. „Ако се чувствам толкова силен на 40 години, това е изцяло благодарение на клуба и манталитета на отбора. Моята собствена философия е изградена около тази на клуба и аз ще продължа да живея по този начин. Това е единственият начин, който знам, за да постигам резултати.“  Медиите на Ботуша вече започнаха със спекулациите около следващата възможна дестинация на стража.  Местното издание „Калчомеркато“ излезе със заглавие: „Ще завърши ли кариерата си Буфон в „Реал“ (Мадрид) или „Ливърпул“? Според публикацията, италианецът е получил предложение и от двата финалиста в Шампионската лига. Новината бе потвърдена и от английския таблоид „Мирър“. Ситуацията следи и „Манчестър Сити“.  Освен въпросните предложения, световният шампион от 2006 година е желан от аржентинския колос „Бока Хуниорс“, също и от клубове от САЩ и Китай. Играч с най-много титли от Серия А   (11 с отнетите)  Играч с най-много трофеи за „Ювентус“  Най-много мачове за клуба в Шампионската лига  Най-много минути без допуснат гол в Италия   Най-много поредни „чисти мрежи“   Най-много „чисти мрежи“ общо за един сезон  през 2011-12 и 2015-16  Общ брой „сухи мрежи“ за тима   Най-много мачове на своя пост в Серия А  Най-скъп трансфер на вратар в света 52 млн. евро", "date": "2018.05.17", "title": " Буфон каза „баста” на „Юве“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7/", "text": "България и Сърбия обявяват неотменимия си ангажимент за изграждане на междусистемна газова връзка, така че тя да бъде въведена в експлоатация най-късно до м. май 2022 г. В рамките на срещата на високо равнище ЕС – Западни Балкани, която се провежда в София, двете страни подписаха днес съвместна декларация относно изграждането на газовия интерконектор. Документът бе подписан от министъра на енергетиката Теменужка Петкова и министъра на  енергетиката и минното дело на западната ни съседка Александър Антич, в присъствието на председателя на ЕК Жан Клод Юнкер, председателя на Европейския съвет Доналд Туск, президента на Сърбия Александър Вучич и министър-председателя Бойко Борисов. С декларацията двете страни се ангажират да създадат съвместна работна група, която да контролира всеки етап от проекта и в рамките на която да бъдат обсъждани и решавани евентуално възникнали въпроси. Българската страна декларира също намерението си да определи, със съгласието на Европейската комисия, националния преносен оператор „Булгартрансгаз“ за организатор на проекта и оператор на бъдещия газопровод на българска територия. Подписването на декларацията е поредна стъпка към реализацията на проекта за  междусистемна газова връзка България-Сърбия изцяло в унисон с приоритетите на българското правителство в енергийната област, свързани със сигурност и диверсифисация на енергийните доставки. Напредъкът по изграждането на интерконектора, материализиран в подписната днес декларация, илюстрира и изпълнението на основните приоритети на българското председателство на Съвета на ЕС, а именно – енергийната свързаност на ЕС и страните от Западните Балкани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " България и Сърбия подписаха договор за газова връзка между двете страни"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb%d1%8a%d1%82-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%b7%d0%b0-%d1%88%d0%be%d1%83%d1%82%d0%be-%d0%bd%d0%b0-%d0%ba%d0%b0%d0%b1%d0%b0%d0%b5/", "text": "Ансамбълът заминава за Москва, където през уикенда ще участва демонстративно във фестивала на Алина Кабаева. За първи път отборът ни получава покана от именитата руска гимнастичка да се включи в надпреварата. Националките бяха избрани за отбор на месец април в анкетата на пресклуб „България“ след силното им представяне на световните купи в София и Гуадалахара. От 1 до 3 юни испанският град посреща Евро 2018. Контузената Теодора Александрова ще е сред зрителите на шампионата, а на килима ще излезе резервата Стефани Кирякова.", "date": "2018.05.17", "title": " Ансамбълът заминава за шоуто на Кабаева"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bd%d0%b0-%d0%bf%d0%be%d1%85%d0%be%d0%b4%d0%b0-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2/", "text": "Хиляди ще се включат в похода, организиран в памет на Боян Петров, който изчезна под връх Шиша Пангма в Хималаите. До момента са записани над 1200 души, като интерес има от още 7500.  На 20 май ентусиастите ще изминат разстоянието от Княжево до Копитото със старт в 9 ч от бар „Шишарката“. По същото трасе Петров тренирал преди всеки връх.  „Поклон!“, написа Бойко Борисов в социалната мрежа. Премиерът изпрати и благодарствени писма до властите в Китай и Непал за организирането на спасителната акция за нашия алпинист.", "date": "2018.05.17", "title": " Хиляди на похода в памет на Боян Петров"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b4%d0%be%d0%bc%d0%b8%d0%bd%d0%b0%d1%86%d0%b8%d1%8f-%d0%bd%d1%8f%d0%bc%d0%b0-%d1%81%d0%bf%d0%b8%d1%80%d0%ba%d0%b0/", "text": "За мнозина Висшата лига е най-силното първенство в света. Но статистиката говори в полза на Примера дивисион. Отборите от Испания спечелиха 9 от последните 15 финала в Лига Европа. „Севиля“ триумфира четири пъти, а „Атлетико“ – три.  Съвременната ера във футбола тотално говори за испанско владичество. Ако „Реал“ победи „Ливърпул“ във финала на Шампионската лига, то 9 от последните 10 трофея на Стария континент ще са в ръцете на отбори от Примера.  В добавка – през последните 10 години националният отбор на Испания два пъти стана европейски и веднъж световен шампион.", "date": "2018.05.17", "title": " Испанската доминация няма спирка"}
{"url": "https://trud.bg/%d1%82%d1%83%d1%81%d0%ba-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d0%bd%d0%b0-%d0%b3%d0%bb%d0%b0%d0%b2%d0%b0-%d0%be/", "text": "Днес имахме една много ползотворна среща на върха ЕС-Западни Балкани. Това заяви на брифинг след края на срещата на високо равнище в София председателят на Европейския съвет Доналд Туск. Той благодари на българското председсателство за добрата организация. “ЕС е най-надеждният партньор на Западните Балкани и днес препотвърдихме тяхната перспектива за членство в съюза”, посочи Туск. “Западните Балкани са интегрална част от Европа и тяхното място в е нашата общност. Няма “план Б” за Западните Балкани”, добави той. Броят на населението и БВП на страните от Западните Балкани не са проблем. Проблемите в този регион, на глава от населението, обаче са много по-големи отколкото във Франция и Германия, каза още Доналд Туск в отговор на позицията, изказана от премиера Бойко Борисов. “Ако Западните Балкани олицетворяват една страна тя ще има 96 млрд. евро брутен вътрешен продукт – колкото Словакия, но с население по-малко от Румъния – 17,7 млн. души. обръщам се към западните медии – това ли плаши ЕС?”, попита преди това Борисов. Постигнахме единен подход по преговорите за търговията със САЩ, което ще подсили позицията на Европейската комисия, каза още председателят на Европейския съвет. “ЕС ще се придържа към договора за ядрената програма на Иран докато иранците се придържат към него”, добави председателят на Европейската комисия Жан-Клод Юнкер. Ще позволим на ЕЦБ да посредничи при сделките на европейските компании в Иран. Ек ще продължи да сътрудничи с Техеран, посочи той. По отношение на САЩ – ние искаме неограничено изключение от предлаганите мита. Ако ги получим, сме готови да започнем търговски преговори с трансатлантическите ни партньори. Готови сме, заедно със САЩ, ако те пожелаят, да обсъждаме реформа на Световната търговска организация. Ако тези изключения са безусловни ще преговаряме. Това е въпрос на достойнство и търпение, каза Юнкер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Туск към Борисов: Проблемите на глава от населението в Западните Балкани са много повече"}
{"url": "https://trud.bg/%d0%b8%d0%b7%d0%b8%d1%81%d0%ba%d0%b2%d0%b0%d0%bd%d0%b8%d1%8f-%d1%81%d0%bf%d0%b8%d1%80%d0%b0%d1%82-%d1%81%d0%ba%d0%b0%d1%82%d0%be%d0%b2-%d0%b7%d0%b0-%d0%b5%d0%b2%d0%b5%d1%80%d0%b5%d1%81%d1%82/", "text": "Нови мерки за сигурност спират Атанас Скатов към най-високия връх на планетата – Еверест. След инцидента с Боян Петров китайските власти искат с всеки алпинист да има и шерп.  „За него обаче се плаща доста – около 6 хиляди долара, а аз толкова пари нямам в себе си – заяви българинът, който чака разрешение в тибетския град Тингри. – Смята се, че така шансовете да се реагира по-бързо и да се спаси човешки живот са по-голема.“ На 13 май Скатов покори шестия най-висок връх в света – Чо Ою (8188).  Той е първият веган в света, изкачил вече два пъти Еверест – през 2014-а и 2017 г.", "date": "2018.05.17", "title": " Изисквания спират Скатов за Еверест"}
{"url": "https://trud.bg/%d0%bc%d0%b0%d0%bd%d0%be%d0%bb%d0%b5%d0%b2-%d0%bf%d1%80%d0%b5%d1%82%d1%8a%d1%80%d0%bf%d1%8f-%d1%82%d0%b5%d0%b6%d0%ba%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f/", "text": "Станислав Манолев претърпя операция заради тежка контузия, която получи в последното вечно дерби срещу „Левски“, спечелено с 3:2 от ЦСКА. Националът има скъсване на връзка в коляното и ще почива най-малко 4 месеца. Но лекарите обикновено са много внимателни при прогнози за подобен тип контузии. Манолев напусна с ужасяващи гримаси терена във вторник и още тогава имаше съмнение за лошата новина.  Общо 9 футболисти на ЦСКА няма да играят в последния кръг от сезона срещу „Берое“. Рубен Пинто е наказан заедно с обичайния абониран за жълтия картон Стойчо Атанасов. А Тиаго Родригес получи почивка. Ганаецът Едвин Джеси замина за родината си заради покана от националния отбор – ще играе срещу Исландия и Япония.  В лазарета на „червените“, освен Манолев, са Фернандо Каранга, Георги Китанов, Александър Дулгеров и Укра.  Македонският треньор Чедомир Яневски пристигна на предварителен разговор с ръководството на ЦСКА. Специалистът има няколко оферти и до края на седмицата ще изслуша кандидатите за неговия подпис. В Македония написаха, че щял да получава 50 000 евро месечна заплата в ЦСКА, което граничи с абсурда. Актуалният треньор на „червените“ Христо Янев на този етап си остава само със статут на временен и ангажиментите му ще приключат в мача с „Берое“. Двубоят е без значение за ЦСКА, докато старозагорския тим има минимален шанс за третото място, но само при победа на „Армията“ и загуба на „Левски“ при гостуването на „Верея“.", "date": "2018.05.17", "title": " Манолев претърпя тежка операция"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d0%bc%d0%b5-%d0%b4%d0%b0-%d0%bf%d0%be%d0%b4%d0%ba%d1%80%d0%b5/", "text": "Продължаваме да подкрепяме споразумението с Иран, въпреки че САЩ решиха да излязат от него. Това каза германският канцлер Ангела Меркел след срещата на върха ЕС-Западни Балкани. “Надяваме се Иран да спазва това споразумение. Говорихме и по въпросите за търговията. Искаме от американците едно безсрочно изключение от санкциите, наложени на фирмите, работещи в Иран. До края на месеца трябва да вземем решение по този въпрос”, обяви Меркел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Ангела Меркел: Продължаваме да подкрепяме споразумението с Иран, въпреки че САЩ решиха да излязат от него"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%83%d1%81%d0%bf%d0%b5%d1%85%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be/", "text": "Успехът на българското председателство на Съвета на ЕС е успех за България. Имената няма да се запомнят, но ще се запомни името на България. Това заяви министър-председателят Бойко Борисов на брифинг след срещата на върха ЕС-Западни Балкани. “С проблемите, които имаме с другите геополитически играчи, единството спасение на ЕС е да сме единни. И мисля, че вчера и днес всички тук го осъзнахме”, подчерта той „Разходката по моста на влюбените, която направиха Меркел, Макрон и Тереза Мей е доста символична“, добави Борисов. Ако Западните Балкани олицетворяват една страна тя ще има 96 млрд. евро брутен вътрешен продукт – колкото Словакия, но с население по-малко от Румъния – 17,7 млн. души. Обръщам се към западните медии – това ли плаши ЕС? Не е ли по-добре те да покрият всички критерии, или да оставим другите геополитически играчи да заемат позиции там, попита премиерът. “Благодаря на всички, които дойдоха, както и на тримата големи. Това е уважение към българския народ. Крайно време е всички у нас да разберат, че това е председателството на България и когато то е успешно и тя е успешна. Имахме много добра и честна дискусия”, добави той. За пръв път днес видях лидерите на Сърбия и Косово да си говорят толкова искрено, каза българският премиер. Той се извини на жителите на София за причинените транспортни неудобства през последните дни заради организацията на срещата на върха. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Бойко Борисов: Успехът на българското председателство е успех за България"}
{"url": "https://trud.bg/%d0%bd%d1%8e%d0%ba%d0%b0%d1%81%d1%8a%d0%bb-%d0%b4%d0%b0%d0%b2%d0%b0-23-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%bc%d0%b8%d0%bd%d0%b0%d0%bb-%d0%bf%d1%80%d0%b5/", "text": "Внушителните 23 млн. евро е готов да плати „Нюкасъл“ за Гари Родригес, бившия играч на „Левски“. Според медиите в родината на крилото, „свраките“ вече подготвят оферта към „Галатасарай“, където в момента играе холандецът. Само преди дни в Турция обявиха, че Родригес няма да бъде пуснат от Истанбул за по-малко от 30 млн. евро.  През настоящия сезон националът на Кабо Верде реализира 9 попадения и направи 11 асистенции, с което спомогна за 21-ата титла в историята на „Чим Бом“.  Интерес към бързоногия играч проявяват и други клубове от Острова. А турският гранд плати скромните 3,5 млн. евро за Родригес преди година и половина, когато го привлече от ПАОК.  За „Левски“ полузащитникът игра през сезон 2013-2014, след което бе продаден за близо милион от европейската валута на испанския „Елче“.", "date": "2018.05.17", "title": " „Нюкасъл“ дава 23 млн. евро за  минал през „Левски“"}
{"url": "https://trud.bg/%d0%be%d1%82%d0%bc%d0%b5%d0%bd%d0%b5%d0%bd%d0%be-%d0%b5-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%bf%d0%bb/", "text": "Отменено е бедственото положение в Плевен и трите села в общината Гривица, Ясен и Опанец, които пострадаха при силната буря с градушка и пороен дъжд във вторник, предаде БНТ. За изминалото денонощие са получени над 160 сигнала за опасни дървета, скъсани проводници, липса на електрозахранване, повредени покривни конструкции и падащи изолационни материали от сгради. Продължава разчистването на клони и дървета, като са наети и вишки. Извозва се листна маса и се чистят наноси и отводнителни шахти. Много са доброволците, включили се в преодоляване на последствията от бедствието. Има нужда от моторни триони, защото техниката вече не издържа при денонощния режим на работа, коментираха от кризисния щаб на Община Плевен. До момента в община Бяла Слатина все още е в сила бедственото положение, но се очаква да бъде отменено до края на деня. Продължава описването на щетите по пострадалите къщи. Вече са сменени пречупените стълбове и е възстановено електрозахранването в града. Градският площад е почистен от падналите дървета и клони, а с помощта на граждани и фирми продължава разчистването на улиците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Отменено е бедственото положение в Плевен, Гривица, Ясен и Опанец"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d1%83%d1%80%d0%b3%d0%b0%d1%81%d0%ba%d0%b8%d1%82%d0%b5-%d1%81%d0%bf%d0%be%d1%80%d1%82%d0%b8%d1%81%d1%82/", "text": "Бургаският кмет Димитър Николов отправи поздравление към спортистите от морския град. В него се казва: “Днес отправям най-искрени поздрави към всички бургазлии, свързали живота си със спорта, по повод 17 май – Ден на българския спорт. Желая ви здраве, лични и професионални успехи, а също така да запазите духа и добрата си физическа форма до старини. Спортът винаги е бил част от визитката на Бургас. Градът ни е отгледал много шампиони – олимпийски, световни, европейски, републикански. Техните успехи биха били немислими без помощта на треньори, спортни лекари и всички други специалисти по подготовка и възстановяване в сферата на професионалния спорт. Нека всички те знаят, че ги уважаваме и се гордеем с тях. Онези, които вече не са сред нас, няма да забравим никога. Щастлив съм, че през последните години се наблюдава едно завръщане на бургазлиите от всички възрасти към залите, стадионите и кварталните игрища, защото спортът е здраве. Това се случва едновременно с реализацията на сериозни проекти за обновяване на спортната инфраструктура в града и строителството на нови обекти. Винаги търсим възможности за осигуряването на условия за практикуване на любителски спорт, както и за благоустрояване на училищните спортни зони. И занапред ще се стараем да увличаме възможно най-много бургазлии и гости на града в практикуване на спорта в цялото му разнообразие, да ги убеждаваме, че това е един от най-приятните и полезни начини за прекарване на свободното време. Още веднъж честит празник и винаги намирайте време за движение и спорт!”", "date": "2018.05.17", "title": " Кметът поздрави бургаските спортисти"}
{"url": "https://trud.bg/4300-%d0%bb%d0%b2-%d0%b7%d0%b0%d0%bf%d0%bb%d0%b0%d1%82%d0%b0-%d0%b2%d0%b7%d0%b8%d0%bc%d0%b0%d1%82-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8/", "text": "До 4320 лева стига най-високата заплата в администрацията у нас, показва доклад за състоянието й за 2017 г. Толкова на месец са парите на директор на дирекция в изпълнителна агенция, като сумата е без допълнителното материално стимулиране и добавка за стаж. Наполовина са заплатите на заместниците му и на началник отдели. Едни от най-високите възнаграждения получават главните секретари, като основната сума месечно варира от 1200 до 4000 лева. За главен експерт заплащането е между 529 лв. и 2900 лв., а за юридически консултант – между 630 лв. и 2750 лв. Финансовите контрольори получават от 460 лв. до 2748 лв. Нетните възнаграждения са се увеличили с 2,5% към юли 2017 г. спрямо година по-рано, отчита докладът. Армията от чиновници у нас наброява близо 129 000 души през миналата година. В централната администрация работят 95 904, а в териториалната – 33 001 души. Едва една трета от назначенията през миналата година са били чрез конкурс. Всеки десети заема ръководна длъжност, а чиновниците с висше образование са 76 744, в т.ч. 496 – с докторска степен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " 4300 лв. заплата взимат чиновници\t\t\t"}
{"url": "https://trud.bg/%d0%bb%d0%b5%d1%81%d0%be%d0%b2%d1%8a%d0%b4%d0%b8-%d0%be%d1%82-%d1%81%d0%bc%d1%8f%d0%b4%d0%be%d0%b2%d0%be-%d0%b8-%d0%b2%d1%8a%d1%80%d0%b1%d0%b8%d1%86%d0%b0-%d0%be%d0%b1%d1%81%d1%8a%d0%b6%d0%b4%d0%b0/", "text": "53 дървесни и храстови видове има на територията на ДГС-Смядово и ДГС-Върбица. Горите, които влизат в обхвата на двете стопанства са изключително разнообразни, богати на ценни растителни и животински видове. Във високата част на двете териториални поделения има борови гори, както в Родопите. На метри под тях са широколистните масиви с дъб, бук, цер, явор, планински ясен и много други. Как да бъдат опазени и какво най-добро да се направи за тяхното възобновяване разискваха днес лесовъдите на двете стопанства по време на съвместното съвещание. “От години работим заедно. Правили сме съвместни съвещания и с колегите от ДГС-Преслав. Когато се съберат повече специалисти, за да дискутират начините за стопанисване на горите, резултатите винаги са по-добри”, коментира директорът на ДГС-Върбица инж. Хълми Амза. “За разлика от другите териториални поделения, лесовъдите от нашите стопанства правят заедно маркирацията, събират се често, за да обсъдят промените в нормативните документи, видовете сечи и възобновяването на горите. Според мен това е най-добрият начин да учим и младите колеги, които  са завършили образованието си скоро”, смята директорът на ДГС-Смядово инж. Сава Савов. По време на съвещанието по стопанисване днес лесовъдите разгледаха няколко отдела на територията на двете стопанства. Обсъдения бяха дейностите, които предстоят в тях и правилността на взетите решения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Лесовъди от Смядово и Върбица обсъждаха стопанисването на горите\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bd%d0%b0-%d0%b2%d1%8a%d0%bf%d1%80%d0%be%d1%81-%d0%bd%d0%b0-%d1%82%d1%80%d1%83%d0%b4-%d0%bd%d1%8f%d0%bc%d0%b0-%d0%b4%d0%b0-%d0%b5-%d0%b4%d0%be%d0%b1%d1%80/", "text": "Няма да е добре нито за България, нито за останалите членки на Шенген да се бърза с ангажименти за присъединяването на България. Това заяви президентът на Франция Еманюел Макрон на пресконференция в НДК в отговор на въпрос от “Труд” кога страната ни ще може да се присъедини към Шенгенската зона и към Европейския валутен механизъм, известен като ERM-2. Малко преди това пред “Труд” премиерът Бойко Борисов съобщи, че темите за Шенген и Еврозоната са били сред обсъжданите на срещата с френския президент. “Няма да е добре нито за България, нито за останалите членки на Шенген, да се бърза с ангажименти за присъединяването на България. Трябва да реформираме Шенген, Дъблинския регламент и всичко, което е свързано със свободното движение на хора. И тогава да водим дебат за присъединяването на България”, каза Макрон. Отчитаме качествената работа на България при охраната на границите на ЕС, добави той. По думите му страната ни изпълнява всички условия за да може да се присъедини към механизма ERM-2: “България изпълнява условията и Франция желае България да се присъедини към ЕРМ-2, а с това и към Банковия съюз. Това е много важно”. Еманюел Макрон посочи, че окончателно решение по новата директива за мобилността, заради която превозвачите у нас излязоха на протести през последните дни, ще има през септември. “Бих желал да постигнем компромис в идните месеци по Пакета „Мобилност“. Ние желаем задълбочена реформа на директивата за командированите работници. България също се ангажира сериозно по тази тема. Ние сме благоприятно настроени към определянето на правилата, отчитайки спецификата на сухопътния транспорт в България. Мисля, че през идните седмици ще намерим такъв баланс, така че да постигнем справедливо решение. Мисля, че това ще стане през септември”, коментира Макрон. “Допоследно днес водихме точни и ясни разговори със всички държави от Западните Балкани. На една голяма част от темите ще се върнем през юли на срещата в Лондон”, каза още президентът на Франция. “Франция иска по-суверенна Европа и конкретизиране на инициативите, свързани със Западните Балкани. Този регион е обект напрежение и натиск и има опасност той да се обърне или към Русия, или към Турция. Ние трябва да свържем Западните Балкани с ЕС”, подчерта Макрон. “Дължим на тези страни ясни условия за присъединяване, но това не може да стане преди ЕС да бъде реформиран – каза Макрон – Аз искам да застана зад един силен и суверенен ЕС”. Темите за договора с Иран и преговорите за митата на САЩ ще бъдат показател на европейското единство и суверенитет, подчерта още Еманюел Макрон. “Европа трябва да бъде обединена и силна във времена на кризи”, подчерта той. Макрон благодари на българското председателство и лично на премиера Бойко Борисов за добрата организация на срещата, подчертавайки, че благодарение на нея е постигнат конкретен напредък по различни въпроси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Макрон на въпрос на “Труд”: Няма да е добре нито за България, нито за Шенген да се бърза с присъединяването\t\t\t"}
{"url": "https://trud.bg/%d0%b2%d0%b0%d1%81-%d0%be%d1%82%d0%bc%d0%b5%d0%bd%d0%b8-%d0%be%d0%b2%d0%be%d1%81-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5-%d0%bd%d0%b0-%d0%bd%d0%be%d0%b2%d0%b0-%d1%8f/", "text": "Тричленен състав на Пето отделение на Върховния административен съд (ВАС) отмени оценката за въздействие на околната среда (ОВОС), с която е одобрено осъществяването на инвестиционно предложение „Изграждане на нова ядрена мощност от най-ново поколение на площадката на АЕЦ „Козлодуй“ на Площадка 2. Това съобщиха от пресцентъра на ВАС. Решение № 6524 от 17 май 2018 г. по административно дело № 3947/2015 подлежи на обжалване пред петчленен състав на ВАС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " ВАС отмени ОВОС за изграждане на нова ядрена мощност на площадка 2 на АЕЦ „Козлодуй“"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%b7%d1%80%d0%b8%d1%82%d0%b5%d0%bb%d1%81%d0%ba%d0%b8%d1%8f-%d0%b2%d0%be%d1%82-%d0%b2/", "text": "След като всеки от треньорите в музикалното риалити „Гласът на България“ избра своите четирима финалисти, които да пеят на първите живи концерти, се дава старт и на борбата между талантите за зрителския вот. Именно публиката ще определи кои от 16-те четвъртфиналисти да продължат напред към полуфинала. Гласуването ще е чрез есемес на номер 16700 с името на участника на латиница, като всеки зрител може да подкрепи избраника си с максимум 25 кратки съобщения. Изпълнителите на Иван Лечев, Поли Генова, Камелия и Графа отново ще се изправят едни срещу други, като тримата с най-висок вот от всеки отбор ще продължат към предпоследния етап от състезанието. Така на 20 май четирима от талантите ще отпаднат. Полуфиналът на музикалното шоу, който ще се излъчи на 27 май, ще бъде и най-сериозното изпитание за тазгодишните таланти от „Гласът на България“. Тогава ще отпаднат 8 певци и само най-добрите четирима ще излязат да се борят на 3 юни за титлата „глас на България“ и паричната награда от 50 000 лева.", "date": "2018.05.17", "title": " Започва битката за зрителския вот  в „Гласът на България“"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b0-%d1%86%d0%b8%d0%b3%d0%b0%d1%80%d0%b0-%d1%83%d0%b1%d0%b8-%d0%bc%d1%8a%d0%b6-%d0%b2%d1%8a%d0%b2-%d1%84%d0%bb%d0%be%d1%80%d0%b8%d0%b4%d0%b0/", "text": "Американец е починал, след като електронната му цигара е избухнала и части от нея са попаднали в черепа му, съобщиха вчера съдебни медици, цитирани от Би Би Си. Талмадж Д’Елиа (38 г.) е получил и 80% изгаряния по тялото си в пожар на 5 май, причинен от експлодиралата цигара, показаха още резултатите от експертизата. Тялото на мъжа е открито от пожарникари в горящата спалня в дома му в курорта Сейнт Питърсбърг, щата Флорида. Смята се, че това е първият фатален случай, свързан с експлозия на електронен заместител на цигарите. Властите подчертаха, че смъртта на телевизионния продуцент се дължи на инцидент. Местни медии уточниха, че официалната причина е “рана на главата”. Две парчета от е-цигарата са били открити, забити в черепа на Д’Елиа, сочат данните от аутопсията. По данни на пожарната служба на САЩ между 2009 и 2016 г. е имало 195 отделни инцидента с експлозии и пожари, свързани с електронни цигари. В резултат са пострадали 133 души, 38 от тях сериозно. През 2015 г. взрив на такова устройство счупи врата и изби зъбите на мъж на 29 г. от Колорадо.", "date": "2018.05.17", "title": " Електронна цигара уби мъж във Флорида\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%ba%d0%b8%d1%82%d0%b0%d0%b9/", "text": "Министър-председателят Бойко Борисов изпрати писма до председателя на Държавния съвет на Китайската народна република Ли Къцян и до премиера на Непал К. П. Шарма Оли. В тях той изразява благодарност за своевременното съдействие за организирането и провеждането на спасителната акция за намиране на българския алпинист Боян Петров, съобщиха от правителствената информационна служба. Българският премиер оценява високо усилията на китайското правителство и институции, както и на непалските власти, които обезпечиха издирвателната акция по въздух и суша. Специална признателност той изразява на всички хора, участвали в спасителните екипи, въпреки крайно тежките метеорологични условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Премиерът Борисов благодари на Китай и Непал за помощта им в издирването на Боян Петров"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%85%d0%b2%d0%b0%d0%bd%d0%b0%d1%85%d0%b0-%d0%b4%d1%80%d0%be%d0%b3%d0%b0-%d0%b2-%d0%bd%d0%be%d1%81%d0%bd%d0%b0-%d0%ba%d1%8a%d1%80%d0%bf%d0%b0/", "text": "Подхвърлена носна кърпа издаде двама абитуриенти притежатели на дрога от Шумен. “Находката” е на наблюдателен полицейски екип, който патрулирал в центъра на града в деня, когато всички училища изпращаха зрелостниците си. Докато преминавали по ул. “Климент Охридски“ край заведение униформените забелязали, че млад мъж подозрително хвърлил на земята носна кърпа. Веднага извършили проверка и открили в нея около 2 грама суха тревна маса. По данни на собственика на кърпичката Ж.В./18г./ това е марихуана. Намерени били още два полиетиленови плика с бяло вещество на прах и бучки, за които обяснил, че са амфетамини. Униформените проверили и приятеля му Д.С./19г./. В него е намерена и иззета около 2 гр. суха тревиста маса. За случая е уведомен дежурен прокурор, съобщават в четвъртък от полицията. За притежание на наркотични вещества и по двата случая са образувани досъдебни производства. От ОДМВР-Шумен не съобщават дали момчетата са били арестувани, но проверката на полицията събрала доста любопитни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Полицаи хванаха дрога в носна кърпа"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b8%d1%81-%d1%86%d0%b8%d0%bf%d1%80%d0%b0%d1%81-%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d1%81%d0%bc%d0%b5-%d0%b2-%d0%bf%d0%be%d0%b7%d0%b8%d1%86%d0%b8%d1%8f/", "text": "Все още не сме в позиция да говорим за договор за името на Македония, заяви гръцкият премиер Алексис Ципрас на пресконференция в София. Вярвам, че сме изминали голяма част от пътя, но имаме да извървим още път, добави той. “Разглеждаме стъпка по стъпка всички детайли. Още не сме в позиция да говорим за договор. Ще има и следващи стъпки с цел, ако е възможно, отново да се срещнем в началото на следващия месец”, каза Ципрас. По-рано днес македонският премиер Зоран Заев съобщи, че на срещата с Ципрас са обсъдили различни варианти за решения на спора за името и един от тях е бил най-приемлив и за двете страни, без да го посочи. Заев добави, че следват консултации със значимите политически факторив двете страни. Ако е възможно практическо прилагане на това решение, тогава ще имаме решение, подчерта Заев, без да уточни за какво става дума и без да отговори директно обсъждали ли са промяна на македонската конституция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Алексис Ципрас: Все още не сме в позиция да говорим за договор за името на Македония"}
{"url": "https://trud.bg/%d0%b4%d0%be-10-%d0%b3-%d0%b8%d0%bd%d0%b4%d0%b8%d1%8f-%d1%89%d0%b5-%d0%b5-%e2%84%961-%d0%bf%d0%be-%d0%bd%d0%b0%d1%81%d0%b5%d0%bb%d0%b5%d0%bd%d0%b8%d0%b5/", "text": "Към 2028 г. се очаква Индия да задмине Китай като държава с най-голямо население от близо 1,49 млрд. души, а столицата й Делхи да стане най-многолюдният град в света, измествайки Токио от челната позиция. Такава е новата прогноза на Департамента по икономически и социални въпроси на ООН, който публикува нов доклад за градското население в света. Две трети от световното население – 68%, ще живее в градове до 2050 г. в сравнение с 55 на сто днес, като основният ръст ще бъде концентриран в Индия, Китай и Нигерия. Увеличението на градското население общо ще е 2,5 млрд. души.  Данните сочат още, че пикът на тази тенденция ще бъде към средата на века, а след това ще се наблюдава спад в урбанизацията. Дотогава се очаква в света да живеят 9,77 млрд. души. В момента Токио е най-многолюдният град в света с 37 милиона жители, следван от Делхи (29 млн.), Шанхай (26 млн.) и Мексико сити и Сао Пауло (около 22 млн.). Населението на Кайро, Мумбай, Пекин и столицата на Бангладеш също наближава по 20 млн. Към 2020 г. обаче жителите на японската столица ще започнат да намаляват, а тези на индийската ще продължат да се увеличават. Прогнозира се и увеличение на мегаградовете с население над 10 млн. души. През 1990 г. градовете гиганти са били едва десет, днес вече са 33, а към 2030 г. ще бъдат 43, най-вече в развиващи се страни. Експертите предупреждават, че много страни ще се сблъскат с предизвикателства заради нуждите на увеличаващото се градско население, включително жилища, транспорт, енергийна мрежа и друга инфраструктура. Проблем може да се окаже още заетостта и основни услуги като образование и здравеопазване. Прогнозата за населението на България към 2050 г. е около 5,4 млн. У нас също ще бъде регистриран ръст на АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " До 10 г. Индия ще е №1 по население\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%88%d1%83%d0%bc%d0%b5%d0%bd-%d1%80%d0%b0%d0%b7%d0%b4%d0%b0%d0%b2%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d1%86%d0%b2%d0%b5%d1%82%d1%8f/", "text": "Близо 5000 цветни разсада ще получат до края на седмицата всички кметовете на населени места от община Шумен. Директорите на училища и детски градини в Шумен също са заявили, че желаят да получат общо около 4000 стръка, които да засадят в дворовете на учебните заведения преди 24 май. Това съобщиха от кметството и уточниха, че цветята се дават безплатно и са произведени в оранжерията към Общинското предприятие „Паркове и обредна дейност“. Инициативни шуменци, които искат да се включат в кампанията по освежаване на междублоковите пространства и местата за отдих, също трябва да направят заявки на електронен адрес – m.mihaylova@shumen.bg или на телефон 054/ 857 705 в общината. Заявките се подават от домоуправителите на блоковете и жилищните кооперации до края на месец май. На гражданите ще бъдат предоставени близо 7000 цветни стръка, като от Общинското предприятие „Паркове и обредна дейност“ се ангажират да доставят разсада по адреси. За първи път общината раздава безплатно цветя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Община Шумен раздава безплатно цветя на инициативни шуменци"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%be%d0%bf%d1%82%d0%b8%d0%bc%d0%b8%d1%81%d1%82-%d1%81%d1%8a%d0%bc-%d1%87%d0%b5-%d0%b2-%d0%bf/", "text": "След снощната среща между министър-председателя Бойко Борисов, френския президент Емануел Макрон и германския канцлер Ангела Меркел, съм оптимист, че Пакетът „Мобилност“ ще бъде коригиран и ще бъдат обективно отразени исканията на българските автомобилни превозвачи“. Това заяви министърът на транспорта, информационните технологии и съобщенията Ивайло Московски пред протестиращите превозвачи в столицата, съобщиха от МТИТС. По думите му по време на разговорите са приети много голяма част от аргументите и е изразена готовност да бъдат одобрени текстовете, предложени от българската страна. Министър Московски каза още, че основната цел на Пакета „Мобилност“ е да бъдат гарантирани социалните права на шофьорите и правилата при изпълняване на професията. Той съобщи още, че лидерите на Германия и Франция са се разпоредили на своите експерти да започнат работа заедно с българския екип в Комитета на постоянните представители – КОРЕПЕР, за да бъде намерен възможно най-балансираният и компромисен вариант, в който да бъдат в максимална степен отчетени справедливите искания на българските превозвачи. „Декларирам още веднъж, че правителството и всички институции в държавата стоят зад исканията на превозвачите и работят за защита на техните интереси“, изтъкна Ивайло Московски, като подчерта, че тази позиция ще бъде отстоявана и в бъдеще.", "date": "2018.05.17", "title": " Министър Московски: Оптимист съм, че в Пакета „Мобилност“ ще бъдат отразени исканията на българските превозвачи"}
{"url": "https://trud.bg/%d0%bc%d1%8a%d0%b6-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b0-%d1%81%d0%b5%d1%81%d1%82%d1%80%d0%b0-%d0%b2-%d1%81%d0%b2%d0%be%d0%b3/", "text": "Районна прокуратура – Своге внесе обвинителен акт срещу мъж, А.С., причинил лека телесна повреда на медицински специалист. Инцидентът е станал около 16 ч. на 2 май, в сградата на „МБАЛ Своге“ ЕООД, съобщиха от прокуратурата. Мъжът нападнал медицинската сестра в манипулационна стая на хирургичното отделение при изпълнение на службата й. От нанесените й удари с ръце и крака жената получила кръвонасядания, съчетани с травматичен оток, на главата, в областта на лявата ушна мида, както и по двете бедра. Понастоящем спрямо обвиняемия е взета мярка за неотклонение „подписка“. Предстои съдът да определи дата за съдебно заседание за разглеждане и решаване на делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Мъж, нападнал медицинска сестра в Своге, отива на съд"}
{"url": "https://trud.bg/ek-%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-6-%d0%b4%d1%8a%d1%80%d0%b6%d0%b0%d0%b2%d0%b8-%d0%b7%d0%b0%d1%80%d0%b0%d0%b4%d0%b8-%d0%bc%d1%80%d1%8a%d1%81%d0%bd%d0%b8%d1%8f-%d0%b2%d1%8a/", "text": "Европейската комисия предяви искове пред Съда на ЕС срещу Франция, Германия, Унгария, Италия, Румъния и Великобритания за неспазване на договорените пределно допустими стойности за качеството на въздуха и за това, че не са взели подходящи мерки периодите на превишаване на стойностите да бъдат възможно най-кратки. Комисията също така изпрати допълнителни официални уведомителни писма на Германия, Италия, Люксембург и Обединеното кралство за това, че не са спазили правилата за одобрение на типа на превозни средства, съобщава пресслужбата в Брюксел. Комисията предприема действия за преодоляване на значителното и системно превишаване на пределно допустимите стойности за два основни замърсителя, които оказват въздействие върху здравето: азотен диоксид, които в голяма степен е резултат от пътното движение и промишлената дейност, и праховите частици, които присъстват предимно в емисиите от промишлеността, битовото отопление, пътното движение и селското стопанство. ЕК предяви искове пред Съда на ЕС срещу Франция, Германия и Обединеното кралство поради неспазване на пределно допустимите стойности на азотен диоксид (NO2) и поради това, че не са предприели подходящи мерки периодите на превишаване на стойностите да бъдат възможно най-кратки. Пред Съда на ЕС бе предявен иск срещу Унгария, Италия и Румъния поради наблюдаваните в тези страни трайно високи равнища на прахови частици (ПЧ10). Спазването на пределно допустимите стойности, определени в законодателството на ЕС относно качеството на атмосферния въздух, трябваше да бъде постигнато съответно през 2010 г. и 2005 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " EK даде на съд 6 държави заради мръсния въздух"}
{"url": "https://trud.bg/%d1%82%d0%be%d0%ba-%d0%be%d1%82-%d1%81%d0%bc%d0%b5%d1%82-%d0%bf%d1%80%d0%b0%d0%b2%d0%b8-%d1%81%d0%be%d1%84%d0%b8%d1%8f-%d1%81-%d0%bd%d0%b0%d0%b4-65-%d0%bc%d0%bb%d0%bd-%d0%b5%d0%b2%d1%80%d0%be-%d0%b7/", "text": " София ще прави инсталация за производство на енергия от горене на РДФ-отпадъци със заем. Това реши Столичният общински съвет след четири часов дебат. 36 съветници гласуваха “За” това София да поеме дълг от до 65,7 млн. евро. за съоръжението, която да бъде построено на площадка на една от централите на “Топлофикация”. “Против” бяха 16, а шестима се въздържаха. Освен заема от Европейската инвестиционна банка ще има и 91,8 млн. евро. финансиране от ОП “Околна среда”. Проектът е на стойност 157,5 млн. евро. Заемът е със срок от 19 г. От тях 4 са гратисен период, като за толкова време ще бъде изградено съоръжението. Лихвата е 1,5%. Столичният кмет Йорданка Фандъкова увери, че технологията за изгаряне на скара, с която ще работи съоръжението, не е остаряла. Относно съмненията дали инсталацията ще е достатъчно екологична, кметът каза, че с въвеждането й ще бъдат намалени емисиите, които ТЕЦ-София отделя във въздуха. Фините прахови частици от ТЕЦ-а ще спаднат с 6,2 т. на година или с 9,6%. Емисиите на въглероден оксид ще намалеят с 87, 2 т., а азотните оксиди – с 46, 4 т. Европейската норма на емисии за фини прахови частици за индустриалните съоръжения е 10 милиграма на куб. м., а при съоръжението в София замърсяването ще е под 1 милиграм на куб. м. Инсталацията е проектирана със съвременна 4-степенна система за очистване на отработените газове. След изграждането й депонираният боклук ще спадне от 16% на 10 на сто. Ще бъдат спестени 65 млн. куб. м. газ годишно, или от 15 до 18 млн. евро. Тя ще произвежда топлинна енергия за 40 000 домакинства и електроенергия за 30 000 домакинства. Ако  бе въведена днес, би намалила сметките за парно с 6%. Против заема се обявиха от “Политическа група 5”, които на края на дебата сложиха противогази. Те поискаха независима работна група да направи оценка на въздействията от съоръжението, за което се съмняват, че е избрана най-подходящата технология. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Ток от смет прави София с над 65 млн. евро заем\t\t\t"}
{"url": "https://trud.bg/%d0%b1%d0%bb%d1%81-%d0%b8%d1%81%d0%ba%d0%b0-15-%d0%be%d1%82-%d0%b1%d1%8e%d0%b4%d0%b6%d0%b5%d1%82%d0%b0-%d0%bd%d0%b0-%d0%bd%d0%b7%d0%be%d0%ba-%d0%b7%d0%b0-%d1%81%d0%bf%d0%b5%d1%86%d0%b8%d0%b0%d0%bb/", "text": "Български лекарски съюз проведе кръгла маса на тема “СИМП – състояние и перспективи“. В рамките на събитието се проведе дискусия на тема: „Как да предотвратим унищожаването на специализираната извънболнична помощ?“ Във форума взеха участие представители на законодателната и изпълнителната власт, големи общини в България, представители на лечебни заведения от СИМП, пациентски организации, съсловни организации, синдикати, медицински лица и др., съобщиха от БЛС. Д-р Венцислав Грозев, председател на БЛС, откри събитието, като призова за съсловен синергизъм и обединение около общи политики. „Необходимо е цялото съсловие да има обща визия за подобряване на здравния сектор и респективно на медицинската услуга. Всички сме наясно, че проблемите са много и няма да се решат за един ден, но наша е задачата да поставим основите на промени, които да доведат до ефективно и качествено здравеопазване“, коментира д-р Грозев. Председателя на съсловната организация допълни, че най-сериозния проблем в сектора, продължава да бъде липсата на реална оценка труда на медицинските специалисти и на изпълняваните медицински дейности, което на практика дестабилизира цялото здравеопазване. „Работещите в сектора са най-точния коректив, на това което може и трябва да се промени“, коментира председателя на здравната комисия д-р Даниела Дариткова. Тя допълни, че е важно всички да работят единно за благополучието на пациентите, без да има разпокъсване на отделните нива в обслужването и предоставянето на медицинската услуга. Проф. Георги Михайлов, член на здравната комисия и народен представител от „БСП за България“, изрази притеснения от съществуващия дисбаланса в сектора. Според него той може да бъде разрешен чрез последователна и колективна работа между институциите и съсловните организации, изнасяне на дейности от болнична в извънболнична помощ, с което лечебните заведения за БП ще се разтоварят от излишни процедури и ще се издигне ролята на СИМП в сектора, и не на последно място, спешно остойностяване на медицинските дейности. Д-р Галинка Павлова, зам.-председател на БЛС, представи доклад за състоянието и перспективите на специализираната извънболнична помощ. За пореден път, като основен проблем за лекарското съсловие се открои недофинансирането на сектора, подценяването на СИМП, и ниските заплати на всички медицински лица, в т.ч. и на специалистите по здравни грижи. „Проблемите на различните нива в системата не се решават, а само се задълбочават. Ресурса необходим за ефективното функциониране на специализираната доболнична помощ е 15%, а не 6%, колкото се отделя в момента“, коментира д-р Павлова. Според проучване, направено от БЛС сред 176 специалисти от извънболнична помощ, стана ясно, че средната работна заплата на специалистите е между 850 и 950 лв. „Липсата на остойностяване труда на лекарите и на медицинските дейности, води до прогресиращ отлив на кадри и в резултат 65% от работещите колеги в СИМП са на възраст между 55 – 65 години.“, добави д-р Павлова. В проучването се очерта сериозен дефицит на специалности по области – липсват кардиолози, ендокринолози, офталмолози, невролози, педиатри, пулмолози и др. „Лечебните заведения трупат и дългове, като 80% от ДКЦ-тата имат неразплатени задължения към НАП, към доставчици и задължения по трудови възнаграждения. Сградния фонд също е в лошо състояние – 67,4% и повече от половината ДКЦ-та имат нужда от ремонт, но не могат да го финансират сами“, каза още д-р Павлова. На форума бяха изведени дългосрочни и краткосрочни мерки за оздравяване на сектора и в частност на специализираната доболнична помощ. Всички присъстващи подписаха декларация, съдържаща обсъдените решения и препоръки, която ще бъде внесена в Министерство на здравеопазването, здравната комисия и НЗОК. Част от мерките включват въвеждане на електронно здравеопазване, увеличаване на обемите и цените на дейностите изпълнявани от лекарите в СИМП, възможност за изнасяне на дейности от болничната в извълболничната помощ, разширяване на опциите за диспансеризация на пациенти с хронични заболявания, остойностяване на медицинските дейности труд и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " БЛС иска 15% от бюджета на НЗОК за специализирана извънболнична помощ"}
{"url": "https://trud.bg/%d0%b4%d0%b2%d0%b0%d0%bc%d0%b0%d1%82%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d0%b7%d0%b4/", "text": "Апелативният съд в Пловдив остави за постоянно в ареста двамата служители на Районната здравна каса, участвали в  Според обвинението от 2017-а година досега Иван Деспотов и Влади Манев са източили от здравната каса над 1 милион лева чрез фиктивни аптеки и дублиране на медикаменти за хепатит С, с цени от над 20 000 лева, предаде  . Държавните служители са обвинени за документна измама в големи размери и получаване на подкуп. Според съда събраните до момента доказателства и свидетелски показания са достатъчни, за да се направи обосновано предположение, че обвиняемите са извършили тежко престъпление, за което ги грози затвор до 20 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Двамата служители на пловдивската здравна каса, хванати с подкуп, остават в ареста"}
{"url": "https://trud.bg/%d1%80%d0%b0%d0%b4%d0%b5%d0%b2-%d1%81%d0%b0%d0%bc%d0%be-%d1%81%d1%8a%d1%81-%d1%81%d1%8a%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b8-%d0%bf%d0%be%d0%bb%d0%b8%d1%82%d0%b8%d0%ba%d0%b8-%d0%bd/", "text": "Необходимостта от повече гъвкавост в европейската индустриална политика и ролята на бизнеса за осигуряване на повече заетост и подобряване на благосъстояние на гражданите, обсъдиха на „Дондуков“ 2 държавният глава Румен Радев и представители на Конфедерацията на европейския бизнес (BusinessEurope). Във фокуса на разговора бяха и българските приоритети в рамките на ротационното председателство на Съвета на ЕС и по-конкретно визията за бъдещата Многогодишна финансова рамка след 2020 г. Това съобщиха от пресслужбата на президента. Според Румен Радев европейските институции и националните правителства трябва да проведат задълбочен дебат за постигане на общи дългосрочни цели. „За да реализираме оптимална среда за развитие на бизнеса, трябва преди всичко да формулираме стратегия с далечна перспектива със съгласувани първостепенни приоритети“, заяви държавният глава. Той посочи конкурентоспособността, иновациите, дигитализацията, образованието и борбата с климатичните промени като основните фактори, които трябва да бъдат включени в европейската стратегия за индустрията. Държавният глава и европейският бизнес призоваха в преговорите на Великобритания за излизане от Европейския съюз да се зачетат правата на всички засегнати граждани – както на работещите от ЕС на територията на Острова, така и на британците, избрали Континента. Тема на разговора беше и присъединяването за страната ни към Европейския валутен съюз. „Общата валута е един от фундаментите на ЕС. България стриктно изпълнява критериите от Маастрихт, поддържаме нисък бюджетен дефицит и инфлация, бележим икономически растеж и предлагаме много добри условия за инвестиции. Преди всичко обаче трябва да преценим как тази стъпка ще се отрази на доходите на българските граждани и да изчислим внимателно рисковете, за да може икономиката ни да има настигащи темпове на растеж“, каза президентът. „Способността на европейския бизнес да остане конкурентен в световен план е в интерес на нашите граждани. За да бъдем успешни на фона на външните предизвикателства в сферата на търговията, трябва да бъдем обединени и единодушни. BusinessEurope споделя ключовите приоритети на България в рамките на ЕС и председателството, като например задълбочаването и усъвършенстването на Икономическия и паричен съюз, завършването на единния пазар и дигитализацията“, заяви от своя страна президентът на Business Europe Ема Марчегаля. BusinessEurope представлява интересите на 20 милиона малки, средни и големи предприятия от целия континент. Тя е официално признат социален партньор на европейско ниво и обединява 39 бизнес организации от 34 европейски страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Радев: Само със съгласувани политики на правителства и бизнес Европа ще бъде конкурентоспособна"}
{"url": "https://trud.bg/%d0%bb%d0%b5%d1%82%d0%bd%d0%b8-%d0%b1%d1%83%d1%80%d0%b8-%d0%b4%d0%b0%d0%b2%d1%8f%d1%82-%d0%b1%d0%b0%d0%bb%d0%be%d0%b2%d0%b5%d1%82%d0%b5/", "text": "Тежки летни бури, типични за тропиците, ще удавят баловете на абитуриентите тази година. Всеки ден до края на месеца ще вали интензивно, а около 24 май ще паднат и градушки. Това прогнозира пред “Труд” синоптикът Петър Янков. “Намираме се в един от най-динамичните метеорологични периоди в годината. Валежите и гръмотевичните бури от последните дни ще бъдат чести явления и до края на месеца. Ще се усеща леко захлаждане, а дъждовете ще бъдат с летен характер”, обясни Янков. По думите му това важи и за днес, когато температурите ще се понижат между 21-26 градуса. “През съботния ден се очакват краткотрайни валежи в цялата страна. В неделя дъждът ще отслабне, времето малко ще се стабилизира. След което в понеделник започва отново валежният период”, каза още той. Според климатолози до края на месеца не е изключено да се образуват бури, подобни на тази в Плевен от 15 май, при която в центъра на облака е имало ледено ядро с диаметър около 5 километра. Те не могат да се предвидят, развиват се и набират сила за минути, а градушката пада с такава скорост, че топчетата лед не могат да се разделят и достигат земята под формата на късове с размери на кокоше яйце. Специално за уикенда синоптиците предупреждават да не се предприемат походи по високите части на планините. “На туристите препоръчвам да се насочат към ниските части, под 1200 метра. Също така да избягват разходки по стръмните склонове и да вземат всички мерки за предпазване от гръмотевиците”, коментира Янков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Летни бури давят баловете\t\t\t"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b0%d1%83%d1%82-%d0%b7%d0%b0-6-%d0%bc%d0%b5%d1%81%d0%b5%d1%86%d0%b0/", "text": "Мъжкият национален отбор по волейбол няма да може да разчита на голямата си звезда Цветан Соколов както за Лигата на нациите, така и за световното първенство през септември, на което България е домакин. Диагоналът на „Кучине Лубе“ (Чивитанова) изкара целия сезон в италианското първенство и Шампионската лига, но след края му реши да се подложи на операция на коляното. Соколов се завърна в България и посети играчите от националния отбор, които водят подготовка в „Арена Армеец“. „Съжалявам, че поради обстоятелствата няма да мога да взема участие в Лигата на нациите и световното първенство – обяви звездата. – Пожелавам успех на отбора и вярвам, че „лъвовете“ отново ще станат повод за българска национална гордост.“ Днес националите заминават за Москва, където ще играят две контроли с тима на Русия.", "date": "2018.05.17", "title": " Соколов аут за 6 месеца"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%be%d1%82%d1%86%d0%b5%d0%bf%d0%b8-%d0%bf%d0%be%d0%b4%d0%bb%d0%b5%d0%b7-%d0%b4%d0%be-%d0%bd%d0%b4%d0%ba-%d0%b7%d0%b0%d1%80%d0%b0%d0%b4%d0%b8/", "text": "Изоставено празно куфарче в района на НДК вдигна на крак полицията в София. Районът беше отцепен за около час. Сигнал за изоставен багаж, в подлез в района на НДК е подаден в полицията около 17.50 часа, съобщиха от МВР. Незабавно на място са изпратени полицейски служители, които са отцепили района. След извършена проверка от специализиран екип на СОБТ е установено, че куфарчето е празно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Полицията отцепи подлез до НДК заради изоставено куфарче"}
{"url": "https://trud.bg/%d0%b7%d0%b0%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%b3%d1%80%d0%b0%d0%b5-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b0-%d1%80%d0%be%d0%bb%d1%8f/", "text": "Аз съм сигурен, че България играе историческа роля, която не само Зоран Заев, а гражданите на целия този регион ще помнят само с добро. Това заяви премиерът на Македония Зоран Заев по  . Той участва в срещата на върха ЕС–Западни Балкани в София. Относно съдбата на мега проекта “Скопие 2014” Заев посочи, че той няма да бъде премахнат. „Проектът е спрян и повече не се строи. Евентуалното разрушаване на “Скопие 2014” струва много пари. Македония е бедна страна, ние нямаме толкова пари. Така че “Скопие 2014” сигурно ще остане паметник на времето, в което гражданите били гладни и бедни, а някой е изхарчил един милиард евро за бронз и музеи”, уточни македонският премиер. По думите му евроатлантическото бъдеще на Македония означава излизане от Руската зона на влияние на Балканите. „Защото Русия се чувства неприятно, ако Македония се доближава до НАТО. И тези реакции, според мен, са безпричинни. Защото ние искаме да имаме и с Русия добро сътрудничество. Но нашето бъдеще е в НАТО. Нашето бъдеще е в ЕС”, коментира Зоран Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Заев: България играе историческа роля, регионът ще я помни с добро"}
{"url": "https://trud.bg/387-%d0%b4%d1%83%d1%88%d0%b8-%d0%be%d0%b1%d1%8f%d0%b2%d0%b8%d1%85%d0%b0-%d0%b4%d0%be%d1%85%d0%be%d0%b4%d0%b8-%d0%bd%d0%b0%d0%b4-1-%d0%bc%d0%bb%d0%bd-%d0%bb%d0%b2/", "text": "Годишни доходи в размер над 1 млн. лв. обявиха 387 души с подадените от тях данъчни декларации за 2017 г., сочат данните на НАП от обработените досега формуляри. Това може да са както еднолични търговци и земеделски производители, така и хора със свободни професии като адвокати и певци. С времето броят на хората, които изкарват над 1 млн. лв. на година, сериозно се увеличава. Например доходи над 1 млн. лв. за 2013 г. са обявили само 147 души. За последните четири години броят на хората, които изкарват такива високи доходи, е нараснал над два пъти. В тези данни не са включени хората, които работят само на заплата и получават допълнителни бонуси от работодателя, като шефовете на големи компании, защото те не са длъжни да подават годишна данъчна декларация. 1834 души са посочили в данъчните си декларации, че харчат над 80% от парите си по електронен път и са поискали от хазната да им бъдат върнати 100,92 хил. лв., сочат данните на НАП. Данъчното облекчение можеше да се ползва за първи път тази година с подаване на декларациите за доходите от 2017 г. Облекчението е в размер на 1% от дължимия за годината данък върху доходите, но не повече от 500 лв. А условията да се ползва е 100% от паричните доходи да са получени по банков път и извършените безкасови плащания от лицето да са поне 80% от получените доходи. Оказва се, че в България са малко хората, които плащат предимно с банкова карта или по интернет и са поискали да ползват данъчното облекчение. Значително по-голям е броят на родителите, които се възползват от данъчното облекчение за деца под 18 годишна възраст. В годишните си данъчни декларации облекчението са поискали да ползват 39 201 родители, като те са намалили годишните си облагаеми доходи с 11,73 млн. лв. Тъй като данъкът върху доходите е 10%, те са спестили налози в размер на 1,173 млн. лв. Като в тези данни отново не влизат хората, които работят само на трудов договор и са ползвали облекчението чрез своите работодатели. Законът дава право годишният облагаем доход да се намали с 200 лв. за едно дете, с 400 лв. за две деца и с 600 лв. за три и повеме деца под 18 годишна възраст. Като така дължимият данък за годината се намалява с 20 лв., 40 лв. и 60 лв. съответно за едно, две и три и повече деца. 2182 души са обявили в годишните си данъчни декларации, че са направили дарения през 2017 г. Те са намалили годишните си облагаеми доходи с 2,465 млн. лв. Тъй като данъкът върху доходите е 10%, те реално са спестили, или хазната ще им възстанови, 246,5 хил. лв. Облекчението за изплащане на ипотечен кредит за единствено жилища са поискали да ползват 4718 млади семейства, в които поне един от съпрузите е бил под 35 години при взимането на заема. Законът им дава право да намалят годишните си облагаеми доходи с платените лихви по първите 100 хил. лв. от главницата на заема. Тези семейства са намалили облагаемите си доходи с 11,665 млн. лв. и така са спестили данъци в размер на 1,166 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " 387 души обявиха доходи над 1 млн. лв.\t\t\t"}
{"url": "https://trud.bg/%d0%b0%d1%80%d0%b0%d0%b1%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "Генералният секретар на Арабската лига Ахмед Абул Гейт призова за международно разследване на предполагаеми „престъпления”, извършени от израелски сили срещу палестинците по време на протестите по границата с Ивицата Газа тази седмица, предава AFP. „Призоваваме за международно разследване на престъпленията, извършени при окупацията”, заяви египетският дипломат при откриването на извънредна среща в Кайро на външни министри на страните от организацията, на която ще бъде обсъдено насилието. Палестинците в Ивицата Газа протестираха в продължение на седем седмици, за да могат да се завърнат в своите исторически домове, които са напуснали през 1948 г. и по-късно станали част от Израел. Насилието се случи в същия ден, в който САЩ преместиха посолството си в Израел от Тел Авив в Ерусалим. Загинаха близо 60 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Арабската лига призова за международно разследване на “престъпленията” срещу протестиращите палестинци"}
{"url": "https://trud.bg/%d1%84%d0%b8%d1%87-%d0%bf%d1%80%d0%b5%d0%b4%d0%b2%d0%b8%d0%b6%d0%b4%d0%b0-%d1%81%d0%b5%d1%80%d0%b8%d0%be%d0%b7%d0%bd%d0%b8-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5/", "text": "Международната рейтингова агенция „Фич” предвижда сериозни икономически проблеми за страните с възникващи пазари, а най-потърпевшите сред тях могат да са Украйна, Турция и Аржентина, пише турският „Джумхуриет”. В последния доклад на „Фич” се обръща внимание, че общият дълг на тази група държави се е увеличил от 5 трилиона долара преди 10 години, на над 19 трилиона понастоящем. Повишаването на доходността на облигациите в САЩ може да тласне инвеститорите от САЩ и въобще глобалните инвеститори да се оттеглят от страните с възникващи пазари. Тази ситуация е възможно да окаже допълнителен натиск върху правителствата в тези държави, които и без това се стремят да осигурят допълнително финансиране за покриване на дефицита по текущата сметка и за рефинансиране на външния дълг. Най-засегнати и „чупливи” сред страните с възникващи пазари са Украйна, Турция и Аржентина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " „Фич” предвижда сериозни икономически проблеми за Турция"}
{"url": "https://trud.bg/%d0%b0%d0%bc%d0%bd%d0%b8%d1%81%d1%82%d0%b8%d1%8f-%d0%b7%d0%b0-%d0%bd%d0%b0%d1%82%d1%80%d1%83%d0%bf%d0%b0%d0%bd%d0%b8-%d0%b3%d0%bb%d0%be%d0%b1%d0%b8-%d0%ba%d1%8a%d0%bc-%d0%ba%d0%b0%d1%82-%d0%b2-%d0%b0/", "text": "Новият премиер на Армения Никол Пашинян поиска амнистия за натрупаните глоби на шофьори, защото хората нямат пари да ги платят, предаде ТАСС. “Обръщам се към началника на полицията и министъра на правосъдието. За всичките тези години бяха натрупани множество глоби от пътни камери и радари. Хората не могат да платят тези огромни глоби. Предлагам да се намери юридическо решение и те да бъдат анулирани”, заяви Пашинян на днешното правителствено заседание. Той не уточни какъв период трябва да обхване евентуалната амнистия, но пък даде още едно предложение – “трябва за известно време да спрем работата на радарите и пътните камери”. Пашинян – доскорошен лидер на опозицията, бе избран за премиер миналия вторник, след продължили седмици наред протести и гражданско неподчинение, които той поведе. Днес Пашинян призова всички да спрат протестните действия, защото те били уместни преди, когато нямало “правителство на народа”. Сега обаче всичко било различно, посочи премиерът и призова недоволните да създават групи, които да представят проблемите си пред съответните ведомства.", "date": "2018.05.17", "title": " Амнистия за натрупани глоби към КАТ в Армения\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d1%89%d0%b5-%d1%83%d1%87%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%b2%d0%b5%d1%82%d1%80%d0%be%d1%85%d0%be%d0%b4%d1%81%d1%82/", "text": "Привлекателният, но скъп спорт ветроходство ще стане достъпен за социалнослаби младежи. Инициативата е на Ветроходна академия “Кор Кароли”, която започва безплатно обучение на момчета и момичета от 18 до 24 г. в неравностойно положение. Програмата “Младежи” се реализира с частно финансиране, а записването вече е в ход. Първият интензивен 3-дневен ветроходен курс започва на 25 май, уточни за “Труд” Антоанета Георгиева от академията. “Няма да върнем никого до края на сезона в средата на октомври”, увери тя. Освен полезни знания за видовете яхти, управлението им под ветрила и с двигател, радио обмен и безопасност по време на плаване, курсистите ще се научат да работят в екип, ще се отърсят от стреса и ще подобрят физическата си култура. Академията обучава хора на всякаква възраст, като цените на курсовете тръгват от 395 лв. С предимство в безплатната програма “Младежи” ще се приемат студенти в неравностойно положение, уточняват организаторите. Завършилите успешно ще участват и в регати, първата от които е “Варна Ченъл къп” от 31 май до 3 юни. на снимката: За първи път това лято младежи в неравностойно положение ще получат шанс безплатно да участват и в атрактивни регати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Младежи ще учат безплатно ветроходство"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8-%d0%b7%d0%b0-%d1%81%d0%be%d1%84%d0%b8%d1%8f-%d1%85%d0%be%d0%bc%d0%be%d1%81%d0%b5%d0%ba%d1%81%d1%83%d0%b0%d0%bb%d0%bd%d0%be%d1%81%d1%82%d1%82%d0%b0/", "text": "Кой позволи политическият лупинг на Столична община? Това питат в своя декларация, отправена от групата „Патриоти за София – ВМРО и АТАКА“ в Столичния общински съвет до Столична община по повод изненадващата подкрепа за гей маратона и последващите го тематични хепънинги и София прайд. Кому е нужен този парад на лудостта и защо общинарите се поддадоха на гей лобито, питат още патриотите и настояват за незабавното публично оттегляне на подкрепата на общинарите, съобщиха от ВМРО. Припомняме, че на 20 април тази година беше проведена среща на столичния кмет Йорданка Фандъкова с представители на организациите GLAS, Действие, Билитис и Българският хелзинкски комитет (БХК), след която стана ясно, че Столична община не само подкрепя морално Прайда, но и ще финансира предхождащия го гей маратон на 19 май. Тази явна подкрепа е прецедент. До сега общината е изпълнявала само административна роля при провеждането му, а именно издаваше разрешителните за провеждане на събитието. Ето защо още същия ден председателят на „Патриоти за София – ВМРО и АТАКА“ Карлос Контрера реагира остро в своя позиция във Фейсбук и попита защо джендър идеологията се допуска през парадния вход на Столична община. Контрера припомни също така, че именно тази идеология и опитите тя да бъде вкарана в образователната и правната система на страната ни консолидира цялото общество. “С почуда научаваме, че с подкрепата на „Програма за развитие на физическото възпитание и спорта на Столична община и Фондация „София-европейска столица на спорта“ съучаства в организирането на гей маратон на идния 19-ти май в парк „Заимов“. Никога и под никаква форма в Столичния общински съвет не е обсъждана подобна подкрепа, не е дискутирано открито, в това число и в комисии, вземането на едно подобно решение. Немаловажен е и фактът, че звучи доста перверзно точно Програмата на общината, насочена към възпитанието на младите да бъде ползвана за гей пропаганда”, опълват още патриотите в декларацията си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Патриоти за София: Хомосексуалността се превърна във форма на политика"}
{"url": "https://trud.bg/%d0%b8-%d0%b2%d0%be%d0%bb%d0%b5%d0%b9%d0%b1%d0%be%d0%bb%d1%8a%d1%82-%d1%81%d1%80%d0%b5%d1%89%d1%83-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d1%85%d0%b0%d0%b7%d0%b0%d1%80%d1%82%d0%b0/", "text": "Българската федерация по волейбол (БФВ) се присъедини към позицията на БФС и водещите футболните клубове, които се противопоставиха на намеренията за промени в Закона за хазарта. Най-успешният отборен спорт у нас публикува отворено писмо, адресирано до министър председателя Бойко Борисов, вицепремиерите Томислав Дончев и Валери Симеонов, министъра на спорта Красен Кралев и председателите на парламентарни комисии – Менда Стоянова (бюджет и финанси), Вежди Рашидов (култура и медии), Петър Кънев (икономическа политика и туризъм), Данаил Кирилов (правни въпроси) и Хасан Адемов (труд, социална и демографска политика). “Промените биха имали пряко неблагоприятно въздействие върху българския спорт и в частност българския волейбол, заради което считаме, че няма причини да се приемат – гласи част от писмото. – Лотариите подпомагат волейболни състезания от ранга на световно и европейско първенство, реализирането на които не е възможно да се осигури само със средствата, предоставени от държавния бюджет.“ В началото на годината БФВ сключи спонсорски договор с Националната лотария за спортно събитие №1 у нас за годината – световното по волейбол. През септември България е домакин на мондиала за мъже съвместно с Италия.", "date": "2018.05.17", "title": " И волейболът срещу Закона за хазарта"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b8/", "text": "Германският канцлер Ангела Меркел на заключителната конференция за медиите след края на срещата ЕС-Западни Балкани в София, потвърди, че Македония и Гърция са постигнали напредък в решаването на името и за това е получила потвърждение от премиерите Зоран Заев и Алексис Ципрас. „Разговорите между Македония и Гърция са напреднали добре и е постигнат значителен напредък. Въпросът за името на Македония е важен“, заяви Меркел. Във връзка с решенията за разширяването на ЕС, тя заяви, че днес не е имало решение и че този въпрос остава за европейската среща на високо равнище през юни, но добави, че всички страни от Западните Балкани имат европейска перспектива. „Със сигурност изискваме върховенството на закона и борба срещу корупцията и се нуждаем от значителен напредък в страните, заяви тя. На въпрос дали Германия през юни ще подкрепи започване на преговори с Албания и Македония, та уточни: „Македония и Албания всеки ден бележат напредък в изпълнението на изискванията, особено е случая с Македония“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Ангела Меркел потвърди, че Македония и Гърция са постигнали напредък в решаването на името"}
{"url": "https://trud.bg/%d0%bf%d0%b5%d1%80%d0%bd%d0%b8%d1%87%d0%b0%d0%bd%d0%b8%d0%bd-%d0%be%d1%82%d0%bd%d0%b5%d1%81%d0%b5-%d1%82%d1%80%d0%b8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7/", "text": "Съдът призн за виновен Д.Ц., обвинен от Районна прокуратура – Перник за това, че пречил на служители на реда да изпълнят задълженията си. Перничанинът осуетил извършването на проверка, като отказал да представи документ за самоличност. Вместо това мъжът се отдалечил и не се подчинил на устните разпореждания на полицаите да спре, съобщиха от прокуратурата. Подсъдимият отказал да бъде заведен до районното управление и оказал съпротива при задържането му и поставянето му на белезници. Проявил агресия срещу полицейските служители, като неколкократно замахвал срещу тях с юмрук в опит да нанесе удари, силно се дърпал, викал и се опитал да избяга. За извършено престъпление на Д.Ц. е наложено наказание от три месеца „лишаване от свобода“ при първоначален „строг“ режим на изтърпяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Перничанин отнесе три месеца затвор за съпротива при арест"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d0%b2%d1%8a%d0%bd%d1%88%d0%bd%d0%be-%d0%be%d1%86%d0%b5%d0%bd%d1%8f%d0%b2%d0%b0%d0%bd%d0%b5-%d0%b7%d0%b0-%d1%87%d0%b5%d1%82/", "text": "Днес се проведе националното външно оценяване за четвъртокласниците по “Човекът и природата”, с което приключват изпитите за тях, съобщиха от МОН. Тестът се състои от 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. Изпитът бе с продължение от един учебен час, а за децата със специални образователни потребности – два учебни часа. Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално. С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище. Тестовете и верните отговори от всичките изпити на четвъртокласниците са публикувани на страницата на Министерството на образованието и науката в раздел “Общо образование“. В понеделник – 21 май, започва външното оценяване за седмокласниците. Същия ден ще се проведе и държавният изпит по български език и литература за зрелостниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.17", "title": " Националното външно оценяване за четвъртокласниците приключи"}
