{"url": "https://trud.bg/20-%d0%bb%d0%b5%d0%b2%d0%b0-%d1%82%d0%be%d0%ba-%d0%b3%d0%be%d0%b4%d0%b8%d1%88%d0%bd%d0%be-%d1%85%d0%b0%d1%80%d1%87%d0%b0%d1%82-%d1%84%d0%b8%d0%bb%d1%82%d1%80%d0%b8%d1%82%d0%b5-%d0%b7%d0%b0-%d0%ba/", "text": "Борбата срещу замърсяването на въздуха е един от основните екологични приоритети по време на българското председателство на Съвета на Европейския съюз. И докато фините прахови частици (ФПЧ) се превръщат във все по-голям проблем у нас, в други европейски държави като Германия, са намерили решение, което харчи около 20 лева ток годишно. Става дума за електростатичните филтри, които се монтират в комините на домакинствата и на сградите на учрежденията, ползващи отопление на дърва, въглища или пелети. В момента тези устройства са една от най-ефективните мерки срещу замърсяването на въздуха от ФПЧ. В електростатичните филтри няма нищо различно и иновативно. В Германия се ползват от години, като тяхното поставяне в тръбите на комините се залага още при проектирането на домовете. Слагането им не е задължително, но е препоръчително. Длъжни да имат електростатични филтри са по-големите сгради в Германия, като, например, тези на държавните учреждения. Принципът на работа на филтъра е следният – той има импулсно захранване, каквото притежава всеки настолен компютър, лаптоп или мобилен телефон. Високото напрежение се преобразува в такова с много нисък ампераж и оттам идва икономията на ток. Когато филтърът е включен, в тръбата му се получава ел. решетка или така нареченото електростатично поле. По този начин частиците, отделените при горенето, се наелектризират и се залепят по корпуса на филтъра. Ефективността е над 95 процента. Когато филтърът се пусне да работи, през комина реално излиза основно пара, а всичко друго пада обратно, като няма значение дали отдолу има печка, камина, или друго съоръжение за отопление на твърдо гориво. Гаранцията на филтрите обикновено е 25 години, като поправката на повредите е лесна и бърза. Повечето филтри се монтират в горната част на комина. Тяхната работа не влияе по никакъв начин на помещенията в дома или на хората – абсолютно безопасни са. Поставянето им отнема не повече от 20 минути и то от неквалифициран персонал. Единственото което се изисква, е да има захранване от 220 волта. Тяхната мощност е до 50 киловата, което е абсолютно достатъчно за нуждите на едно нормално домакинство. Друг е случаят за сградите на големите учреждения, като болници, институции. За тях технологиите са по-сложни и достигат до 500 киловата. Експертите са категорични, че когато става дума за мерки за опазване на въздуха от замърсяване с фини прахови частици, тези филтри са най-добрият вариант. Мерки на национално ниво за намаляване на замърсяването на въздуха бяха набелязани в края на ноември на конференцията „Проблеми и решения за подобряване качеството на атмосферния въздух”, организирана от Министерство на околната среда и водите. Във форума участваха представители на всички институции, които имат отношение към решаването на проблема. „Искаме ясно да подчертаем значимостта на този може би най-голям екологичен проблем”, заяви тогава министърът на околната среда и водите Нено Димов. Той цитира доклад на Европейската агенция по околна среда, според който всяка година в Европа 520 хил. души умират преждевременно вследствие на замърсяването на въздуха. „Трябва да намерим причините, които водят до замърсяването и мерки, които да подобрят средата в нашите градове”, каза Димов и добави: „За България основният замърсител са фините прахови частици. В 25 града се замерват нива над пределно допустимите. Замърсителите, на първо място, са битовото отопление, автомобилният транспорт и индустрията. За битовото отопление основна причина са некачествените твърди горива и остарелите и неефективни отоплителни уреди. При автомобилния транспорт причината е остарелият автомобилен парк и техническата неизправност на колите”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " 20 лева ток годишно харчат филтрите за комини"}
{"url": "https://trud.bg/%d0%b2-%d0%b1%d0%b0%d0%bd%d0%ba%d1%8f-%d0%b3%d1%80%d0%b0%d0%b4%d1%8f%d1%82-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d1%81%d0%bf%d0%b0-%d0%ba%d0%be%d0%bc%d0%bf%d0%bb%d0%b5/", "text": "Днес стана ясно, че от балнеолечебницата в Банкя ще направят най-големия СПА комплекс в България. Бе представен идейният проект за реставрация, консервация и социализация на Голямата балнеолечебница. Проектът на арх. Георгиев и колектив предвижда съхраняване автентичната визия на емблемата на града и добавяне на модерни СПА функции в нея. Запазват се царските вани и двата басейна като единият ще бъде за хидромасаж. Комплексът ще разполага с парна баня, сауна и солна стая. За децата е предвиден кът за занимания, докато родителите са отдадени на водни процедури. В изискана сладкарница хората ще могат в спокойна атмосфера да релаксират. Фоайето ще приютява изложби, ще се ползва и за концерти, а дори и за сключване на граждански бракове. Под остъклените покриви на двата вътрешни двора посетителите, оградени от зеленина, ще отдъхват. Мащабите на Царската баня в Банкя са такива, че амбицията на кмета Рангел Марков и екипът му е тя да се превърне в най-големия СПА комплекс на България, който ще запази лечебните функции на водата. До две години се очаква той да отвори врати и минералната вода на курорта да носи здраве и радост на хората от страната и извън нея.", "date": "2018.02.14", "title": " В Банкя градят най-големият СПА комплекс на България"}
{"url": "https://trud.bg/%d1%81%d0%be%d1%84%d0%b8%d1%8f-%d0%bf%d0%be%d0%bb%d1%83%d1%87%d0%b8-%d0%ba%d0%be%d0%bf%d0%b8%d0%b5-%d0%bd%d0%b0-%d0%ba%d1%83%d0%bf%d0%b0%d1%82%d0%b0-%d0%bd%d0%b0-%d1%84%d0%b8%d1%84%d0%b0/", "text": "За първи път в историята световната купа по футбол на ФИФА пристигна в София, съобщават от Столична община. Изработена от масивно злато и позната на милиони фенове на футбола в цял свят, тя прави околосветско турне в над 90 държави и София – европейска столица на спорта за 2018 година. София е част от обиколката на купата за първи път. Като специален подарък София получи копие на купата, което ще бъде експонирано на специално място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " София получи копие на купата на ФИФА"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bf%d1%80%d0%be%d1%84%d0%b5%d1%81%d0%be%d1%80-%d0%b8%d0%b2%d0%be-%d0%ba%d0%b5%d1%80%d0%b5%d0%bc%d0%b8%d0%b4%d1%87%d0%b8%d0%b5%d0%b2/", "text": "След кратко боледуване почина професор Иво Керемидчиев. Тъжната новина съобщиха от семейството му, предава  Проф. Керемидчиев бе дългогодишен преподавател по звукорежисура в Националната музикална академия.  Има издадени у нас и в чужбина над 60 компакт-диска с класическа и народна музика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Почина професор Иво Керемидчиев"}
{"url": "https://trud.bg/%d0%bf%d0%be-%d0%b5%d0%b2%d1%82%d0%b8%d0%bd%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b0-%d0%b7%d0%b0-%d0%b8%d0%b7%d1%80%d1%8f%d0%b4%d0%bd%d0%b8%d1%82%d0%b5/", "text": "Комисията за финансов надзор (КФН) ще пусне през март за обществено обсъждане системата бонус-малус. Припомняме, че тя предвижда полицата „Гражданска отговорност“ да поскъпне, ако шофьорът има нарушения, и да поевтинее, ако е изряден. За въвеждането й в България се говори от години, но едва сега се предприемат конкретни стъпки за прилагането й. От комисията обявиха, че до месец ще получат методологията за „Гражданска отговорност“, изготвена от консултанта „Ърнст и Янг“. Въпреки, че по въвеждане на бонус–малус системата се работи от години, от КФН увериха, че се движат по график. Още през октомври зам.-председателят на КФН Ралица Агайн коментира, че ще има голямо обществено обсъждане, с което да гарантират справедливото поскъпване на застраховките и съответно намаляването на цената за добросъвестните водачи. От комисията потвърдиха, че до няколко седмици ще бъде готов анализът на Световната банка по въпроса за цената на „Гражданска отговорност“, който беше възложен след проверка на целия финансов сектор в България от страна на Международния валутен фонд. Той ще покаже дали стойността на премиите по задължителната застраховка в момента отговарят на покритите рискове и нужно ли е те да се повишат. Докладът, обаче, е само за надзорни цели и няма да бъде оповестен, но ако КФН реши, ще предприеме мерки спрямо определени компании с ниски нива на премиите. Както „Труд“ писа, задължителната застраховка “Гражданска отговорност” поскъпна с около 12 лв., защото две български застрахователни компании бавеха или въобще не плащаха обезщетения за щети при катастрофи в чужбина. Поради тази причина от Международния съвет на застрахователите са изискали допълнителна банкова гаранция на стойност 4 млн. евро. От КФН вчера уточниха, че само една от компаниите е останала под мониторинг. С промените в Закона за КФН, влезли в сила в края на 2017 г., институцията от началото на 2018 г. вече се самоиздържа чрез събираните такси. Само за месец комисията е събрала от такси от бизнеса повече от половината си бюджет – 11,5 млн. лв., при планиран бюджет за цялата година от 20 млн. лв. Освен високите приходи, новият модел на финансиране позволява да се спестят 5 млн. лв. на бюджета годишно, като и всички приходи от глоби ще отидат в хазната.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " По-евтина „Гражданска“ за изрядните шофьори\t\t\t"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d1%81-26-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d1%81%d0%b8%d0%b2%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc/", "text": "Кабинетът набеляза 26 мерки срещу сивата икономика, които ще бъдат приложени през 2018 г. Движението на камионите с алкохол и цигари ще бъде следено с GPS, както в момента се контролира движението на цистерните с течни горива. Това е една от заложените мерки в одобрения от Министерски съвет план за действие през 2018 г. към Националната стратегия за повишаване на приходите и справяне със сенчестата икономика. Ще бъдат извършени и целеви проверки на фирми, внасящи смазочни и базови масла от страни от ЕС. Ще се правят съвместни проверки на Агенция “Митници” и НАП в обекти за съхранение и продажба на горива, пише в приетия план за действие. Една от набелязаните от кабинета мерки е прилагането на текста от Наказателния кодекс, според който наказателна отговорност се носи за укриване на осигуровки. Това означава реално в затвора да влязат шефове, които плащат част от запратите на работниците в плик без да внасят за тях осигуровки. Ще бъдат усъвършенствани и правилата за контрол от страна на НАП за издаване на касови бележки от търговците. Като това включва действия по сигнали на граждани, екипи за бързо реагиране и други. Ще бъде засилен и контролът върху интернет търговците. Предвижда се извършване на проверки в малки и средни фирми, с цел противодействие на сивата икономика във всичките й проявления. Като тук влиза спазване на правилата за наемане на работа, работното време, отпуските и заплащането на извънредния труд. Наред с по-строгия контрол, на гражданите ще бъдат предложени допълнителни електронни услуги от сайта на НАП като целта е да се насърчи доброволното плащане на налозите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Кабинетът с 26 мерки срещу сивата икономика\t\t\t"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%82%d1%80%d1%8f%d0%b1%d0%b2%d0%b0/", "text": "Великобритания трябва да е скъсала изцяло със законите и правилата на Европейския съюз, след като го напусне, заяви днес британският външен министър Борис Джонсън, цитиран от Асошиейтед прес. „Трябва да сме луди да минем през този процес на откъсване от ЕС и да не се възползваме от икономическата свобода, която той ще донесе“, каза той в реч в Лондон. По думите му след брекзита Великобритания ще просперира, защото ще действа „глобално“. С напускането на ЕС страната „само с възстановяването на контрола върху регулаторната си рамка и митническите си тарифи“ страната ще може да сключи нови търговски договори със САЩ и други страни, заяви той.  Това е първата от поредицата речи на водещи министри, чрез които британското правителство цели да покаже единство и енергични действия по отношение на брекзита след месеци на увъртания и противоречиви послания. Но изказването на Джонсън показва разногласията в консервативния кабинет на премиера Тереза Мей по въпроса какви отношения иска страната да запази с ЕС след март 2019 г. Някои министри, включително финансовият Филип Хамънд, искат страната да остане възможно най-свързана с единния пазар и безмитния съюз. Други членове на кабинета, сред които е и Джонсън, искат пълно скъсване, за да може Обединеното кралство да поеме по своя икономическа политика и да сключва нови търговски съюзи, съобщи АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Борис Джонсън: Великобритания трябва да скъса изцяло със законите и правилата на ЕС след Брекзит"}
{"url": "https://trud.bg/60-%d0%be%d1%82-%d1%82%d1%83%d1%80%d0%b8%d1%81%d1%82%d0%b8%d1%82%d0%b5-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%bf%d1%8a%d1%82%d1%83%d0%b2%d0%b0%d0%bd%d0%b8%d1%8f%d1%82/", "text": "Всеки втори турист организира почивката си чрез интернет. 60% от хората, които планират ваканцията си, и над 40 на сто от пътуващите по бизнес използват глобалната мрежа, за да изберат, резервират и реализират визитите си. Това сочат данните на Smart Insights. Над 80% от туристите биха предпочели персонализирани маршрути чрез проследяване на цифровия им профил. 95 на сто от пътуващите за отдих четат най-малко 7 препоръки, преди да резервират почивката си, сочат още международните проучвания. За да отговори адекватно на този бум на потребителите на дигитални технологии, Министерството на туризма организира международна кръгла маса по темата. Събитието е част от календара на Българското председателство на Съвета на Европейския съюз и ще се проведе на 15 февруари 2018 г. в Интер експо център-София в рамките на международната туристическа борса “Ваканция и СПА експо”. Участниците ще обменят опит и мнения за това как иновативното управление на културното наследство може да се използва за стимулиране на устойчивото развитие на туристическия сектор. България притежава над 40 хил. недвижими и 7 млн. движими артефакта от поне 7 епохи, което я прави трета в Европа след Гърция и Италия по мащаб на наследството от миналото. България вече има единна платформа и мобилно приложение към нея I Love Bulgaria, която обединява всички елементи на туристическия сектор – обекти, места за настаняване, заведения за хранене и съпътстващите услуги.", "date": "2018.02.14", "title": " 60% от туристите организират пътуванията си през интернет"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b4%d0%b0%d1%80%d0%b8-%d1%87%d0%b0%d1%81%d1%82-%d0%be%d1%82-%d0%b7%d0%b0%d0%bf%d0%bb%d0%b0%d1%82%d0%b0%d1%82%d0%b0-%d1%81%d0%b8-%d0%b7%d0%b0-%d0%bc%d0%b0%d0%b3%d0%b8/", "text": "Доналд Тръмп дари заплатата си за последното тримесечие в размер на 100 000 долара за ремонт на магистрали, пътища, мостове и други, предаде АП. “Президентът Тръмп с гордост дарява заплатата си на Министерство на транспорта в подкрепа на неговите програми за възстановяване и модернизиране на разрушената инфраструктура”, заяви говорителката на Белия дом Сара Сандърс. Така Тръмп продължава да изпълнява предизборното си обещание да дарява президентското си възнаграждение, което възлиза на $400 000 годишно. Парите за първото тримесечие той преведе на службата, която поддържа парковете в страната, за второто – на министерство на образованието, а за третото – на здравното министерство. Решението сега да дари пари за пътища идва дни, след като администрацията му обяви план за инвестиции в инфраструктура на стойност 1,5 трилиона долара.", "date": "2018.02.14", "title": " Тръмп дари част от заплатата си за магистрали"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b2%d1%8a%d0%bd%d1%88%d0%bd%d0%b8%d1%8f-%d0%bc%d0%b8%d0%bd%d0%b8%d1%81%d1%82/", "text": "Държавният глава Румен Радев се срещна на „Дондуков“ 2 с министъра на външните работи на Република Македония Никола Димитров в рамките на посещението му в България за участие в неформалния съвет на министрите на външните работи на Европейския съюз и страните кандидати за членство, съобщават от президентството. Румен Радев и Никола Димитров обсъдиха широк спектър от теми, като българският държавен глава потвърди подкрепата на страната ни за европейската и евроатлантическата интеграция на Република Македония. Президентът Радев поздрави Никола Димитров по случай размяната на ратификационни грамоти на Договора за приятелство, добросъседство и сътрудничество днес с българския министър на външните работи Екатерина Захариева, с което ще завърши формалната процедура за влизане сила на двустранното споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Румен Радев се срещна с външния министър на Македония Никола Димитров"}
{"url": "https://trud.bg/%d0%b4%d0%be%d0%b3%d0%be%d0%b2%d0%be%d1%80%d0%b8%d1%85%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d1%8f-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "Увеличение в Националния рамков договор за 2018 година беше договорено на заседание между Българския лекарски съюз и Надзорния Съвет на НЗОК. Предстои проектът да бъде подписан в края на февруари. По-добро финансиране ще има в над 130 клинични пътеки в болнична помощ, включително и в цените на пътеките за рехабилитация и долекуване, за майчино и детско здравеопазване, както и в извънболничната помощ. Придадена е значителна тежест на социалнозначимите заболявания в рискова група при жените от 30 до 40 годишна възраст, които ежегодно ще могат да се възползват от профилактичен преглед при гинеколог, с възможност за изследване на цитонамазка. Увеличени са и обемите за мамографско изследване, с цел ранно диагностициран.", "date": "2018.02.14", "title": " Договориха увеличения в Националния рамков договор"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d0%bc%d0%b5%d1%82-%d0%bd%d0%b0/", "text": "Опитът на София в областта на екологията, управлението на отпадъците, развитието на градския транспорт, както и на туризма бяха основните теми на разговор между кмета на Столична община Йорданка Фандъкова и кмета на дистрикт Бръчко в Босна и Херцеговина Синиша Милич, съобщават от Столична община. На срещата присъства и зам.-кметът на Столична община д-р Тодор Чобанов. Г-н Милич е на посещение в София и се интересува от проектите на София за модернизиране на транспорта и разкриване на културно-историческото наследство. Двата града ще работят по партньорски проекти. Кметът Фандъкова посочи приоритетите в развитието на града: екологията, модернизирането на градския транспорт, разширяване строителството на метрото, което е основен транспортен и екологичен проект. Столична община инвестира в разкриването на културно-историческо наследство общински и европейски средства в центъра на града, под базиликата „Света София“, дала името на столицата, в първия археологически парк „Западна порта“, в неолитното селище „Слатина“, както и в откриването на Музея за история на София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Йорданка Фандъкова се срещна с кмет на район в Босна и Херцеговина"}
{"url": "https://trud.bg/%d1%81%d1%8a%d1%81-125-%d0%bc%d0%bb%d0%bd-%d0%bb%d0%b2-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0%d1%82-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b0-%d0%b2/", "text": "С над 125 млн. лв. ще се финансира проекта за интегриран градски транспорт в София, реши правителството. 107 333 495 лв. от тях са по ОП „Региони в растеж“, а останалите идват от Столична община. Проектът включва ремонти на трамвайни линии по бул. „Цар Борис III“ и по ул. „Каменоделска“. Ще бъдат купени 13 нови трамвая. Ще бъде надградена интелигентната система за управление на трафика и системата за информация на пътниците в реално време. Ще бъдат поставяни електронни информационни табла, а кръстовищата ще бъдат оборудвани със софтуер с цел колите на градския транспорт да не натрупват закъснения, обясниха пред „Труд“ от Столичната община. Транспортната комисия в СОС прие предложенията за въвеждане на зелени зони в „Оборище“, „Красно село“, „Възраждане“ и „Лозенец“, с което да се открият нови 5000 места за платено паркиране. За въвеждане на такова преговаря и район „Триадица“. Центърът за градска мобилност пък планира ремонт над 100 тротоара в зоните в София с 2 млн. лв., съобщи шефът на дружеството Христиан Петров. На 14 февруари столични светофари грейнаха във форма на сърце, за да зарадват софиянци за празника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Със 125 млн. лв. модернизират транспорта в София\t\t\t"}
{"url": "https://trud.bg/%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%bf%d1%83%d1%82%d0%b8%d0%bd-%d1%89%d1%8f%d0%bb%d0%b0-%d0%b4%d0%b0-%d0%bd%d0%b0%d0%bf%d1%80%d0%b0%d0%b2%d0%b8-%d1%80%d1%83%d1%81%d0%b8%d1%8f-%d0%bf/", "text": "Победа на Владимир Путин на президентските избори през март ще направи Русия по-авторитарна, а външната й политика по-агресивна. За това предупреди шефът на националната разведка на САЩ Дан Коутс, предаде ТАСС. Във вторник той говори пред сенатската комисия по разузнаване, където редовно представя доклади за заплахите за националната сигурност. “В рамките на евентуален нов мандат на президента Путин той ще залага на напориста и конюнктурна външна политика, за да предопределя изхода на различни събития извън пределите на Русия. Освен това той ще води по-авторитарна политика (вътре в страната), за да запази контрола си на фона на предизвикателствата пред неговата власт”, обясни Коутс. Като такива той изброи “недоволството вътре в страната от корупцията, ниското качество на социални услуги и бавно растящата икономика, която има структурни недостатъци”. Коутс допълни и че Путин ще се старае да си гарантира контрола над медиите, както и подкрепата на елита в Русия. Коутс, който координира работата на всички 16 US разузнавателни агенции, смята, че Русия ще се опита да повлияе и на резултата от междинните парламентарни избори в САЩ през ноември т.г., тъй като смятала, че много успешно се е намесила в президентския вот през ноември 2016 г. Предизборната кампания за вота за руски президент тази година има нововъведение – в предвидените дебати между кандидатите вече няма да се тегли жребий кой срещу кого ще се изправи, а ще участват всичките претенденти за поста (виж графиката). Но без Путин, който е решил да не участва в директните сблъсъци.", "date": "2018.02.14", "title": " Победа на Путин щяла да направи Русия по-агресивна"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%bb%d0%b5%d0%b4-%d0%b2%d0%bb%d0%b8%d0%b7%d0%b0%d0%bd%d0%b5%d1%82%d0%be-%d0%b2-%d1%81%d0%b8%d0%bb%d0%b0-%d0%bd%d0%b0-%d0%b4%d0%be%d0%b3%d0%be%d0%b2/", "text": "Искам да поздравя парламентите на двете държави. Ясно е, че ние като правителство бяхме храбри и направихме нещо добро и за двете страни. Така че специални поздрави на Зоран и оттук нататък имаме доста практическа работа, каза министър-председателят Бойко Борисов, след като бяха разменени ратификационните документи, с които влиза в сила Договорът за приятелство, добросъседство и сътрудничество между Република България и Република Македония. Утре има среща на транспортните ни министри и всяка фаза по основните транспортни коридори – 4, 8 и 10, да ги подготвим и да ги докладваме на 1 март. Поканили сме премиерите на балканските държави, където минават тези коридори, и на срещата ще запознаем с всичко Европейския съвет. Мисля, че ще убедя всички, защото това, което предлагаме, трябва да стане. А стане ли – Балканите ще бъдат красота! А ще стане, защото вече са на масата“, каза още Борисов. Той обясни, че следващата седмица – на 26 февруари, в Лондон Европейската банка за възстановяване и развитие е поканила на среща премиерите на Балканите. „Така че имаме едно доста силно финансиране – Световната банка, Европейската инвестиционна банка и Европейската банка за възстановяване и развитие. Така че ние трябва да сложим на масата трите неща, които искаме – магистралите, жп линиите и дигиталната инфраструктура. В бюджета има 30-40 млрд. евро, свързани с тази инфраструктура“, обясни Борисов. След подписването на Договора за добросъседство от август досега има 11% ръст на стокообмена между двете държави и 10% ръст на туристите. Нямаме право да не оправдаем доверието на гражданите, каза външният министър Екатерина Захариева. Искам да благодаря на колегата си за конструктивната работа. Убедена съм, че оттук нататък добросъседските отношения ще вървят само нагоре. Показахме, че можем да решаваме проблемите на Балканите сами и само за няколко месеца да постигнем напредък, който не беше постигнат от години, каза още Захариева. Мисля, че днес е много важен ден за отношенията ни. Може би, символиката на 14 февруари, ми позволява да кажа, че днес историята се усмихна на България и Македония, а бъдещето им се отвори, каза министърът на външните работи на Република Македония Никола Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Борисов след влизането в сила на договора за добросъседство с Македония: Оттук нататък имаме доста практическа работа"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b3%d0%b5%d1%80%d0%b1-%d0%bd%d1%8f%d0%bc%d0%b0-%d0%b4%d0%b0-%d1%81%d1%82%d0%be%d0%b8-%d0%b7%d0%b0%d0%b4-%d0%b8%d1%81%d1%82/", "text": "  ГЕРБ няма да стои зад Истанбулската конвенция, докато не върнем дебата отначало, заяви премиерът Бойко Борисов пред БТВ. Конвенция на съвета на Европа за превенция и борба с насилието над жени и домашното насилие, това е заглавието на документа, каза Борисов. Всички сме срещу насилието над жени и деца. Парламентът е мястото, където тест по текст се дебатира и отхвърля, уточни премиерът. Патриотите никога не са казали, че ще подкрепят такава Конвенция. На тях мога да им се сърдя само, защото няколко пъти има казах – колеги, ние няма да приемем Истанбулската конвенция в парламента с различни от нашите гласове, каза Борисов. Никога не съм правил на инат, може би и затова толкова пъти хората ме избират. Съобразявал съм се с всеки едни глас и настроение едно мнение, още повече пък ако има и църква. По-странно ми е как колегите от БСП, президентството заговориха за кукловоди, които искат да приемат тази конвенция, приета от 47 държави в Съвета на Европа. Явно поставяме под въпрос дали да членуваме в ЕС“, допълни той. Тази конвенция няма да влиза в НС, защото сега в в Конституционния съд. Винаги съм се съобразявал с всеки един глас. Казал съм го на Патриотите казвам го и сега, ние Истанбулската конвенция ще я приемем само ако има абсолютен консенсус в българското общество. Искат да похарчим 20- 30 млн., не ни трябва тези пари на държавата, да ги дадат за нещо смислено? Защо да ги похарчим? Тук това не се третира, стига с тази Истанбулска конвенция, каза Борисов относно идеята за референдум по темата. Приета е в Истанбул. Именно зад тези конвенция, зад която ние застанахме като европейска партия беше Конвенция на Съвета на Европа за превенция и бора с насилието над жени и домашното насилие. Няма смисъл от референдум за Истанбулската конвенция, допълни премиерът. Къде в Истанбулската конвенция пише за еднополови бракове? Щом, хората са уплашени, махаме я, започваме отначало, каза премиерът. Няма да правя нищо, с което да дам възможност и на комшиите от другата страна и на Корнелия Нинова да си играят със страховете, да проронват сълзи как искат да направим децата гейове и т.н. Няма ние да понесем пасива повече, но ще участваме в следващ дебат“, каза още Борисов.      ", "date": "2018.02.14", "title": " Бойко Борисов: ГЕРБ няма да стои зад Истанбулската конвенция, докато не върнем дебата отначало"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%b2%d0%b5%d0%bd%d1%87%d0%b0-%d1%82%d1%80%d0%b8-%d0%b4%d0%b2%d0%be%d0%b9%d0%ba%d0%b8-%d0%b2-%d0%ba%d1%8a%d1%89/", "text": "Кметът на Бургас Димитър Николов венча три влюбени двойки в специална романтична  , направена в центъра на морския град. Специалната дата- Денят на Свети Валентин бяха избрали Димитър и Назифе, за да се врекат във вечна любов. Инициативата „Осмели се да кажеш Да!“ бе организирана от Дарик радио и подкрепена от Община Бургас. Мариана и Георги са втората двойка, която каза смело „Да“ на открито в центъра на Бургас днес, на Свети Валентин. Те избраха сватба в червено. Булката беше с червена рокля, дъщеричка на двамата младожеци държеше червен букет, червено бе и шампанското. Третата двойка помоли да не бъде снимана, тъй като това си е личен празник на двамата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Кметът на Бургас венча три двойки в къщата на любовта (СНИМКИ)"}
{"url": "https://trud.bg/%d0%bd%d0%b5%d0%b2%d1%8a%d0%b7%d0%bc%d0%be%d0%b6%d0%bd%d0%b8%d1%82%d0%b5-%d0%ba%d0%be%d1%80%d0%b5%d0%b9%d1%81%d0%ba%d0%b8-%d0%b0%d0%bc%d0%b1%d0%b8%d1%86%d0%b8%d0%b8/", "text": "Със Зимните олимпийски игри, които се откриха миналия петък в Южна Корея, изведнъж ситуацията в един от най-напрегнатите райони на планетата, се сдоби с нови перспективи. Някои оптимистични, повечето непредсказуеми. Които задвижиха умовете на наблюдатели и анализатори. Още с изненадващо обявеното намерение седмица по-рано „двете Кореи“ да се представят с общ отбор и под единен флаг, нещата започнаха да изглеждат съмнителни. Каква игра играе севернокорейският лидер Ким Чен Ун? Реален ход към затопляне на отношенията ли е това, или поредна маневра, с цел печелене на време и забавяне на нови санкции? Или нещо съвсем различно. В центъра на вниманието в първите дни на игрите беше Ким Йо Чен, сестра на Ким Чен Ун и първият представител на управляващата КНДР династия, който посещава Южна Корея, която наблюдава спектакъла от официалните ложи. Недалеч от американския вицепрезидент Майк Пенс, който представляваше страната си и същия ден заплаши официално режима в Пхенян с „най-тежките санкции някога налагани на държава“, които САЩ планират да обявят в близките дни. Последваха серия срещи на Ким Йо Чен с официални представители на Южна Корея, включително с президента на страната Мун Джей Ин, който получи и прие официална покана да посети Пхенян. Също толкова безпрецедентно, колкото нейната визита отвъд широката 4 км и дълга 250 км демилитаризирана зона, която разделя Корейския полуостров от 1953 г. насам. Големи изненади около Лунната нова година! Дори Майк Пенс изведнъж „обърна лопатата“ и започна в неделя да говори за възможното отваряне на дипломатически диалог между САЩ и Северна Корея. Американският държавен секретар Рекс Тилърсън ден по-късно на пресконференция от Кайро сипа една чаша студена вода върху тази перспектива, но все пак подчерта, че остава на теория открита. След тридневна визита зад завесата Ким Йо Чен се прибра в Пхенян да докладва на брат си как е преминало посещението, зимните игри си продължаваха в собствения си ритъм, но усещането, че нещо се мъти от двете страни на северния 38-и паралел, пресичащ един конкретен полуостров в Източна Азия, остана. Несъмнено Ким Чен Ун има някакъв конкретен замисъл, в контекста на който използва олимпийските игри като повод да го изложи пред Южна Корея. Може би етап по етап. А може би в контекста на обявената в края на миналата година за успешно завършена ядрена програма и все по-близо до ръба на пълната международна изолация, Ким е решил да играе „ва банк“? И ако се стигне до визита на южнокорейския президент Мун в Пхенян, просто да извади ядрените ракети на парад на площада и да сложи картите на масата: аз имам бомбите, вие сте глобална  икономическа сила и технологичен хегемон; заедно ставаме ядрен играч, ако не от ранга на САЩ, Русия или Китай, то поне като Индия или Израел, и доминираме региона. Колкото и невероятно да звучи този сценарий, не трябва да се забравя мегаломанията, с която са известни севернокорейските лидери през историята досега. Настоящият титуляр на поста „Слънце на нацията“ обаче доказа, че може да надмине всеки от предците си. Ким Чен Ун завърши заветната ядрена програма на КНДР, с всички ракетни опити, под заплахи и постоянно увеличаващи се международни санкции и натиск, за по-малко от седем години, откакто пое властта от Ким Чен Ир през 2011 г. За същия период изчисти всички елементи от близкото обкръжение на баща си, способни да организират дворцов преврат срещу него, включително членове на собственото му семейство. Но също така, както и мнозинството наблюдатели отбелязват напоследък, проведе и реформи в страната си, която въпреки санкциите и международната изолация (или напук на нея) всъщност последните месеци отбелязва икономически ръст. Според някои от тях дори цените на бензина в Пхенян в момента са по-ниски от тези в Сеул. Което пък отдават на контрабандата на петрол с нелегални тръбопроводи през границата на КНДР с Русия. Последното е по-скоро в сферата на спекулациите и непотвърдената информация.  Но да се върнем на възможния на теория, но невъзможен на практика сценарий с обединението на Южна и Северна Корея, под егидата на „ракетния човек“, както Доналд Тръмп нарича Ким Чен Ун. Защото САЩ ще са първите, които ще се възпротивят на подобна концепция и като гарант на примирието на Корейския полуостров, ще имат всички основания от своя гледна точка. Другият гарант обаче, в лицето на Китай, е много вероятно да няма кой знае колко против обединяването на двете Кореи като една държава с ядрен потенциал. Така или иначе китайците нямат нерешени исторически спорове с корейците. Които се сдобиха със собствено ядрено оръжие по същия път, извървян от Китай под ръководството на председателя Мао Дзедун през 1950-те и 1960-те – с внос на съветски технологии в началото, под външен натиск от САЩ и в последствие СССР/Русия, и на собствени мускули докато се получи. На корейците им отне повече време – от началото на програмата през 1982-ра, до първия подземен ядрен тест през 2009 г., и успешното изпитание на междуконтинентална балистична ракета, способна да носи ядрен боен заряд през 2017 г.  – но постигнаха своето. И сега Ким е готов за повече. Което ще е труден за преглъщане залък в Сеул, където са пряко зависими от стратегическия си съюзник срещу КНДР САЩ. Но пък в името на 2000-годишната корейска цивилизация, старата и новата слава на двете части на народа й, и мечтаното обединение на полуострова, да кажем, защо не?! На никой народ в този край на света не му липсват исторически имперски амбиции. С което на първо време ще попритесни жителите на най-близкия съсед, Япония, които и без това вече са на тръни. И не е да няма защо. Единни или не, и от двете страни на демилитаризираната зона на Корейския полуостров помнят японската окупацията от 1910-45 г., и още търсят изкупление за хилядите корейки, отвличани за секс-робини за имперската армия по време на Втората световна война. Конфликтът, довел до разделянето на страната на американско и съветско окупирани части, след капитулацията на Япония през 1945 г. И оттам до превръщането на Корейския полуостров в един от първите горещи фронтове на Студената война между 1950 и 1953 г., и практически до днес – единствено със споразумение за прекратяване на огъня, в сила оттогава. Обединена ядрена Корея, без съгласието на САЩ, ще е повече от директна заплаха за Япония и за интересите на Вашингтон в Азиатско-Тихоокеанския регион. Ако Китай реши на първо време да не се меси в свадата, а Русия да е просто арбитър, корейските амбиции могат да се превърнат в следващия водещ геополитически фактор. Тази налудничава теория има и по-реалистична версия, в която Пхенян и Сеул наистина започват открит диалог помежду си. Северна Корея се съгласява, в замяна на поетапно ограничаване на ядрената си програма за военни цели, да започне постепенна икономическа интеграция с Южна. Ядрени центрофуги срещу реактори за граждански цели, с които да изнася ток, примерно, на първо време, за да омилостивят малко САЩ. Първият етап на процеса може да отнеме на теория години, през които Ким ще трябва да има сигурни гаранции, че няма да му отнемат наличния ядрен арсенал и ще дебне зорко за провокации и опити за покушение. Недоверието между Севера и Юга няма да се изкорени толкова лесно, особено с милионите севернокорейци, подлагани с поколения на изолация, партийна пропаганда и откровено промиване на мозъци. Но под желязната хватка на Ким и с много, много желание и капитали от страна на Сеул, е напълно постижимо. Разбира се, най-важният въпрос остава, кой освен КНДР и Южна Корея, има интерес от тяхното обединение?!", "date": "2018.02.14", "title": " (Не)възможните корейски амбиции\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%b0%d0%bd%d1%82%d0%b8%d1%82%d0%b5%d1%80%d0%be%d1%80-%d1%85%d1%80%d0%b8%d1%81%d1%82%d0%be-%d1%81%d0%bc%d0%be%d0%bb%d0%b5%d0%bd/", "text": "– Не знам какво е имал предвид Хавел с термина „нежна революция“. Но очевидно не е било точно това, което наивните ентусиасти смятаха, че предстои в края на 80-те години от миналия век. Едва ли всички очакваха, че след края на Студената война ще започне странна джендър-революция. Тя руши традиционните ценности и отношения, но най-вече си поставя за цел създаване на нова порода човек. А съпътстващата промяна не е просто социална, а „социално-полова“, в духа на приетата по-късно Истанбулска конвенция. Тя вече раздели обществото както един Манифест от по-миналия век, който започва с думите: „Призрак броди из Европа…“ Сега отново призрак броди из стария континент. Това е призракът на амбициозна идеология, която нагнетява нов тип фанатизъм и поражда джендър-радикализацията. Основно противоречие вече не е дилемата капитализъм-социализъм. Новите напрежения са по оста между консерватизма и „социално-половия“ експеримент на либерализма. Напоследък – около тридесет години след „нежната“ революция – нещата все повече загрубяват. Така става винаги, щом борбата за власт подмени съдържанието на борбата за справедливост. – В документа има много различни пластове, както и остри подводни камъни. А освен това има „Обяснителен доклад“, който съпътства текста на конвенцията, но не е доведен до знанието на широката общественост… Смятам за неморално да се настоява за приемане на разпоредби, които май нарочно не са разяснени на хората. Защото ако ги разберат в подробности, същите тези хора ще се чувстват предадени. Ще се стреснат заради децата си и ще се усетят като заложници. Засега малка част от обществеността реагира като при Стокхолмския синдром: изобразява влюбване в похитителите, белким заплахата се размине. Тези доверчиви люде са изпълнени с необяснима вяра, че живеят в най-добрия от всички възможни светове. За тях джендър-операторите са нещо като модерни и приветливи вестители на „социално-полово“ разнообразие. А разнообразието е подправката на живота, както гласи една английска поговорка. – На английски думичката „джендър“ означава първо на първо граматичния род на останалите думи: мъжки (той), женски (тя) и среден род (то). Само че (то) се използва за неодушевени предмети, които преобладават в лексиката на английския. Но нима заради това българите трябва да престанат да говорят за света (той) в мъжки род, а за именуване на пролетта и любовта (тя) да се откажат от женския род? Нима майчината ласка може да се забрави, защото – видите ли – Истанбулската конвенция изобщо не си прави труда да я изтъкне пред други „социално-полови роли“?! Не виждаме акцент върху майчинството и неприкосновеността на децата – а точно такъв приоритет би следвало да включва основното съдържание на документа. Интересен пропуск, на фона на педантично-пластмасовото му многословие… – Ако маргинали в Обединеното кралство практикуват хормонално забавяне в съзряването на деца, за да можели на 13-14 години те сами да изберат своята джендър-идентичност – нима сме длъжни да подражаваме на това заради кефа на Съвета на Европа. Наскоро в английско училище уволниха учител по математика заради това, че е поздравил девойките от неговия клас с думите „Браво, момичета!“ , вместо да използва среден род – като за неодушевени предмети. Значи ли това, че сме длъжни да въведем тази мода и у нас, в духа на криворазбраната цивилизация? Това е насилие над природните фактори, което обрича устойчивото развитие на човешкото общество. То става заложник на чудовищни експериментатори в диапазона от Троцки до Менгеле. Нека си спестим „революционните експерименти“ със самите устои на човешкия род и християнската цивилизация. Децата са най-красивото доказателство за божествен код в природата – нека запазим неприкосновеността им и природните им права на майчина обич и бащинска грижа. – Изневерявайки на традиционния си консерватизъм, британската общественост направи вече знакови джендър-компромиси. Но дори в родината на Дарвин не са се втурнали да ратифицират Истанбулската конвенция. И май не се навиват да го сторят, а вместо това обмислят – заедно със страни от Вишеградската четворка – някакъв алтернативен документ. Обединеното кралство прилича на заложник, който тръгва да се спасява – явно превъзмогнал парализиращия чар на Стокхолмския синдром. По такъв начин реагират и агитаторите в полза на Истанбулската конвенция. Това би било социална гротеска, ако не беше страшна манипулация. Гротеска е въодушевлението, че най-после грубияните ще престанат да бият жените. А че такова насилие е недопустимо – в това никой изобщо не се съмнява. Българските закони са категорични в това отношение. И манталитета на народа отхвърля с омерзение този тип поведение. Фактът, че други страни са ратифицирали Истанбулската конвенция, не се отразява автоматично на положението на жените. Правозащитници изтъкват, че в Турция например, след приемането на документа над 400 жени са били убити по време на бракоразводните им процеси. В Германия конвенцията изобщо не предотврати новогодишното изнасилване на стотици германки на Кьолнската гара. В духа на политическа коректност и медиите, и полицията се опитаха да го премълчат. – Европа отдавна проявява белези на обобщен Стокхолмски синдром. И не е чудно, че у нас действат интернационално финансирани ентусиасти, които са фенове на радикален джендъризъм. И в също такава степен тези среди са враждебни към всичко патриотично, към народа си и неговите усилия да оцелява с достойнство. Сигурно враждебността им носи точки и грантове. Но това е „бял кахър“, на фона на програмираната манипулация, за която споменах по-горе. Манипулация, която преднамерено използва психологичните ефекти на Стокхолмския синдром, за да поставя детската душевност в зависимост от чужди мераци… Представете си как неукрепналата детска психика би реагирала на джендър-агитация, извършвана в училищата. И то от евро-проповедници с имунитет и привилегии, по силата на конвенция. (Подписалите документа бивши и сегашни не обелват дума за претенциите на джендър-операторите да имат нещо повече от дипломатически статут, и безконтролно влизане в страната и училищата.) Защо е тази странна фиксация върху училищата? Дали говоренето пред ученици е нещо, за което проповедниците следвало да бъдат освобождавани от отговорност? Като че ли ще става дума за невролингвистично програмиране на децата. Нали не смятате, че методите за форсирано психологическо въздействие са само филмова измислица? В Обяснителния доклад, който е неразделна част от конвенцията, има претенции за привилегии, имунитети и слабо контролиран достъп до най-съкровеното – децата на България. Това обяснява твърдата съпротива на мислещия народ срещу планираното посегателство над младото ни поколение. Няма да се огънем! – В Обяснителния доклад има и такава клауза: ще сме задължени да приемаме „недокументирани мигранти и бежанци“. Достатъчно било те да се позовават на своята джендър-идентичност. Щеше да е анекдот за характера на Брюкселското гостоприемство, ако не носеше заплаха от инфилтриране на терористи. И то в страна, която е външна граница на Европейския съюз. Неуместно и опасно е да подценяваме способността за мимикрия на глобалния тероризъм. Той е разпределена система, която поражда мрежов „живот“ с удивителна адаптивност. Той се възползва от кризата с бежанците, за да пласира симпатизанти и дори оперативни кадри из цяла Европа. Истанбулската конвенция е писана преди кризата и изобщо не отчита поуките от този демографски потоп. А те са, че „Един гледа сватба – друг брадва…“ Опасявам се, че тероризмът вече е съумял да проникне в системата от институции, правозащитни инициативи и неправителствени организации, с които Европа толкова се гордее. – Първият е свързан с терориста, окървавил Коледния базар в Берлин. Той успява да изчезне от централния булевард Курфюрстендам, пътува до Хамбург, където следите му се губят. (Вината, изглежда, не е на полицията, а по мнението на експерти се дължи на политическа намеса в работата й.) Едва в Италия един млад полицай с риск за живота си успява да застреля атентатора. Вторият пример е с терориста от Ансбах, Германия. Дошъл е в Европа като „недокументиран мигрант“, заловен в България и разпределен в един от центровете за бежанци. Там е обект на персонално внимание и грижи от страна на ноторно известна „правозащитна организация“. Тя оказва натиск върху властите за уреждане на статута му; след това той заминава за Ансбах в гостоприемна Германия, където се опитва да взриви младежки празник. Самоделното му взривно устройство експлодира, малко преди да успее да се смеси с веселящото се множество. Остават трудни въпроси за характера на отношенията и предпочитанията на тукашната НПО точно към него, или към неговия типаж. Ако се направи оценка на риска, изводите могат да бъдат направо стряскащи. Закоравели терористи могат да се възползват от социално-половата либерализация на достъпа до Европейския съюз. България има интерес това да не се случва през границите, за които ние носим отговорност. А конюнктурно-политическа намеса отвън в нашата зона на отговорност може да е неволна услуга за международната престъпност. – Така е. И то от времето преди да се развихри трансконтиненталната далавера с мигранти, носещи милиардни приходи на същите среди, които организират и наркотрафика. Ето така стоят нещата с последиците от безкритичното приемане на конвенцията. Нещо, което дори не са си направили труда да преведат като за пред мислещи хора… Крият ли го от нас, или се притесняват от масово негодувание? Мрънкат, че трябвало да се отговаря само с „да“ или „не“ на въпрос дали приемаме побоя над жените. Мисля, че обиждат природно интелигентния българския народ. Колкото е обидна и беднотията, в която той едва свързва двата края. На този фон горната дилема е още по-нелепа – и нравствено, и логически. В древността един мъдрец попитал опонента си: „Ти престана ли да биеш баща си?“ По такъв начин опровергал мнението, че на всеки въпрос може да се отговори само с „да“ или „не“. Просто „да“ означава признание, че отговарящият е биел баща си, но после престанал. Докато „не“ означава, че продължава да го бие… Напомням тази случка отпреди хиляди години, за да подскажа, че мислещите хора не бива да се подценяват. Нюансите са важни – светът не е само черно и бяло. – Уместно би било от България да стартира Международна Харта за неприкосновеност на децата, майчинството и училищата. В нея да се обединят принципи за физическа и ментална неприкосновеност, свобода от психологически тормоз, отхвърляне на насилието не само над телата, а и над душевността на младото поколение, което е в прицела на глобално-организирана престъпност.   Христо Смоленов е експерт по антитероризъм. Инициатор е за създаването на “Екогласност” и на Русенския комитет през 1988 година. Бил е парламентарен секретар на Министерството на отбраната през 1995-1997 г. и народен представител в 38-ото Народно събрание. Специалист е по логика и евристика. Доцент, доктор в Института по металознание, съоръжения и технологии към БАН. Завършил е Московски държавен университет “Ломоносов”. През 1991 г. е стипендиант на фондация “Александър фон Хумболт” в Германия, а преди това гост-професор в Университета на Монреал (Канада) и в Католическия университет на Америка във Вашингтон. Бил е треньор по карате на първите групи за борба с тероризма.", "date": "2018.02.14", "title": " Експертът по антитерор Христо Смоленов пред „Труд“: Истанбулската конвенция е като Стокхолмския синдром"}
{"url": "https://trud.bg/%d0%ba%d0%b0%d1%87%d0%b5%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%bd%d0%b8%d1%8f-%d0%bf%d1%80%d0%be%d1%86%d0%b5%d1%81/", "text": " Има ли обществото някакъв поглед върху провежданите процедури в отделните висши училища (ВУ) и дали може да указва въздействие по някакъв начин? Преглеждайки отново принципите, на които се изгражда ЗРАСРБ, и специално на стремежа за „…изграждането на единно образователно и научноизследователско пространство” е полезно да се дискутират няколко основни теми. Една от тях е за регулирането на конкурсите за академични длъжности и за научни степени. Известно е, че в закона е предвидено да се уточнят минимални изисквания, които трябва да бъдат покрити от кандидатите за съответната позиция. В текущия вариант на ЗРАСРБ, това е вменено на ВУ, като се подготвя нов вариант с въвеждане на национални минимални изисквания. Нека поотделно дискутираме придобиването на научните степени (образователната и научна степен (ОНС) „доктор” и научната степен (НС) „доктор на науките”) и заемането на академичните длъжности. Придобитите ОНС „доктор” и НС „доктор на науките” са с национално признаване, което поставя пред ВУ значителна отговорност за качеството на съответните дисертационни трудове, включително и недопускане на случаи на заимстване на изследвания и дори цели текстове (плагиатство) от чужд(и) автор(и). За съжаление при сегашната редакция на ЗРАСРБ този проблем не е преодолян. Нещо повече, ако дадена личност е придобила ОНС „доктор” или НС „доктор на науките” по процедура в едно ВУ при занижени минимални изисквания, то кандидатствайки в друго ВУ за академична длъжност, последното трябва безпрекословно да признае получените степени. Ето защо бихме приветствали утвърждаването на национални минимални изисквания за ОНС „доктор” и НС „доктор на науките” по области на висшето образование. Тези изисквания обаче трябва да се прецизират и да няма възможност за собствени тълкувания, т.е. с ясни, лесно проверими и доказуеми наукометрични показатели. Допълнително обаче, ще бъде необходимо да се вмени на някоя външна за ВУ организация да провежда задължителен контрол по спазването на показателите и при провеждането на процедурите. Може би това би могла да бъде Националната агенция за оценяване и акредитация (НАОА)? По друг начин стои въпросът с минималните изисквания за академичните длъжности – трябва ли да има национални такива? В момента се предлага това да е така, но възможно ли е тези минимални изисквания, дори да са дефинирани по области на висшето образование, да успеят да отразят спецификата на различните ВУ, които провеждат обучение в една и съща област? Във всяка област има множество професионални направления, поддържани в различна степен от различните ВУ. Нещо повече – между различните професионални направления не винаги може да се намери обща измеримост на публикационни и научно-изследователски характеристики. Може да се дискутира и друг поглед върху минималните изисквания, свързан с предоставяне на правото за определяне на отделните ВУ – той е свързан с чл. 15, ал. 3 от ЗРАСРБ относно преминаване от едно ВУ в друга на същата академична длъжност. Дали това няма да създаде реалната възможност за преминаване от ВУ със занижени критерии по хабилитиране към друго ВУ, което си е поставило значителни цели относно качеството на образованието и нивото на научноизследователските разработки? Настоящият ЗРАСРБ позволява и сега това да се случи, но дали въвеждането на национални минимални изисквания ще предотвратят един такъв процес или ще го задълбочат? Могат да се посочат още много примери за позитивни и негативни последици от въвеждането на национални минимални изисквания за академичните длъжности. Не бива обаче да се забравя, че определението на понятията „доцент” и „професор” е като академична длъжност за дадено ВУ или научна организация, а не като научно звание изобщо. Такава е доминиращата световна практика – всяко ВУ само преценява какви са параметрите на собствените минимални изисквания, които то предявява към кандидатите за заемането на определената академична длъжност в него. Връщайки се отново на текста от ЗРАСРБ „гарантиране на обществения интерес, свързан с качеството на образователния процес…”, не можем да не се запитаме какво може да се каже за поддържане и стимулиране на „качеството на образователния процес” при недостатъчното финансово осигуряване на академичните длъжности – въпрос, многократно повдиган и в предходните публикации по темата. Качеството на образованието зависи от мотивираността на преподавателите и тяхното желание да предлагат на обучаваните новостите в съответната област, а понякога новостите идват с много бързи темпове. Един всеобщо известен пример. В момента се лансира като важно образованието в няколко направления, между които са тези на „информатика и компютърни науки” и „комуникационна и компютърна техника”. Увеличаването на приеманите студенти неминуемо изисква осигуряване на качествен преподавателски персонал и увеличаване на броя на преподавателите. Ясно е, че това може да стане чрез мотивиране на млади хора за заемане на академична длъжност „асистент”. Да, мотивирани млади хора! А как един млад човек завършил висшето си образование в горните направления ще бъде мотивиран да се съгласи на пожертвование, приемайки „бремето” на асистент във ВУ, след като бизнесът му предлага 3-5 пъти по-високо заплащане? Това важи и за други направления. Въпросът въобще не е нов, но конкретен отговор няма, а от това страда цялото ВУ, най-малкото поради нарастване на средната възраст на академичния състав. Конкретно за Техническия университет – София (ТУ – София) може да се посочи, че през 2017 г. от напусналите по различни причини преподаватели 40,7% са от групата на нехабилитирания академичен състав (асистент, главен асистент), като 63,6% от тях са напуснали по собствено желание! За компенсиране на това през 2017 г. бяха планирани 31 свободни места за асистенти към отделните звена, но реално успяха да се обявят общо 28 от тях. Все пак това е почти 1/3 от всички обявени конкурси, като общо конкурсите за нехабилитирани преподаватели през годината съставляват 70,6% от всички обявени конкурси. Друг е въпросът до кога и как могат да се задържат тези млади хора на избраната преподавателска позиция, защото тенденцията от последните години е намаление само на асистентите в ТУ – София с около 1,2% годишно, при трайно намаление спрямо целия академичен състав с около 1,6% (по данни за януари 2018 г. към януари 2017 г.). За сравнение по различни причини академичният състав в ТУ – София е намалял за последната година с 9,6%, а през настоящата 2018 г. се очаква навършване на пенсионна възраст на общо 60 преподаватели, от които 18 са нехабилитирани. Безспорно качеството на образователния процес е пряко зависимо от качеството на академичния състав, а също така и от качеството на материалната база, представяна за обучение. Образователната политика на държавата, а и рейтинговата система на МОН е насочена към развиване на университетите в тези направления, в които те са силни. А може ли да се постигне оптимизиране и подобряване на обучението в университетите чрез обединение на техните възможности? Идеята е да се позволи на университетите да използват по-добрата академична и материална инфраструктура на други ВУ, Българската академия на науките (БАН) и Селскостопанска академия (ССА) за провеждане на обучение и най-вече на лабораторни изследвания. Няма смисъл някои университети да поддържат звена и специализирани лаборатории в направления, които не са типични за този ВУЗ. От гледна точка на повишаване на качеството на образованието и от икономическа гледна точка е по-добре това да се извършва от звена в други ВУ и БАН които са „силни” в това направление. Например за ТУ – София не са типични учебни дисциплини от областта на химията, хуманитарните и правните науки, но в редица специалности такива курсове се водят, защото широкопрофилността на нашето инженерно образование го изисква. Такива „нетипични” курсове биха могли да се възложат на силни в тези области университети като ХТУМ и УНСС съответно. От друга страна ТУ – София е тясно специализиран в много други области и академичната и материалната инфраструктура на ТУ – София би могла да се използва от други ВУ. С други думи това е възможност за съвместно обучение по някои специалности. Виждането е рационално, но е свързано с промени в законодателството и най-вече с акредитацията. Защото докато академичната автономия включва „право на сдружаване с български и/или чуждестранни висши училища, признати по законодателството на съответната държава, за осъществяване на съвместно обучение на студенти, докторанти и специализанти…”, (чл. 21, ал. 1, т. 9 от ЗВО), то учебният процес в българските ВУ „…се провежда само в техни основни звена и филиали…” (чл. 39, ал. 1 от ЗВО), което изключва възможността студенти от едно ВУ да се обучават на територията на друго ВУ, БАН или ССА. Вероятно биха възникнали и някои негативни моменти при организирането на съвместно обучение, но когато целта е повишаване на качеството на обучението и осигуряване на съответствието му с пазара на труда, трябва да се върви в тази посока.", "date": "2018.02.14", "title": " Качеството на образователния процес е пряко зависимо от качеството на академичния състав"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bd%d1%8f%d0%bc%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b2-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bd%d0%b0-%d0%bf/", "text": "Във връзка с изявление на председателя на БСП – г-жа Корнелия Нинова от 08.02.2018г. на брифинг в Народното събрание и отправено искане /сигнал/ за проверка на работата на Районна прокуратура – Шумен по повод предприети действия по сигнал срещу член на БСП, главният прокурор разпореди извършване на проверка. Това съобщиха от държавното обвинение. Резултатите от проверката са : Действията на Районна прокуратура – Шумен по образуване на преписката, разпределението й и разпореждането за възлагане на проверка, с оглед данни за престъпление по чл. 313 НК, са в съответствие с функционалните задължения на прокурорите и са извършени при спазване изискванията на чл. 145, ал. 1, т. 3 от Закона за съдебната власт. Значителна част от информацията, изискана с писмото на директора на ОДМВР – Шумен рег. № 372000-1541/23.01.2018г. от председателя на Общопартийната контролна комисия на БСП, гр. София, излиза извън рамките на предмета на възложената проверка от РП – Шумен и необходимите документи за изясняване на наличието на данни за престъпление по чл. 313 НК. Събирането на тази информация, освен че е неотносимо към предмета на извършваната проверка, не е възлагано по никакъв начин от прокурора и е предприето по инициатива на ОДМВР – Шумен. Главният прокурор изпрати копия от изготвения доклад от проверката на подателя на сигнала и на министъра на вътрешните работи. В прикачените файлове представяме : АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Цацаров: Няма нарушения в работата на прокуратурата в Шумен по сигнала за документно престъпление от член на БСП"}
{"url": "https://trud.bg/112-%d1%85%d0%b8%d0%bb-%d0%b2%d1%8a%d1%80%d1%82%d1%8f%d1%82-%d0%b1%d0%b8%d0%b7%d0%bd%d0%b5%d1%81-%d1%81-%d0%bf%d0%b5%d1%80%d1%81%d0%be%d0%bd%d0%b0%d0%bb/", "text": "Само 112 хил. души в страната са работодатели, което означава, че въртят бизнес с нает персонал. Това са 3,5% от работещите българи, сочат данните на НСИ за четвъртото тримесечие на миналата година. Други 241,2 хил. души също работят за себе си, но те нямат нает персонал. Общият брой на заетите граждани на възраст над 15 години е 3,167 млн., което прави само 52,3% от населението в тази възраст. Делът на работещите мъже е 58,6%, а докато само 46,5% от жените работят. В рамките на година заетите се увеличават с 161,7 хил., или с 3,1%. Редица хора не работят, защото още учат или просто са домакини и се грижат за семейството. Официалният брой на безработните граждани е 189,3 хил., като за година те намаляват с над 25 хил., или с близо 12%. Други 101,7 хил. души обаче въобще не търсят работа, защото не вярват, че ще си намерят и затова не са включени в групата на безработните. Хората с висше образование най-рядко остават без работа. Безработицата при висшистите е само 3,1%, при хората със средно образование е 4,7%, докато от тези с основно или по-ниско образование 16,6% нямат работа.", "date": "2018.02.14", "title": " 112 хил. въртят бизнес с персонал"}
{"url": "https://trud.bg/%d0%ba%d0%b0%d0%bc%d1%8a%d0%bd%d0%b8-%d0%b2-%d1%81%d1%8a%d0%b4%d0%be%d0%b2%d0%b5%d1%82%d0%b5-%d0%b7%d0%b0-%d0%b1%d0%b8%d1%82%d0%be%d0%b2%d0%b0-%d1%81%d0%bc%d0%b5%d1%82-%d0%b7%d0%b0%d1%81%d1%82%d1%80/", "text": "Камъни, изхвърлени в съдовете за битова смет, застрашиха функционирането на инсталациите в Регионалната система за управление на твърди битови отпадъци, която бе изградена край великотърновското село Шереметя. Неизвестните към момента автори на недобросъвестните прояви създадоха реален риск както от увреждане на съвременните сепариращи машини, така и на камионите по сметосъбиране. Подобни действия причиняват щети за сериозни суми и изискват отделянето на допълнителни средства за необходимите ремонти. Община Велико Търново апелира към жителите на Старата столица, общината и на всички общини, чиято смет постъпва в системата, да не изхвърлят строителни материали и камъни в съдовете пред домовете им и по улиците. Сметта от този тип следва да бъде транспортирана до Депото за строителни отпадъци, намиращо се край с. Леденик. Регионалната система за твърди битови отпадъци бе изградена със средства по Оперативна програма „Околна среда“ 2007-2013, с инвестиция в размер на 33,2 милиона лева. Депото обезпечава третирането и обезвреждането на цялото количество битова смет, която постъпва от териториите на общините Велико Търново, Горна Оряховица, Лясковец, Елена, Златарица и Стражица. Системата за управление на отпадъците отговаря на съвременните европейски практики, като е изграден пълен цикъл за обработка и са включени всички възможни сепаратори. Благодарение на високата ефективност на работата и пълната натовареност на съоръженията голяма част от събраните и обработени отпадъци се превръщат в суровина за преработващата индустрия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Камъни в съдовете за битова смет застрашиха инсталациите в регионалното депо в Търново"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b1%d0%b0%d0%bb%d1%8a%d0%ba%d0%be%d0%b2-%d0%b2-%d0%ba%d0%bb%d1%83%d0%b1-%d1%81%d0%b5%d0%b4%d0%b5%d0%bc-%d0%b2%d1%8a%d0%b2-%d0%b2/", "text": "Нужни са общо около 1,8 милиона лева за оформяне на два терена за тренировки и за минибаза за нуждите на ФК „Етър. Създавенето на терените ще струва около 800 000 лева, а 1 млн.лева ще е инвестицията за базата на тима. Това обяви пред свои почитатели и приятели в култовия „Клуб Седем” във Велико Търново футболната легенда Красимир Балъков. Наскоро той пое виолетовия тим като негов главен мениджър и положителните резултати вече са на лице. Балъков бе гост във вторник вечерта на DJ Емо в „Клуб Седем”, където редовно се организират срещи на търновци с известни личности от спорта, културата, шоу бизнеса. Пред десетките присъстващи, Краси Балъков разказа спомени от футболната си кариера. „Още докато учех в началното училище, всеки ден играех футбол със съучениците си. Обичах този спорт, както се обичат родители. Решаваща роля за моето израстване като футболист имат Наско Методиев, Георги Василев, Васил Матев… С някои мои съотборници влязохме в мъжкия отбор на „Етър” доста дано, почти деца-на 16-17 години. Такива млади играчи по онова време нямаше в Европа. Караха ни да чистим обувките на старшите играчи. Сега осъзнавам, че тези стари традиции възпитаваха. Идоли тогава за мен бяха футболисти като Георги Цингов, Стефан Лахчиев, Емил Димитров и др.”, сподели Красимир Балъков.  Звездата от САЩ 94 си спомни забавен момент от участието си в „Етър”, когато треньор е бил Георги Василев. „Георги Цингов искаше да замине да играе в Гърция, но ръководството на отбора нещо не искаше да го пусне. Един ден Цингата ми вика: „Кажи на Георги Василев, че искаш да си титуляр, но аз ти преча на развитието”. Послушах го и чинно отидох при Георги Василев. А той щом ме изслуша, ме нахока: „Да се махаш от тука!” . Веднъж пък старшите играчи ме питат: „Искаш ли да играеш?”. Щом отговорих с ентусиазъм, ми заявиха, че ще ме пуснат на терена, но при условие, че после им дам премията и аз приех с готовност” , разказа с усмивка Балъков. Главният мениджър на виолетовите довери, че играчите в отбора били добри приятели помежду си, но люто се карали, когато играели волейбол. Красимир Балъков няма да забрави решаващ мач Щутгарт-Шалке през 2001 г. „Тогава Щутгарт се бореше да остане в групата, мачът беше труден, при 35 градуса жега. В 90-та минута, ми подадоха странична топка, затворих очи и вкарах гол и победихме с 1 : 0. Това беше спасението на отбора, защото ако бяхме загубили бюджетът от 45 милиона, щеше да падне на 25 милиона, а 50 % от хората в клуба трябваше да си ходят. Голът обаче остави тимът в елита”, казва с нескрита гордост Балъков. Именитият футболист се върна и в годините, когато бе в националния отбор. „Димитър Пенев е легенда и институция в българския футбол. Велик като футболист, още повече като треньор. Заслужено беше избран за наставник №1 у нас за XX век. Не случайно го наричаха Стратега. Умееше да влезе под кожата на всеки състезател. Подхождаше индивидуално-знаеше кого да поощри, кого да стресне, на кого да поговори бащински”, реди Балъков. Той разкри паметни мигове за участието си в ЦСКА, в „Спортинг”-Лисабон, където 4 г. е играл с Ивайло Йорданов, а Фиго бил млад футболист.  „Поддържам контакти със съотборниците си, които са имена в световния футбол. Имам добри позиции във футболния бизнес. Използвам контактите си, за да помогна на „Етър”, подчертава Балъков. Известният далеч зад пределите на Родината търновец обаче с нескрита болка казва, че в България няма ненаказано добро. Няма търпимост към хората, които искат да направят нещо положително, но им трябва време. „Веднага започват удари под кръста и неоснователни критики. Въпреки това, реших да рискувам и да помогна на „Етър”. Бюджетът на клуба е малък и стига само, колкото да се борим да се задържим в групата. Да се работи с мен, не е лесно, защото налагам други методики и не действам по български. За 5-6 седмици с момчетата свършихме доста работа и добрите резултати не закъсняха. Благодарен съм на подкрепата на общинското ръководство и на местния бизнес”, заяви главният мениджър на виолетовите. Красимир Балъков е категоричен, че винаги ще е в структурите на „Етър”, но няма апетити към политиката, нито към постове в спортни организации. „Обичам да си правя дългосрочни планове в живота и до 60-та си годишнина искам да съм в динамичното ежедневие”, уточни Красимир Балъков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Красимир Балъков в „Клуб Седем” във Велико Търново: Трябват 1,8 млн. лева за база и два тренировъчни терена на ФК „Етър”"}
{"url": "https://trud.bg/%d0%bf%d0%be%d0%bc%d0%be%d1%89%d0%bd%d0%b8%d0%ba-%d0%bd%d0%b0-%d1%80%d0%be%d1%81%d0%b8-%d1%81-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d1%80%d0%b5%d1%89%d1%83-%d0%bc%d0%b8/", "text": "Помощник на Делио Роси, треньор на „Левски“, седна до Димитър Димитров, наставник на „Лудогорец“, по време на пресконференцията преди 1/16-финалния първи двубой на „орлите“ с „Милан“. Става въпрос за Детелин Баялцалиев, който от първите дни на януари започна работа на „Герена“. Бившият международен рефер владее перфектно италиански и това е причината от Разград да го ангажират по край мачовете с „Милан“. Любопитното е, че преди време Баялцалиев работи и за ЦСКА като преводач на бившия треньор Енрико Катуци. В неговата компания Херо заяви, че вярва в победа над „Милан“. Наставникът на българския шампион отказа да разкрие с каква тактика ще излезе срещу „росонерите“ заради възможност за пробив. „Вярвам в успеха над гранд като „Милан“ – каза Херо. – Ако не беше така, нямаше да съм треньор на този отбор. Вярвам на 100%. Надявам се късметът и шансът да са с нас. Дано ни подценят. Емоцията ще бъде водеща за моите играчи в този мач. Не искам да коментирам предварително каква ще е постройката ни за предстоящата среща по някои причини. Смятам, че пред собствена публика и това, което очакват от нас, нашият отбор ще бъде офанзивен. Надявам се да станем свидетели на добра игра и качествен двубой. Такъв, какъвто се очаква от цяла България.“ „Лудогорец“ няма контузени. Клаудиу Кешерю и Натанаел обаче пропускат срещата, заради наказания. Снимка: СПОРТАЛ", "date": "2018.02.14", "title": " Помощник на Роси с „Лудогорец“ срещу „Милан“"}
{"url": "https://trud.bg/%d0%bb%d1%8e%d0%b1%d0%be%d0%b2%d1%82%d0%b0-%d0%bf%d0%be%d0%b5%d0%b7%d0%b8%d1%8f%d0%b2%d0%b8%d0%bd%d0%be%d0%bc%d1%83%d0%b7%d0%b8%d0%ba%d0%b0/", "text": "В нашето прагматично време дали е модерна романтичната любов? Съществуват ли такива изпепеляващи страсти като драматичната сага на Лора и Яворов, като интелектуалното любовно приключение на Пенчо Славейков и Мара Белчева? Защо вицовете за меркантилни блондинки, грубовати мъжкари и търговци на любов изместиха тайно споделяните разговори за естественото привличане, романтичните жестове между мъжа и жената, легендата за принца и мечтата за принцесата? Такива въпроси си задаваха десетките присъстващи в къща-музей „Петко и Пенчо Славейкови”, където се състоя литературно-музикалната вечер „Насреща ми седеше мълком ти…”, събрала заедно в поетичен хор 15 известни поети. Събитието беше организирано от Атанас Капралов (директор на Националния литературен музей) се проведе в навечерието на Празника на виното и любовта – 14 февруари, и беше посветено на 150-годишнината от рождението на поетесата Мара Белчева. „Поезията празнува любовта всеки ден” – каза журналистката Райна Дамяни, която водеше рецитала, като умело вмъкваше стихове и писма от Мара Белчева и Пенчо Славейков като мост през времето – класика и съвременност. А палитрата от най-популярните стихотворения на днешните поети създаде така жадуваната от публиката атмосфера на емоционален кипеж – високата температура на търсената любов: „Белите ми нощи – не насън, наяве…” (Маргарита Петкова), „Най-хубавите приказки са тъжни,/ голямата любов на тях прилича…” (Добромир Банев), „Не ме избираш ти, душата те избира…” (Виолета Христова), „Още преди да те срещна в живота си, / теб съм обичал…” (Георги Константинов), „И този ден ще трябва без теб да преживея…” (Валентина Радинска), „Тя обича да се съблича…” (Владо Любенов), „По-бързо грабвай лятната ми кожа!” (Анжела Димчева), „Разминахме се с теб на косъм…” (Атанас Капралов), „…По-малко тайни срещи, повече тайни раздели…” (Марин Бодаков), „Любов – нетрайна дума, любов – случайно име…” (Иван Есенски), „Бавни танци за бързи момичета, / топли ябълки в нощните клони…(Пламен Киров), „И пак познатата тревога ми каза „Добър ден, тъга!”(Георги Н. Киров), „Ще те погаля с поглед тихо в мрака…” (Катя Кремзер). Поетичният рецитал беше украсен от бардовите изпъления на поета Ивайло Диманов, чиито балади припомнят за „нежния инфаркт”, притежават магията на любовния копнеж: „В някой ден, в някой час, в някой миг любовта, уж случайно, ще почука и на твоята врата…” Какво е любов без вино? Повече от два часа поети и почитатели на поезията вдигаха наздравици за най-великото човешко чувство.", "date": "2018.02.14", "title": " Любовта = поезия+вино+музика\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d1%81%d0%bd%d0%be%d1%83%d0%b1%d0%be%d1%80%d0%b4%d0%b8%d1%81%d1%82-%d1%81%d0%bb%d0%b5%d0%b4-%d0%bf%d0%b0%d0%b4%d0%bd%d0%b0%d0%bb%d0%b0-%d0%bb%d0%b0%d0%b2/", "text": "Сноубордист е спасен след паднала лавина извън пистите в Банско, предаде БГНЕС, позовавайки се на информация от директора на Планинската спасителна служба Христо Григоров. Продължава издирването на още двама души, които са изчезнали след втора паднала лавина. Христо Григоров уточни, че първия инцидент е станал тази сутрин. Сноубордист е влязъл в улей в района извън пистите. Получило се е подсичане на снега и е паднала лавина, която го е затрупала. Веднага към мястото са тръгнали планински спасители. Провела се е няколкочасова спасителна акция. Спасителите са извадили сноубордиста в безсъзнание и с глътнат език. Успели са да го реанимират и да го предадат жив на медицински екип. Обявена е най-високата степен от лавинна опасност в Пирин.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Спасиха сноубордист след паднала лавина в Банско, издирват още двама души"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%b2-%d1%82%d0%be%d0%b7%d0%b8-%d0%bc%d0%b8%d0%bb%d0%b0%d0%bd-%d0%bc%d0%be%d0%b3%d0%b0-%d0%b4%d0%b0-%d0%b8%d0%b3%d1%80%d0%b0%d1%8f-%d0%b1%d0%b5%d0%b7/", "text": "Валери Божинов, който преди дни подписа с хърватския шампион „Риека“, заяви, че спокойно може да играе за този отбор на „Милан“.  „И то без проблем мога да го направя – каза Божинов. – Не защото нападателите Андре Силва и Никола Калинич имат проблеми напоследък. Ще играя, защото съм на тяхното ниво. С моя талант би трябвало да играя в „Реал“. Сбърках много още като момче, бях експлозивен, неразумен. Сега съм зрял и имам две деца – Валери младши и Никол. Още в Лече играех с хора като Вучинич, Шевантон, Джакомаци, отбор, който днес може даже да спечели Скудетото. Пристигнах в „Риека“ и не е зле. Все пак преди няколко седмици те спечелиха с 2:0 срещу „Милан“, така че не съм в някакво си отборче…“.", "date": "2018.02.14", "title": " Божинов: В този „Милан“ мога да играя без проблем, талантът ми е за „Реал“"}
{"url": "https://trud.bg/%d0%bf%d0%b0%d0%ba-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d1%83%d1%87%d0%b5%d0%bd%d0%b8%d1%86%d0%b8-%d0%b2%d0%b7%d0%b5%d0%bb%d0%b8-%d0%bf%d0%b0%d1%80%d0%b8-%d0%be%d1%82-%d1%87%d0%b0%d0%bd/", "text": "Втори случай на кражба на пари от чанта на преподавател, извършена от деца, стана за дни в Търговищко. Този път сигналът е подаден в участъка в град Антоново. Учителка съобщила във вторник, че предния ден, между 11,30 и 13 ч, неизвестен извършител е взел от чантата й, оставена в кабинет на училището, 60 лв. 53-годишната жена разбрала за липсата вечерта. Полицията установила, че парите са били прибрани от трима съученици на 13 години от село Семерци и от град Антоново. Момчетата не губили време и похарчили парите за енергийни напитки и сладки. Миналата седмица пък 13-годишно момче и година по-малката му сестра успяха да приберат 150 лв. от чантата на учителка в поповско училище. Липсата била засечена бързо и дечицата нямали време да похарчат парите, които върнали. Те били от бедно семейство с много ограничени възможности. Пак, притиснат от реалността, в дом с пари колкото за битово оцеляване, 14-годишен записа серия кражби и взломове от къщи в поповското село Славяново. Момчето искало да има хубави дрехи, маратонки и да разполага с пари, каквито нямало как да получи у дома. Така от декември до началото на февруари извършило 7 кражби на вещи и пари, включително и от къщи на британци. Серията незаконни прояви на деца през тези дни допълни и друго 14-годишно момче, което пък откраднало лаптоп и джобен рутер от кметския кабинет в търговищкото село Мировец. Кражбата стана през недобре затворен прозорец на 6 януари, а момчето е било разкрито тези дни и върнало вещите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Пак кражба на ученици, взели пари от чанта на учителка\t\t\t"}
{"url": "https://trud.bg/%d0%bc%d0%b5%d1%82%d0%b0%d0%bb%d0%b8%d0%ba%d0%b0-%d0%b8-%d0%bc%d1%83%d0%b7%d0%b8%d0%ba%d0%b0%d0%bb%d0%b5%d0%bd-%d0%b8%d0%bd%d1%81%d1%82%d0%b8%d1%82%d1%83%d1%82-%d0%be%d1%82-%d0%b0%d1%84%d0%b3/", "text": "Група „Металика“ и Афганистанския национален институт по музика спечелиха престижната шведска награда „Полар“ за 2018 г., съобщи Контактмюзик. За първи път хеви метъл група печели наградата „Полар“, която се присъжда за значими музикални постижения. Журито обоснова избора си с довода, че „Металика“ „чрез виртуозни изпълнения и изключително бързо темпо“ е извела рок музиката „до места, където тя преди не е достигала“. Барабанистът Ларс Улрих, който е съосновател на „Металика“, каза, че наградата „ги поставя в много изтъкната компания“. Певецът и китарист Джеймс Хетфийлд, китаристът Кърк Хамет и басистът Робърт Трухильо също заявиха, че за тях наградата е голяма чест. „Металика“ е една от най-успешните групи в света. От албумите й са продадени повече от 110 милиона копия. Тя е оглавявала класации за най-добрите метъл групи за последните 30 години, а през 2009 г. беше въведена в Залата на славата на рокендрола. Афганистанският институт е отличен, защото „възражда афганската музика и показва, че е възможно животът да бъде променен с музика“. Наградата „Полар“ е учредена през 1989 г. от Стиг Андершон, мениджър на група АББА. Шведското музикално отличие на стойност 1 милион крони (124 000 долара) се присъжда всяка година на един поп изпълнител или група и на един класически музикант. Лауреати на наградата „Полар“ са Пол Саймън, Пати Смит, Бьорк, Енио Мориконе, Боб Дилън, Елтън Джон, „Лед цепелин“, „Пинк Флойд“, Дитрих Фишер-Дискау, Исак Щерн, Питър Селърс, Чък Бери. Миналата година отличието беше присъдено на рок певеца Стинг и джаз музиканта Уейн Шортър. Новите лауреати ще получат наградата си от представител на шведското кралско семейство на 14 юни в Стокхолмската концертна зала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " „Металика“ и музикален институт от Афганистан спечелиха наградата „Полар“"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bd%d0%b0%d1%85%d0%b2%d1%8a%d1%80%d0%bb%d0%b8%d0%bb%d0%b8-%d1%81%d0%b5-%d0%bd%d0%b0-%d0%bf%d0%be%d0%bb/", "text": "Рожденичка и двама от гостите и били арестувани след скандал за силна музика и бой с полицаи в Бургас. 44-годишната М.С. вдигнала голям купон за личния си празник и в полунощ съседите не издържали и се обадили в полицията. Пристигнала полиция и на вратата на „веселия“ апартамент заедно с рожденичката се показали Г.Ф., 44 годишен и В.Н., 45 годишен, и двамата от Бургас. Тримата били във видимо нетрезво състояние, като не изпълнили полицейските разпореждания и започнали да се държат агресивно. Отправяйки закани и заплахи, бургазлиите влезли във физическа саморазправа с полицейските служители. Те се нахвърлили с юмруци върху единия от унифомените, поради което спрямо тримата е използвана физическа сила и помощни средства. Веселяците са били отведени във Второ Районно управление – Бургас и задържани за срок от 24 часа. По случая е образувано бързо полицейско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Трима арестувани, нахвърлили се на полицаи"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0/", "text": "НАТО иска да създаде система за облекчаване придвижването на войски из Европа, подобна на Шенгенското пространство, заяви германският министър на отбраната Урсула фон дер Лайен, цитирана от ДПА. „Искаме да създадем нещо като военен Шенген в рамките на Европа, който да предвижда да може бързо и лесно да се придвижват войски, без голяма бюрокрация, с голяма бързина“, каза Фон дер Лайен преди  . Германия предложи да приеме на своя територия командния център на този военен Шенген, добави тя, отбелязвайки, че страната й „не само географски е в сърцето на Европа, но и има и голям опит в логистиката и поддръжката“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Германският министър на отбраната: НАТО иска да създаде система от „шенгенски тип“ за военните"}
{"url": "https://trud.bg/%d0%ba%d1%80%d0%b0%d0%bd-%d1%81%d0%b5-%d0%bf%d0%be%d0%bc%d0%bb%d1%8f-%d0%b2-%d0%bc%d0%be%d1%81%d1%82-%d0%ba%d1%80%d0%b0%d0%b9-%d0%ba%d0%b8%d1%82%d0%b5%d0%bd/", "text": "Кран се помля в мост край Китен, на пътя Царево- Приморско. Инцидентът станал, след като водачът на товарен автомобил „Скания Р 124“, с бургаска регистрация – Н.М., 56-годишен, не съобразил габарита на автомобила и блъснал моста на пътния възел с бордов кран, поставен зад кабината и намиращ се в работно / разгънато/ състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Кран се помля в мост край Китен"}
{"url": "https://trud.bg/%d0%bf%d0%bb%d0%be%d1%87%d0%b0-%d0%bd%d0%b0-%d1%87%d0%b5%d1%82%d0%bd%d0%b8%d0%ba-%d0%bd%d0%b0-%d1%85%d0%b0%d0%b4%d0%b6%d0%b8-%d0%b4%d0%b8%d0%bc%d0%b8%d1%82%d1%8a%d1%80-%d0%bd%d0%b0%d0%bc%d0%b5%d1%80/", "text": "Неизвестна досега паметна плоча на участник в четите на Хаджи Димитър и Панайот Хитов е открита в района на гробището на разградското село Каменово. Сигналът за историческата находка подали в музея жители на селото. Завеждащият отдел „История на българските земи XV-XIX в.“ в Регионалния исторически музей в Разград Иво Стоянов съобщил това в Областната управа, след като лично огледал плочата. Той потърсил съдействие тя да се почисти, да се изгради постамент и ограда, както и да се постави надпис на съвременен български, който да описва историята на положения там четник Иван Костадинов, съобщиха от областната администрация. Според историка Стоянов в известните досега списъци на четниците такова име не фигурирало. Тепърва щяло да се прави издирване на повече факти за човека, на чиято плоча пишело, че е починал на 12 февруари 1881 г. Там било записано още, че е  бил в четите на Хаджи Димитър и Панайот Хитов, както и че бил родом от Сливен. Историкът предполага, че четникът е бил оземлен в Разградско след Освобождението, каквато практика имало тогава, съобщават още от областната управа на Разград. От там допълват, че по повод 150 години от гибелта на Хаджи Димитър, предстои издаването на каталог с имената на неговите четници. От Областната управа ще проучат възможностите за съдействие по поставените въпроси от историка, съобщиха още от там. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Плоча на четник на Хаджи Димитър намерили в Разградско"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d0%ba-%d0%bd%d0%b0-%d0%b4%d0%b2%d0%b5-%d0%bf%d1%80%d0%b5%d0%b2%d0%be%d0%b7%d0%bd%d0%b8-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%bd%d0%b0-%d0%bb%d0%be/", "text": "Един човек е загинал след сблъсък на две превозни средства на лондонското летище „Хийтроу“. Ударът е станал на стоянката за таксита, предаде Би Би Си. Най-малко 20 полета на „Бритиш Еъруейс“ са забавени заради инцидента, макар и летището да е останало отворено. Пътниците са били свалени от един от самолетите по данни на летищните власти. „Работим в тясна връзка със спасителните служби. Летището остава отворено и ще се постараем да има възможно най-малки нарушения на полетите“, каза говорителка на летището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Сблъсък на две превозни средства на лондонското летище „Хийтроу” взе жертва"}
{"url": "https://trud.bg/%d0%b1%d0%bd%d0%b1-%d0%ba%d1%80%d0%b8%d0%bf%d1%82%d0%be%d0%b2%d0%b0%d0%bb%d1%83%d1%82%d0%b8%d1%82%d0%b5-%d1%81%d0%b0-%d1%80%d0%b8%d1%81%d0%ba%d0%be%d0%b2%d0%b8/", "text": "Българската народна банка се присъединява към   относно увеличаващия се брой потребители, които купуват криптовалути, без да са наясно с рисковете. „Виртуалните валути като Bitcoin, Ripple, Ether и други показват екстремна нестабилност на цената си и ясни признаци на ценови балон. Потребителите, които купуват виртуални валути, трябва да са наясно, че има висок риск и че могат да загубят големи суми или дори всичките си пари, които са инвестирали“, гласи предупреждението на БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " БНБ: Криптовалутите са рискови\t\t\t"}
{"url": "https://trud.bg/6-%d0%b4%d1%83%d1%88%d0%b8-%d0%bd%d0%b0%d1%82%d1%80%d1%8a%d1%88%d0%ba%d0%b0%d0%bd%d0%b8-%d0%be%d1%82-%d1%82%d1%80%d0%b8%d1%85%d0%b8%d0%bd%d0%b5%d0%bb%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "6 души са натръшкани от трихинела в Бургас. Двама от тях са приети в болницата- УМБАЛ. Това съобщи д- р Вергиния Цанова, зам. шеф на Регионалната здравна инспекция. Заразените са приятелски кръг. Те купили суджук от свои познати от Ямболско, като суджукът бил направен от убит див глиган. 17 души, явно на обща сбирка консумирали от него. Всички дошли за изследване, защото получили неразположение след угощението. 6 от тях са пипнали заразата, каза д- р Цанова. „Лицата им са оточни и червени, имат температура и болка в мускулите- симптомите са като по учебник. Чудно ми е защо обаче серологичните тестове не показват зараза с трихинела, но ще ги повторим“, коментира Вергиния Цанова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " 6 души натръшкани от трихинела в Бургас\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%81%d0%b8%d1%80%d0%b8%d1%8f-%d0%be%d1%82%d1%80%d0%b5%d1%87%d0%b5-%d1%82%d0%b2%d1%8a%d1%80%d0%b4/", "text": "Правителството на Сирия отрече твърденията, че притежава запаси от химически оръжия, като определи използването им за „неморално и неприемливо“, предава AFP. Изявленито направи заместник-министърът на външните работи Файсал Мекдад, след като френският президент Еманюел Макрон предупреди, че Париж ще нанесе въздушни удари в Сирия, ако бъде доказано, че режимът в Дамаск е използвал забранени химически оръжия срещу цивилни граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Правителството на Сирия отрече твърденията, че притежава запаси от химически оръжия"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d1%80%d0%b8-%d0%ba%d0%be%d0%bb%d0%b8-%d0%bd%d0%b0-%d0%bf%d1%8a%d1%82%d1%8f-%d1%81%d0%b8%d0%bc%d0%b8/", "text": "Три леки автомобила се удариха на пътя Симитли-Предел, няма пострадали, предаде  . Пътният инцидент с материални щети стана към 13.30 ч. днес в района на махала Марево на с. Градево. За близо час движението се извършваше само в едната лента, регулирано от пътните полицаи. На остър десен завой лек автомобил „Фолксваген Пасат” навлиза в насрещната лента и се блъска в „Рено Клио” и „Мицубиши”. Немският автомобил се движи в посока Симитли, а останалите два-насреща му – към Банско. „Фолксваген”-ът остава без задна броня, има щети по левия заден стоп, „Реното” е с удар в предна лява врата, а на третия автомобил е пострадал левият преден калник и спукана гумата. Пътят бе почистен от служители на пътноподдържащата фирма, автомобилите изместени на отбивка, а движението възстановено към 14.20 часа. Катастрофа по същото време между инкасов автомобил и лека кола, излизаща от бензиностанция в гр. Кресна стана на ГП Е-79. Малко преди 12 ч. пък свлачище падна върху едната лента пак на Е-79 в Кресненското дефиле. Пътят вече е разчистен.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Катастрофа между три коли на пътя Симитли – Предел, няма пострадали"}
{"url": "https://trud.bg/%d0%bf%d0%be%d1%87%d0%b5%d1%80%d0%bf%d0%b5%d0%bd-%d0%b8%d0%b7%d0%bb%d1%8a%d0%b3%d0%b0%d0%bb-%d1%87%d0%b5-%d0%b5-%d0%bd%d0%b0%d0%bc%d1%83%d1%88%d0%ba%d0%b0%d0%bb-%d0%b1%d0%b0%d1%89%d0%b0-%d1%81%d0%b8/", "text": "25-годишният Севгин Мурат от село Близнаци е бил задържан за 24 часа в полицията в Шумен, след като позвънил на тел. 112 и съобщил, че е намушкал с нож собствения си баща, съобщи полицията в града. Данни за престъпление не са открити, мъжът бил цял и здрав, но синът му е изпратен за едно денонощие в ареста заради това, че с действията си е опасен за себе си и околните. Младежът се обадил на тел. 112 във вторник вечерта. Разказал на операторката, че е намушкал баща си. Веднага съм село Близнаци били изпратени полицейски сили, но когато пристигнали на място полицаите не намерили престъпление, а само добре почерпения Севгин. Мъжът не бил криминално проявен, но се оказало, че на 13-ти има малка годишнина. Точно преди една година на същия ден полицията го арестувала отново, защото вдигнал скандал в селския магазин. Пак почерпен на няколко бири заплашил селската магазинерка, че ще й подпали магазина. Изкарал нощта в ареста, а на Трифон зарезан го съдили по Указа за борба с дребното хулиганство. Дали му 10 денонощия арест, но тъй като вече и наказанията по УБДХ може да се обжалват в тридневен срок, използвал трите дни до влизането си зад решетки за нови бели. На 15 февруари отново се върнал в магазина и вдигнал същия скандал на продавачката. Тогава вече го вкарали да си излежи десятката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Почерпен излъгал, че е намушкал баща си с нож"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2-%d0%ba%d0%b0%d0%ba%d1%8a%d0%b2-%d1%82%d0%b0%d0%b9%d0%bd%d0%b8%d0%ba-%d1%81%d0%bb%d1%83%d0%b6%d0%b1%d0%b8%d1%82%d0%b5-%d0%be%d1%82%d0%ba%d1%80%d0%b8%d1%85%d0%b0-30/", "text": "Операция за противодействие на престъпления, свързани с наркотици, е проведена от служители на ГДБОП на 9 февруари, съобщи МВР. Полицейските действия в София, Сливен и Стара Загора са предприети във връзка с информация за трафик и разпространяване на наркотични вещества и са осъществени със съдействието на СДВР и ДАНС, под наблюдението на Софийска градска прокуратура. В хода на акцията, в софийското с. Казичане, за проверка бил спрян лек автомобил, чийто шофьор Ц.В. /43г./, от София е регистриран по чл. 325 и чл. 227Б от НК. При претърсването на колата, в специално изграден тайник под седалките, са намерени и иззети 60 пакета по половин килограм прахообразано вещество, реагирало при теста на хероин, общо 30 кг. При процесуално-следствените действия в дома, обитаван от Ц.В. са открити още 4 кг хероин и 3,6 кг бяло прахообразно вещество, реагирало при теста на кокаин. Общото количество на иззетите наркотични вещества от двата вида е 38 кг. От жилището е иззета и ловна пушка, ловни патрони, малокалибрени патрони, 2 пълнителя с патрони 9/19, 2 газови пистолета и три мобилни телефона. Междувременно, в Сливен и в Стара Загора са задържани двама 40-годишни – сливенецът С.П е регистриран по чл. 354 и чл. 345 от НК, а старозагорецът С.С. е с регистрации по чл. 195 и чл. 206 от НК. В хода на действията по разследването, от С.П. са иззети 3 мобилни телефона и 16 патрона 9/18, а от С.С са иззети също три мобилни апарата. В процеса на разследването по случая служителите на ГДБОП установили, че иззетото количество наркотици е доставено в страната от В.У. /63г./ от София, съден в друга държава. По случая е образувано досъдебно производство. С.П. и С.С. са били задържани за срок до 24 часа.. На Ц.В. и В.У. са повдигнати обвинения по чл. 354А от НК, с постановление на СГП им е наложена мярка за неотклонение „задържане под стража“ за срок от 72 часа. Продължава работата за документиране на престъпната им дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Вижте в какъв тайник службите откриха 30 килограма хероин (СНИМКИ)\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%87%d1%83%d0%b6%d0%b4%d0%b5%d0%bd%d1%86%d0%b8-%d0%bd%d0%b0-%d0%bf%d1%80%d0%be%d0%b1%d0%b8-%d0%bf%d1%80%d0%b8-%d0%b1%d0%be%d1%80%d1%86%d0%b8%d1%82%d0%b5/", "text": "Двама чужденци ще се пробват на родното първенство по класическа борба от днес в Сливен. Арменецът Айк Мнацканян се състезава в кат. до 75 кг, а грузинецът Анзор Агаханов се бори при 130-килограмовите. И двамата от 10-на дни тренират с националите. „Ако направят силни борби на шампионата може да започнем постъпки за получаване на българско гражданство и привличането им в отбора – заяви Армен Назарян, старши треньор. – Хубавото е, че имаме и доста млади момчета.“ Назарян изрази и задоволство от връщането на партера. „Почти половината хватки се правят именно от това положение – продължи той. – Борбата стана атрактивна и динамична.“  На тепиха ще излезе Даниел Александров, спечелил сребро миналия месец на „Тахти къп“ в Иран, но Иво Ангелов и Тарек Абделслам пропускат шампионата.", "date": "2018.02.14", "title": " Двама чужденци на  проби при борците"}
{"url": "https://trud.bg/%d0%b7%d0%b0%d1%80%d1%8f%d0%b7%d0%b0%d1%85%d0%b0-%d0%bb%d0%be%d0%b7%d1%8f%d1%82%d0%b0-%d0%bd%d0%b0-%d0%b2%d0%bb%d0%b0%d1%81%d1%82%d1%82%d0%b0-%d0%b2-%d0%b5%d0%b2%d0%ba%d1%81%d0%b8%d0%bd%d0%be%d0%b3/", "text": "В проливен дъжд зарязаха на 14 февруари лозята в Двореца „Евксиноград“. По вода ще върви, каза свещеноиконом Добромир Георгиев от храм „Св. цар Борис в квартал Аспарухово, който отслужи тържествена литургия за здраве и берекет в базата на властта, която въпреки лошото време се препълни с гости. 104 дка лозови масиви дадоха 70 тона висококачествено грозде -реколта 2017 г., обясни за „Труд“ главният технолог на първата царска и последна държавна изба Нели Тодорова. В половинвековните бъчви традиционно наливат 35 тона вино, като част от гроздето отива за дестилати за прочутия коняк Евксиняк. В изба „Евксиноград“ отлежават само бели вина, но от пет сорта- траминер, шардоне, мускат отонел, немски ризлинг и Врачански мискет от сорта Врачанска теменуга, който е на изчезване в България. От него наливат любимото вино на Тато, което е запазената марка и гордост на избата. С Врачански мискет ще полеят предстоящата среща на високо равнище на Бойко Борисов с турския президент Реджеб Ердоган, с шефа на Европейския съвет Доналд Туск и президента на ЕК Жан-Клод Юнкер. Виното ще е от новата реколта, от този сорт няма отлежало, защото винаги свършва първо, научи „Труд“. Още през декември бутилират елексира и го пускат преди Нова година за продажба във фирмения магазин на „Евксиноград“. През лятото виното разхлажда управляващите на плажа, а през цялата година се търси от наши и чужди туристи, които веднага намират правителствената резиденция и избата край морето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Зарязаха лозята на властта в Евксиноград"}
{"url": "https://trud.bg/%d0%bb%d0%b5%d0%b4%d0%b5%d0%bd-%d0%b2%d1%8f%d1%82%d1%8a%d1%80-%d0%be%d1%82%d0%bd%d0%b5%d1%81%d0%b5-%d0%b8%d0%b3%d1%80%d0%b8%d1%82%d0%b5/", "text": "Метеорологичните условия продължават да създават трудности на домакините на зимните олимпийски игри в Пьонгчанг. Голямата част от състезанията през вчерашния ден бяха отменени заради силния вятър в корейския курорт. Голямата жертва отново бе едно от топ събитията на игрите – ски спускането от алпийските дисциплини при мъжете, което за втори път бе отложено. Студените ветрове стигнаха скорост от 70 км/ч и организаторите прецениха, че опасността от инциденти е прекалено голяма. Още по-лесно бе взето решението за отлагане на дамския старт на 15 км индивидуално в биатлона. Спортът изисква значително по-спокойно време, за да може изстрелите да попадат в целта. Единствено в сноуборда успяха да направят състезание на открито. Финалът в хайлпайпа при мъжете се превърна в истински триумф за американската суперзвезда Шон Уайт и в кошмар за 16-годишният японец Юто Тоцука. Младокът се преби зрелищно при неуспешно приземяване на ръба на „тръбата“ и бе изнесен на носилка от съоръжението. Летящия домат пък спечели третия си златен медал след Торино 2006 и Ванкувър 2010. Най-богатият спортист в Пьонгчанг призна, че дори мисли да опита силите си в летните олимпиади като се устреми към медал в скейтборда. Успехът на 31-годишния Уайт, заработващ над $ 10 млн. годишно само от спонсорски договори, обаче бе помрачен от въпроси за обвиненията в сексуален тормоз, получени от негова бивша колежка. „С въпросната дама сме си писали преди време и сега тя го използва, за да ме обвинява – отговори Уайт. – Но аз съм тук, за да говоря за спорта, а не за клюки.“ Неприятности от подобен характер има и канадката Ким Бутен, която взе бронз на 500 м шотртрек след Ариана Фонтана (Италия) и Яра ван Керкхоф (Холандия). По пътя към отличието 23-годишната състезателка от Квебек се сбута с представителката на домакините Чой Мин Йеонг, която бе дисквалифицирана, а решението доведе до ярост местните фенове. „Баща ти ли те научи да мамиш за медали?“, „Ще отрежа мръсните ти ръце!“ и „Ако те намеря, си мъртва“, са само част от посланията, които наводниха профилите на Бутен в социалните мрежи. От МОК призоваха феновете да уважават спортистите, но признаха, че няма как да цензурират социалните мрежи.", "date": "2018.02.14", "title": " Леден вятър отнесе игрите"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d1%81-%d0%bd%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80/", "text": "Баскетболният „Левски Лукойл“ се сдоби с нов треньор часове преди домакинството срещу „Балкан“ – първи полуфинален мач за Купата на България, завършил късно снощи. На пейката на „сините“ сяда Александър Тодоров, който ще е помощник на настоящия старшия Константин Папазов. Така Тодоров ще се превърне в най-голямото име, заемало подобна позиция в българския баскетбол в последните години. Ацо, както е известен македонският специалист, има много сериозна визитка, в която фигурират и родни отбори – той изведе „Рилски спортист“ до трофея в Балканската лига през 2009-а и финала за Купата година по-късно. Впоследствие Тодоров бе начело и на „Балкан“, а в родината си води отборите на „Куманово“ и „МЗТ“ (Скопие) и има опит като селекционер на националните отбори на родината си за подрастващи. От 2000-а до 2007-а пък е помощник-треньор на мъжкия тим. Очаква се Ацо да помага на Тити и на европейското първенство за младежи до 20 години в София това лято. Самият Папазов обаче наскоро призна, че постът му не е съвсем сигурен, което може да отвори шанс на Тодоров за длъжността старши-треньор на „сините“.", "date": "2018.02.14", "title": " „Левски Лукойл“ с нов треньор"}
{"url": "https://trud.bg/%d0%bc%d1%82%d0%b5%d0%bb-%d1%81-%d1%80%d1%8a%d1%81%d1%82-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%bf%d0%be%d0%ba%d0%b0%d0%b7%d0%b0%d1%82%d0%b5%d0%bb%d0%b8-%d0%bf%d1%80%d0%b5%d0%b7-2017/", "text": "Всички основни финансови показатели на Мтел бележат ръст през 2017 година, показват  обявените финансови резултати на A1 Telekom Austria Group. Тенденцията за ръст на приходите на компанията продължава вече втора поредна година, като през миналата те са се повишили с 4,7% до 431,2 млн. евро. Повишението на оперативната печалба (EBITDA) е с 3,6% до 130,1 млн. евро, като средният приход от фиксирана линия (ARPL) се покачва с 5,9% до 11,4 евро, а средният приход от абонат (ARPU) остава стабилен на ниво от 5,5 евро. Положителните резултати се дължат на увеличение както на приходите от мобилни услуги и продукти с 3,9% до 337,4 млн. евро, така и на по-високи приходи във фиксирания сегмент с 7,6% до 93,8 млн. евро. Причините за ръста на приходите в мобилния сегмент са повишената употреба на 4G мобилен интернет, водеща до по-големи продажби на мобилни услуги, както и ръст на дела на клиентите на договор до 88,0%, при 85,4% година по-рано. Продажбите на мобилни устройства нарастват с 22,7% до 57,5 млн. евро поради засиления интерес към смарт телефони и таблети. Ръстът на приходите от фиксирани услуги се дължи на ексклузивното спортно съдържание, което Мтел предлага чрез собствените си канали Mtel Sport 1 и Mtel Sport 2, както и на успешно предлагане на допълнителни услуги на настоящи клиенти и повишено търсене на иновативни ICT решения. Броят на клиентите на мобилни услуги отбелязва спад с 3,2% до 3.977 млн. заради намаление на абонатите в ниския ценови сегмент. Основната причина е промяната в Закона за електронните съобщения, ограничаваща максималния брой предплатени номера, които може да ползва всеки клиент. В същото време компанията отчита ръст на абонатите във високия ценовия сегмент, а именно на бизнес клиентите и тарифите с мобилен интернет. В резултат на това средният приход от мобилен абонат (ARPU) се запазва на нивото от миналата година от 5,5 евро, като негативният ефект от новите роуминг регулации и намалението на цените за взаимосвързване почти изцяло се компенсира от предлагането на допълнителни услуги, обогатяване на продуктовата гама и подобряване качеството на обслужване. Броят на клиентите на телевизия и домашен интернет нараства в сравнение с миналата година, което частично компенсира общия спад на клиентите на фиксирани услуги с 1,4% до 1.005 млн. Резултатите на Мтел за 2017 година бележат стабилен ръст на основните показатели, което е следствие от постоянните усилия на мениджмънта за подобряване на продуктите и услугите на компанията и въвеждане на все повече иновации.", "date": "2018.02.14", "title": " Мтел с ръст на всички показатели през 2017 г."}
{"url": "https://trud.bg/%d0%b5%d0%bb%d0%b5%d0%be%d0%bd%d0%be%d1%80%d0%b0-%d0%bb%d0%b8%d0%bb%d0%be%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%b0%d0%b3%d0%b5%d0%bd%d1%86%d0%b8/", "text": "С решение на Министерски съвет д-р Елеонора Лилова е определена за председател на Държавна агенция за закрила на детето, съобщават от там. Доктор Лилова е магистър по педагогика и социология от СУ „Св. Климент Охридски“ и е защитила научна степен „доктор“ по управление на образованието в Пловдивския университет „Паисий Хилендарски“. Тя е висококвалифициран експерт и притежава дългогодишен опит като преподавател. През годините на кариерното й развитие е заемала различни длъжности – от начален учител до директор на училище. От 2012 г. е директор на СУ „Акад. Емилиян Станев“ в София АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Елеонора Лилова е новият шеф на Агенцията за закрила на детето"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d1%82%d0%be%d0%bf-10-%d0%b2-%d0%b5%d1%81-%d0%bf%d0%be-%d1%80%d1%8a%d1%81%d1%82-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba/", "text": "България влезе в топ 10 на страните от ЕС с най-голям ръст на икономиката. През четвъртото тримесечие на 2017 г. брутният вътрешен продукт (БВП) на страната нараства с 3,6% на годишна база и достига 27,875 млрд. лв., обявиха от НСИ. От страните в ЕС по добре от нас се представят само Румъния (с ръст от 7%), Латвия (4,8%), Унгария (4,8%), Полша (4,3%), Финландия (3,9%) и Кипър (3,9%). Същият ръст на БВП като българската икономика се отчита в Литва, Австрия и Словакия, сочат данните на европейската статистическа служба Евростат. Така България се нарежда сред отличниците в Европа. Все пак, ръстът на родната икономика леко се забавя през последното тримесечие на миналата година, след ръста от 3,9% за периода юли-септември. Спрямо предходното тримесечие ръстът на икономиката е 0,8%, сочат експресните оценки на НСИ.  Основна роля за ръста на родната икономика има потреблението, става ясно от данните на националната статистика. През последното тримесечие на 2017 г. потреблението нараства с 4,7% на годишна база. В стойностно изражение потреблението възлиза на 22,954 млрд. лв. и има дял от 82,3% от БВП на страната. Инвестициите се увеличават с по-бавни темпове – само с 3,2% и за тримесечието са в размер на 6,297 млрд. лв. Инвестициите имат дял от 22,6% от БВП на страната.", "date": "2018.02.14", "title": " България в топ 10 в ЕС по ръст на икономиката"}
{"url": "https://trud.bg/%d0%bc%d0%b0%d0%bb%d0%ba%d0%b8-%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-18/", "text": "18 награди от конкурса „Цветовете на есента „, проведен в град Липова в Румъния, донесе в България студио „РениАрт “ – Монтана. Школата по изобразително изкуство на талантлива художничка и педагожка Рени Петрова от години подготвя млади таланти, които печелят с творбите си престижни отличия у нас и в чужбина. Преди дни в северната ни съседка жури с председател проф. д-р. Анда Тамаш присъди първо място на картините на Мелани Тодорова и Изабел Спасова, а рисунки им бяха отпечатани и в каталога на конкурса. Второ място завоюваха Магдалена Тонева, Силвия Аврамова, Анита Пъкова и Магдалена Иванова. Още 12 даровити деца от Монтана получиха почетни дипломи за представените си произведения. За безспорния си принос към престижния детски конкурс сертификат бе присъден на Рени Петрова –  ръководител и създател на студиото по изобразително изкуство. Тя изказа специална благодарност към колегите си Таня Василева и Мариана Тодорова, които имат заслуга за подготовката на децата за участие в конкурса в град Липова. Отличията бяха връчени на малките художници на тържествена церемония в зала „Кутловица” в Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Малки художници от Монтана спечелиха 18 награди в Румъния"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d1%85%d1%80%d0%b8%d1%81%d1%82%d0%be-%d0%b8-%d0%ba%d0%b8%d1%80%d0%b8%d0%bb-%d1%85%d0%b0%d1%80%d0%b0%d0%bb%d0%b0%d0%bc%d0%bf%d0%b8%d0%b5%d0%b2/", "text": "В разговор с Христо Харалампиев по повод поколенията и родовата приемственост той ми каза: „Ако децата в едно семейство не са запознати с изкуството, те си остават еднопластово развити“. Разликата между Христо Харалампиев (1953) и сина му Кирил (1981) е близо 30 години. В нашето динамично време това се равнява на три поколения. Какво е това, което ги свързва и разграничава? Спомням си първите стъпки на Христо след Академията в края на 70-те години, когато още чиракуваше в ателието на Валентин Старчев, бързото му освобождаване от академичното щудиране и изработването на свой стил през годините, разпознаваем и оригинален. В ниския релеф Христо определено си извоюва приоритетно място. Той бе този, който въведе и утвърди у нас, равноправно с останалите жанрове в изкуството, пластичните възможности на ниския релеф. Когато видях плътните, наситени цветово платна на Кирил Харалампиев и тези в духа на лиричната абстракция, си помислих, че синът е избрал това поприще в изкуството, за да се разграничи от баща си. Но внимателен поглед и кратък разговор бе достатъчен, за да се убедя, че това е по-скоро въпрос на вътрешен, чисто негов избор. Съпоставката „баща – син“ показва от една страна континуитет в продължението на артистичното поприще на фамилията Харалампиеви, при запазване на всеки от тях на параметрите на собствената творческа свобода.", "date": "2018.02.14", "title": " Изложба на Христо и Кирил Харалампиеви\t\t\t"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%bf%d1%80%d0%b5%d0%b4-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0/", "text": "Полицията разследва стрелба пред централата на Агенцията за национална сигурност на САЩ във Форт Мийд. Инцидентът се е случил пред една от порталите за влизане на автомобили на агенцията, пише  Органите са обградили мъж, малко след като черен автомобил се е врязал в бетонно заграждение на обекта. Един човек е ранен при стрелбата и е откаран в болница. От АНС уверяват, че ситуацията е под контрол и няма заплаха за сигурността. Президентът Доналд Тръмп е уведомен за инцидента. „Нашите мисли и молитви са с всички, засегнати от инцидента. При наличие на информация, ще ви информираме за случващото се“, пише в изявление секретарката на Белия дом Линдзи Уолтърс, пише  ФБР изпращат хора на мястото на инцидента.    ", "date": "2018.02.14", "title": " Стрелба пред Агенцията за национална сигурност на САЩ, кола се вряза в заграждения"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%be%d1%82%d0%be-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%bb/", "text": "Въвеждането на електронното управление и как да бъде реорганизирана работата по него за постигането на максимални резултати в срок, беше обсъдено и на днешното правителствено заседание, съобщиха от Министерския съвет. Премиерът Бойко Борисов отново подчерта личната отговорност на всеки един от министрите, съобщиха от правителствената информационна служба. „Всеки да го сложи в календара си и ден по ден да следи докъде е придвижено. Имайте предвид, че това ще ви е оценката. И не си мислете, че като дойде септември, някой ще ни е забравил. Това е нещо много значимо и ако има някой против, да каже: „Против съм, считам, че това е харчене на ресурс, време и т. н.“. Щом сме го приели, трябва да го докараме до край“, категоричен беше Борисов. На заседанието беше обсъден и графикът за строителство на автомагистрали, част от трансевропейските транспортни коридори. БОЙКО БОРИСОВ: Дончев! ТОМИСЛАВ ДОНЧЕВ: Уважаеми колеги, понеже след коментарите на миналия Министерски съвет, посветени на електронния обмен на документи между администрациите, имаше множество въпроси кой трябва да е отговорен за процесите на ниво отделно ведомство и за да не го правим на дълга поредица от индивидуални разговори, за да има успех амбициозната програма, която следваме, трябва да сте отговорни персонално вие или човек на много висока позиция. Практиката показва, че в масовия случай за отговорни лица за реорганизация на процесите или на електронизация на услугите са посочени нископоставени служители от общата администрация, които нямат абсолютно никакъв ефект. БОЙКО БОРИСОВ: Ще те прекъсна. Лично министрите отговаряте. Никакви заместници, никакви други хора. Ако нещо хубаво направим в този мандат да остане, това е електронното управление. Всички партии от коалицията го имат в програмите си. Това е най-сериозната тема за борба с корупцията, то максимално ще облекчи бизнеса и хората и да пращаш някой друг, който да трябва да те чака да му кажеш какво да направи… Лично! Всеки да го сложи в календара си и ден по ден да следи докъде е придвижено. Имайте предвид, че това ще ви е оценката. И не си мислете, че като дойде септември, някой ще ни е забравил. Това е нещо много значимо и ако има някой против, да каже: „Против съм, считам, че това е харчене на ресурс, време и т. н.“. Щом сме го приели, трябва да го докараме до край. ТОМИСЛАВ ДОНЧЕВ: Колкото за успешното приключване на процесите, са необходими много неща, в това число информационно осигуряване, адекватен ІТ отдел, специалист по бизнес процесите… Но всичко трябва да е под ваше ръководство. Практиката от тези няколко месеца показва, че нито един процес не може да бъде доведен докрай без политически натиск, в най-добрия смисъл на думата. Няма опция административната реформа да се движи от самите администрации, те просто нямат интерес в тази посока. Суровата действителност е, че към момента само за ограничен кръг ведомства може да се каже, че са създали необходимата организация за въвеждане на електронно управление – Министерството на финансите, НАП, НОИ и Агенцията по вписванията. Това е. Всичко останало не отговаря на необходимите изисквания, включително имаме четири или пет звена, които нямат титуляри на ІТ отделите – Министерството на здравеопазването, Министерството на труда и социалната политика, Министерство на образованието и науката. И то от половин година нямате титуляр. БОЙКО БОРИСОВ: Ананиев, вземете мерки. При вас за колко електронни дейности – и за електронни рецепти, и за други, сме говорили! ТОМИСЛАВ ДОНЧЕВ: Персонално с госпожа Цачева последните дни се опитваме да задвижим нещата и по отношение на електронното правосъдие, което си е специфична част от целия процес. Това е. ВЛАДИСЛАВ ГОРАНОВ: Да добавя една идея, която сигурно си я мислил и ти. Да създадем в „Информационно обслужване“ едно звено за споделени услуги по отношение поне на централната администрация на изпълнителната власт. Какво имам предвид? Ананиев няма да си намери лесно ІТ специалист за Министерството на здравеопазването или и да си намери някой, той няма да е на това ниво, което да позволи да бъде мотор на тези процеси. Спокойно може да има едно мобилно звено в „Информационно обслужване“, на което да му се плаща по съответния начин, което мобилно звено, първо, да извършва одити на съответните ведомствени системи, и второ – да им осигурява обслужване: да ходи да побутне сървъра, както се казва, да ходи да конфигурира нещо, да направи нещо, да сложи системи и всичко. В смисъл, ако се прави на парче в 120 администрации, които имаме, трудно се постига да се намери персонал точно за това нещо. На ниво администрации трябва да имаме едни специалисти, които да могат да поддържат техниката. Оттам нататък другите специалисти са скъпи и няма нужда да ги поддържаме толкова много на толкова много места, а то ги и няма. Бихме могли да мислим за едно такова звено за споделени услуги в „Информационно обслужване“, което по заявка да обикаля администрациите и да работи. ТОМИСЛАВ ДОНЧЕВ: Абсолютно съм съгласен, с една уговорка. Само преди няколко месеца търсихме доброволци за включване в пилотната фаза на проекта за споделени услуги, който беше точно в същата посока – централизиране от счетоводно обслужване през ТРЗ услуги, през юридическа помощ до ІТ обслужване. Искате ли да напомня колко от различните ведомства се включиха? Министерството на здравеопазването. И от вчера имаме и Министерство на земеделието, храните и горите в частта Българската агенция по безопасност на храните, която ще се включи в упражнението. Единствената корекция, която трябва да направя е, че подобен подход изобщо не трябва да се базира на доброволното желание на една или на друга институция. ЕКАТЕРИНА ЗАХАРИЕВА: Аз подкрепям идеята на Горанов, защото всъщност при мен се раздвижиха нещата в сигурността след като направихме обществена поръчка и наехме по-добри специалисти за информационно обслужване. Няма специалисти, които да дойдат за тези пари да работят. И да дойдат или са недостатъчно квалифицирани, или са с друга цел там, поне при мен. Всъщност, направихме си поръчка, плащаме си за информационни услуги, нещата започнаха да се раздвижват и то осезаемо. БОЙКО БОРИСОВ: Пак ви казвам, понеже не ви стои на първо място, не ви се вижда важно, някак си ежедневието, Съветите в Брюксел, председателството, високата ангажираност, която имате… Това е едно от най-важните неща, които може да предложим в България на обществото. Ето тези гривни – колко време не можем да въведем тези гривни за домашни арести? Държим полицейски коли пред къщите им и си ги охраняваме! Две години не може да мине обществената поръчка, Валери, две години! Сега е подписан договорът и имат шест месеца да ги правят, говорете с тях. Примерно, регионалното и АПИ съм ги дал на Горанов да ги следи непрекъснато, за да може ТОЛ системата и с ден по-рано да стане. Ден по-рано е милион и половина събрани приходи! Както се казва, и една събота и неделя не трябва, Нанков, да се губи. Защото, ето до преди една-две години, ми викаха: „Не се яде асфалт“, а сега Видин иска магистрала, и с право искат хората, и ние ще им направим, но трябва да завършим „Хемус“, да дозавършим „Струма“, паралелно с пътя Ботевград – Мездра ще я направим. Тръгнат ли тези основните… И там като се виждаш с тях им дай тази схема с трансевропейските коридори, която дадох и на Рюте, и на Меркел, и която поискаха от Европейския съвет, лично Туск, за да си я запишат и те в програмата. Единият от тези коридори излиза на Видин, нали така? Там са Солун – Видин, Солун – Белград, София – Белград, София – Истанбул. Просто им кажи на хората, че е не просто приоритет, а много важен приоритет. Тези, които ги лъжат, че ще я направят, да са я направили преди четиридесет години, преди тридесет години, преди двадесет години, преди десет години. При нас ще стане, сигурно е, че ще стане. Те не вярваха, че и до Бургас ще има магистрала – и до Истанбул има, и до Солун, до две години, две години и половина ще я има и магистралата Белград – София. Другата неделя и понеделник в Лондон и Европейската банка за възстановяване и развитие се включва. Сиреч, трите най-големи банки в света – Световна банка, Европейска инвестиционна банка и Европейска банка за възстановяване и развитие, три банки искат да вложат пари в тези три коридора и единият от тях е точно този. Така че, кажи на хората, че могат да ни вярват за това. Стои на бюрото на всички, които финансират, за да се случи такова нещо. Точката на Нанков за транспорта в София, която приехме, за колко милиона е? ВЛАДИСЛАВ ГОРАНОВ: 107 милиона. БОЙКО БОРИСОВ: 107 милиона, вкарваш в трамваи, в линии и в екология. Другите дават само обещания. Това правителство дава реални резултати и в голямата си част са хубави. От време на време сигурно и ние правим някоя грешка, но това показва, че сме хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Борисов за електронното управление: Лично министрите отговаряте. Никакви заместници, никакви други хора (СТЕНОГРАМА)"}
{"url": "https://trud.bg/%d0%b3%d1%80%d0%b8%d1%88%d0%be-%d1%81%d0%b5-%d1%81%d0%bf%d1%80%d0%b0%d0%b2%d0%b8-%d1%81-%d1%8f%d0%bf%d0%be%d0%bd%d0%b5%d1%86-%d0%bd%d0%b0-%d1%81%d1%82%d0%b0%d1%80%d1%82%d0%b0-%d0%bd%d0%b0-%d0%b3%d0%be/", "text": "Григор Димитров победи с 6:4, 7:6 (5) японеца Юичи Сугита, 41-ви в световната ранглиста, в първия кръг на турнира от ранг ATP 500 в Ротердам. В първия сет Григор проби в най-подходящия момент – десетия гейм, с което затвори частта. Във втория сет с японеца си размениха по един пробив и стигнаха до тайбрек, в който българинът се наложи на 5. Това беше първият мач на Гришо след Аустрейлиън оупън, след като се отказа в последния момент от участие в турнира в София заради контузия. Във втори кръг той ще играе срещу сърбина Филип Крайнович.", "date": "2018.02.14", "title": " Гришо се справи с японец на старта в Ротердам"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d0%bd%d0%b8%d0%bc-%d0%b0%d0%b4%d0%b2%d0%be%d0%ba%d0%b0%d1%82-%d0%bc%d0%b0%d0%bc%d0%b8%d0%bb-%d0%b0%d0%b1%d0%be%d0%bd%d0%b0%d1%82/", "text": "46-годишен мним адвокат е задържан за 72 часа по обвинение, че е мамил клиенти на „Енерго Про продажби“ АД, което е доставчик на еленергия за Североизточна България, съобщиха от прокуратурата. Петър К. се занимавал с изкупуването на вземания от абонати на енергодружеството. Те произтичали от извършени корекции от страна на „Енерго Про продажби“ АД на сметките на клиенти, платили за непотребена електроенергия. Обвиняемият издирвал тези абонати, представял се за адвокат пред тях, макар че никога не е бил вписван в адвокатска колегия. Обещавал им, че ще води дела срещу енергодружеството. За целта искал пълномощно. С него продавал вземанията на абонатите на две търговски дружества, едно от които било собственост на неговия брат. Дружествата завеждали дела срещу доставчика на еленергия и след спечелването им получавали по сметките си всички дължими суми. Парите обаче така и не стигали до абонатите. Предстои прокуратурата да внесе в съда искане за вземане на постоянна мярка „задържане под стража“ за измамника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Арестуваха мним адвокат, мамил абонати на „Енерго Про“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0%d0%bc/", "text": "Това което постигнахме в тези няколко месеца е МЗХГ да има ясни отношения със земеделския сектор. Няма да се откажем от това да бъдат подпомагани само производители в светлия бизнес. Това каза земеделският министър Румен Порожанов в своето обръщение към участниците в Шестата национална среща на Асоциацията на земеделските производители в България / АЗПБ/ в курорта Златни пясъци, в която участват над 600 фермери. Той посочи, че има и недоволни в бранша и даде пример с обвързаното производство в животновъдството. „Там наредбите и правилата, които бяха приети, не се харесаха на много хора. А именно да има субсидии само за реализирана продукция. Ние леко ще облекчим наредбата от гледна точка на доказване на произход на продукцията, но ще държим да бъдат подпомагани само фермерите, които работят на светло“, повтори министър Порожанов. Той посочи, че вече има лек спад в цените на млякото, но голямата тема е за съхранението на сухото мляко, което не е в малки количества.Земеделският министър припомни, че през 2017 г. е получена най-добрата реколта на пшеница, което не се постига само за една година. Друга важна тема, по която се работи в момента, е за поземлените отношения и до октомври ще трябва да бъде приет нов законодателен акт, но е много важно при обсъждането му да участват тези, които ползват земята. Изкуствените условия също трябва да бъдат регламентирани с наредба, категоричен е министърът. „Трябва да има наредба за изкуствено създадените условия и тя трябва да е ясно съобразена с реалностите в България. Само така могат да бъдат спрени така наречените „кухи“ фирми, които усвояват средства“. Това каза председателят на АЗПБ Венцислав Върбанов.Според него на този форум, който се провежда по време на българското председателство на Съвета на Европа, ще бъдат изпратени послания не само към българските, а и към европейските фермери. Върбанов посочи, че една от ключовите теми на срещата е Стратегията за развитие на поземлените отношения, а настоящата 2018 г. е изключително важна, защото решенията, които предстои да бъдат взети ще предопределят развитието на сектора след 2020, когато трябва да бъдат заличени разликите във финансирането между стари и нови страни-членки в Евросъюза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Министър Румен Порожанов: Подпомагаме само бизнеса на светло"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8%d1%85%d0%b0-%d0%bf%d1%80%d0%b5%d0%b4-%d0%b4%d1%8f%d0%b4%d0%be-%d0%b4%d0%be%d0%b1%d1%80%d0%b8-%d0%b2/", "text": "Десетки хора от село Байлово, от околностите и от София се поклониха пред тленните останки на дядо Добри през първата нощ след кончината му. Цветя се трупаха върху ковчега на „Светеца от Байлово“ през цялата нощ, в която църквата „Св. Св. Кирил и Методий“ не затвори врати. Молитвеното бдение продължи без прекъсване до сутринта. Тъгата и спорадичните сълзи около тялото на стареца съвсем нормално бяха доминиращото настроение. Но осезаеми бяха и духовната радост от познанството и близостта с подобен човек и всеобщата увереност, че дядо Добри ще проси милост за хората и от небето. Подобни мисли изразиха някои от духовните му чеда, които неотклонно присъстваха на всенощното бдение. Отец Серафим от Кремиковския манастир, който пред последните години бе един от най-близките хора до дядо Добри, сподели, че с дълбоката си вяра в Бог през целият си живот старецът е пример за хиляди души и ще остане неугасваща свещ за православните християни. За разлика от самообявили се за духовни водачи, гурута и подобни, дядо Добри никога не се е считал за духовен водач, никога не е търсил публичност и вярата му не е била показна. Бедната къщичка в двора на байловската църква, в която белобрадият старец прекарал последните десетилетия от живота си, е доказателство за аскетичния му начин на живот. Две стаи, малка чешма, легло, печка, ковьори, много икони. Въпреки преклонната си възраст, слепота и глухота, дядо Добри прекарал последните си дни в чистия си и подреден, макар крайно скромен, дом. На въпрос дали да очакваме чудеса около тялото на дядо Добри, наричан приживе „Светецът от Байлово“, така че да можем да говорим за евентуална негова канонизация, отец Серафим отговори, че това е Божа работа. „Достатъчно чудо е, че този човек е съществувал и живял около нас.“ Близо 104 години. Поклонението продължава през целия ден и тази нощ, а погребението е насрочено за утре, 15-и февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Десетки се поклониха пред дядо Добри в Байлово (СНИМКИ)"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d1%81%d0%bf%d1%80%d0%b0%d0%b2%d1%8f-%d0%b2%d1%81%d0%b5/", "text": "България се справя все по-добре с най-критичната сухоземна граница на ЕС, заяви вътрешният министър Валентин Радев в рамките на двудневна мисия на депутати от Комисията по граждански свободи, правосъдие и вътрешни работи на Европейския парламент в страната ни, съобщават от вътрешното министерство. Целта на мисията бе оценка на сигурността на границите и  сътрудничеството на българската гранична полиция с Европейската агенция за гранична и брегова охрана Фронтекс.  Депутатите посетиха Националния координационен център в ГДГП, ГКПП „Капитан Андреево“ на българо-турската граница и Дома за временно настаняване на чужденци в Любимец, придружавани от зам.-министър Милко Бернер. На делегацията от ЕП бяха представени  временното инженерно възпрепятстващо съоръжение по границата с Турция и Тристранният  контактен център за полицейско и митническо сътрудничество между България, Гърция и Турция. В разговори със служители на Фронтекс беше потвърдено, че сътрудничеството с българската гранична полиция е на високо професионално ниво. В разговор с евродепутатите министър Валентин Радев изтъкна усилията за успешно справяне с управлението на миграционните процеси на външната граница на ЕС и увери, че България ще продължи да надгражда постигнатото до този момент. Министър Радев посочи, че мисията  на Комисията LIBE дава важна външна оценка на българските институции. „България е открита и готова да споделя обективна информация, както и да работи целенасочено за напредъка по всички важни досиета, свързани с темите убежище и миграция, в рамките на настоящото Българско председателство на Съвета на Европейския съюз“, заяви министър Радев. Той добави, че благодарение на европейската помощ за солидарност и сътрудничеството с Фронтекс, граничните власти са успели да сведат миграционния натиск до много ниски нива и в момента той е почти нулев. „Продължаваме усилията тази граница на ЕС да е сигурна и ще надградим постигнатото с допълнителни технически средства, в изпълнение на политиката за защита на бежанци от военни действия и недопускане на нелегална миграция, която може да застраши Съюза“. Евродепутатите изразиха благодарност за предоставената подробна информация и полезните работни срещи, които ще спомогнат и за по-доброто бъдещо взаимодействие между Европейския парламент и българската страна. Единно бе мнението  за важността на спазването на правата на човека, паралелно с гарантирането на сигурността на границите на ЕС.  По време на срещата бе обсъдена  и темата за присъединяването на България към Шенген. „Ако България се присъедини към Шенген, това ще помогне да бъдем още по-ефективни в работа ни“, заяви Валентин Радев. Г-жа Мари-Кристин Вержиа, ръководител на делегацията, подчерта, че позицията на ЕП е ясна и в подкрепа на скорошно присъединяване на страната ни към Шенгенското пространство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Валентин Радев: България се справя все по-добре с най-критичната сухоземна граница на ЕС"}
{"url": "https://trud.bg/%d0%bc%d1%8a%d0%b6-%d1%81-%d0%bf%d1%81%d0%b8%d1%85%d0%b8%d1%87%d0%bd%d0%b8-%d0%be%d1%82%d0%ba%d0%bb%d0%be%d0%bd%d0%b5%d0%bd%d0%b8%d1%8f-%d0%b5-%d0%b7%d0%b0%d0%bf%d0%bb%d0%b0%d1%88%d0%b8%d0%bb-%d1%87/", "text": "Психчно болен мъж заплаши по телефона със смърт известния телевизионен водещ Слави Трифонов. За по-малко от час “телефонният терорист” бил разкрит и задържан. Сигналът за заплахата бил получен в 13,55 часа вчера на спешния телефон 112. 42-годишният Рейхан Мехмедов заявил със спокоен глас, че на 1 март т. г. ще отиде в НДК, където се снима “Шоуто на Слави” и ще заколи тв водещия. Разказал също и, че Слави Трифонов му “нанесъл вреда” на 1 март 2010 г. и от тогава “събира гняв”. Мъжът обаче не обяснил, какво точно се е случило преди осем години. Полицаи бързо установили, че телефонното обаждане е направено от пощата в Стражица. Униформени светкавично заградили района и не след дълго заловили 42-годишния мъж. Оказало се, че Рейхан Мехмедов имал психично заболяване, казаха за “Труд” източници от разследването. След задържането мъжът бил настанен за лечение в държавната психиатрична болница в село Церова Кория. От екипа на “Шоуто на Слави” обясниха, че не са се изплашили от заканата и на 1 март предаване ще има. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Мъж с психични отклонения е заплашил, че ще заколи Слави Трифонов\t\t\t"}
{"url": "https://trud.bg/samsung-galaxy-note8-%d1%81%d0%b5%d0%b3%d0%b0-%d1%81-%d0%b1%d0%b5%d0%b7%d0%b6%d0%b8%d1%87%d0%bd%d0%be-%d0%b7%d0%b0%d1%80%d1%8f%d0%b4%d0%bd%d0%be-%d0%be%d1%82-vivacom/", "text": "Премиум смартфонът Samsung Galaxy Note8 вече се предлага с безжично зарядно от VIVACOM. А това означава сигурност и надеждност за потребителите във всеки един момент от деня. Не винаги можем да планираме активностите си до последната секунда и понякога оставаме без заряд на устройството в най-важния момент, който не търпи отлагане. Избягването на точно тези стресови ситуации цели безжичното зарядно Samsung EP-PN920. Аксесоарът предоставя изключително удобство в офиса или у дома. Зарежда устройството ви бързо и лесно, посредством функцията Fast Charge. Само трябва да поставите устройството върху зарядното, без кабели и излишни движения. Galaxy Note8 може да закупите във всеки магазин на телекома, на най-добра цена от 59.50 лв. на месец с план Smart U. Устройството се отличава със запазената черта на Samsung дизайна в последно време – Инфинити дисплей. Той е най-големият дисплей за Galaxy серията – 6,3 инча, предоставяйки на притежателя си по-голям изглед и повече пространство за използване на писалката S Pen. В същото време моделът е ергономичен – побира се удобно в дланта поради симетричните извивки и съотношението на екрана 18,5:9, които се комбинират в тесен корпус. Качественият аксесоар към него се получава по пощата броени дни след покупката. Зарядното е от бързо зареждащите – т.н. Wireless Fast Chargers. Освен със Samsung Galaxy Note8, съвместимо е също така и с Galaxy S8, Galaxy S8+, Galaxy S7, Galaxy S7 Edge, Galaxy S6, Galaxy S6 Edge, Galaxy S6 Edge Plus, които поддържат безжично зареждане.", "date": "2018.02.14", "title": " Samsung Galaxy Note8 сега с безжично зарядно от VIVACOM\t\t\t "}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%ba%d0%bb%d1%8e%d1%87%d0%be%d0%b2-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0-%d1%82%d0%b5%d1%80%d0%be%d1%80/", "text": "В сряда френски съд оправда ключов заподозрян, свързан с терористичните нападения в Париж от 13 ноември 2015 година, предава AFP. Процесът е първия за серията атентати във френската столица, в резултат на които бяха убити 130 души. Прокурорите поискаха присъда от четири години лишаване от свобода за Джавад Бендауд. Мъжът е отдал под наем жилището си на джихадистите, планирали нападението. Обвиненията в тероризъм срещу него обаче бяха снети, след като магистратите констатираха липсата на достатъчно доказателства за това, че Бендауд е бил наясно какви са наемателите му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Оправдаха ключов заподозрян за терористичните атаки в Париж от 2015 година"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b7%d0%b0-%d0%b8%d1%81%d0%ba%d0%b0%d0%bd%d0%b8%d1%8f%d1%82%d0%b0-%d0%b7%d0%b0-%d0%be%d1%81%d1%82%d0%b0%d0%b2%d0%ba%d0%b8-%d0%bd%d0%b0-%d0%bc/", "text": "Иначе как ще се покажат примерно Христо Иванов и Радан Кънев, кой ще ги види? Това попита премиерът Бойко Борисов в интервю за БТВ, запитан за исканията за оставки на екоминистъра Нено Димов и вицепремиера Валери Симеонов. Нали трябва да намерят някаква тема. Средната работна заплата минава 1160 лв., доходите с 12% са се вдигнали, приходите от горивата с 15%, ръстът на икономиката, безработицата. Възможно най-добрите параметри, в петицата на Европа е България, посочи премиерът. Зелените в България не могат да се оплачат, те са били чувани по всички теми. Обещал съм, че няма да има друго, освен втори лифт и съпътстващите спортни съоръжения на Банско, напомни Борисов. Чух се с Валери Симеонов, такъв начин за говорене е неприемлив, каза Борисов относно декларацията на вицепремиера по адрес на евродепутатката Ска Келер. Премиерът обясни, че има хора, които подкрепят Патриотите такива – „по-войводи“. Борисов призова, ако Цеко Минев е реалният собственик на концесионера на ски зоната над Банско „Юлен“, „да си сложи картите на масата“, защото омразата между него и зелените пораждала всичко това, което се случва в момента. По думите му и „зелените“ били ОК за втори лифт, но казвали, че „на този му нямат доверие“. 15,7% е ръстът на зимния туризъм тази година. Банско е в топ 10 на световните ски курорти, посочи премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Премиерът за исканията за оставки на министри: Как иначе Радан Кънев и Христо Иванов да се покажат?"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0-%d0%b2-%d1%81%d0%bd%d0%be%d1%83%d0%b1%d0%be%d1%80%d0%b4%d0%b0-%d1%81%d0%b5-%d0%bd%d0%b0%d1%83%d1%87%d0%b8-%d0%b4%d0%b0-%d0%b4%d0%b0%d0%b2%d0%b0-%d0%bf%d0%be/", "text": "За 4 години живот в Русия двукратният олимпийски шампион в сноуборда Вик Уайлд се е научил на най-важното – да дава подкупи. Роденият в САЩ спортист се състезава за „Сборная“ и в Сочи 2014 взе два златни медала за новата си родина. „Веднъж закъснявахме за летището и се движихме с превишена скорост – разкрива съпругата му Альона Заварздина, която също в Сочи 2014 спечели медал в сноуборда. – Спряха ни полицаи, а треньорът се паникьоса. Но не и Вик. Извади 50 евро и ги даде на ченгетата. Така бързо реши ситуацията.“ И двамата ще стартират в Пьонгчанг, а Уайлд е един от потенциалните съперници на нашия Радослав Янков. Стартът в паралелния гигантски слалом е следващия четвъртък. Заварзина пък ще е една от противничките на Теодора Пенчева. Същевременно сборният отбор на Корея в хокея на лед се отличи с историческо първо попадение на игрите. В двубой без значение азиатките паднаха от Япония с 1:4. А голът отбеляза Ранди Грифин, точно 30 минути след началото на мача. И двата тима очакват съперниците си за разпределение на местата от 5 до 8-о. А в името на добрите отношения на Корейския полуостров домакините на игрите решиха да поемат всички разходи по престоя на севернокорейците в Пьонгчанг. Сумата е $2,86 млн. за над 300 души. Северняците пристигнаха с голяма група мажоретки, които са едни от най-атрактивните фенове и с хореографията си не спират да подкрепят изявите на корейския отбор.", "date": "2018.02.14", "title": " Звезда в сноуборда се научи да дава… подкупи"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-116/", "text": "Синтетични наркотици масово заливат пазара, все по-евтини и смъртоносни стават. Инициатива „Наркотиците убиват” запознава учениците с проблема.         Двете жертви на убийствена ревност открити в автомобил на пътя Пампорово-Стойките. Тони Ленгуидж бил облечен в черно.             „Еколозите“ обжалват новото разрешително на местния ТЕЦ. Петко Ковачев и Катерина Раковска са зад удара срещу общината.         Ефективността на тази технология е 95 процента.                 Как родители от Канада решиха да „спасят” детето си като променят пола му – бруталната история на семейство Раймър, разказана от д-р Любомир Калудов.               Резултатите от мащабните ремонти ще заслужат търпението ни, казва председателят на Общинския съвет на Варна Тодор Балабанов в интервю за „Труд“.         Спешно да привлечем наши сънародници от Украйна, Молдова и други страни за спасяване на икономиката – анализ на Боян Николаев.         Силует на треньора на „Милан“ Дженаро Гатузо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Вижте акцентите в броя на вестник „Труд“ в четвъртък, 15 февруари 2018"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%be%d1%81%d1%82%d0%b0%d0%b2%d1%8f%d1%82-%d0%b1%d0%b5%d0%b7-%d0%bf%d0%b0%d1%80%d0%bd%d0%be-13-000-%d0%b4%d1%83%d1%88%d0%b8-%d0%b2/", "text": "Сливен е на път да стане поредната жертва на „зеления рекет“, който спира инвестиции за милиони в България и спъва развитието на икономиката на страната. Близо 13 000 души в града са застрашени да останат без парно, след като три „екологични“ организации обжалват издаденото ново разрешително за работа на местната „Топлофикация“. Така „зелените“ искат да спрат дейността й. Документът е от Изпълнителната агенция по околна среда, но Институтът за зелена политика, Сдружение за дива природа „Балкани“ и „За земята – достъп до правосъдие“ подали жалба. Зад тези организации стоят добре познати лица, показа проверка на „Труд“. Ръководител на Института за зелена политика е Петко Ковачев – един от лидерите на протестите уж в защита на Пирин. В качеството си на шеф на Института той атакува с жалби и столичния завод за преработване на отпадъци. Ковачев е и в Комитета за наблюдение на строежа на автомагистрала „Струма“, където прокарва интересите на псевдоекологините организации. Именно те бавят изграждането на лот 3.2 от аутобана, който трябва да мине през Кресненското дефиле. В момента пътят там е един от най-смъртоносните в България – всяка година на него десетки губят живота си в катастрофи. В Управителния съвет на СДП „Балкани“ са Катерина Раковска и Андрей Ралев. Раковска е съпруга на друг лидер на протестите – Андрей Ковачев. Тя е в българския клон на швейцарската офшрока WWF. А Андрей Ралев отговаряше за финансите на партия „Зелените“, която дефакто е едно с коалицията „За да остане природа в България“. В това обединение са СДП „Балкани“ и WWF-България. Ралев е и неуспял кандидат за депутат от ПП „Зелените“ на последните парламентарни избори. В управата на третата организация – „За земята – достъп до правосъдие“ е Ивайло Попов, който като Ралев, бе в зелените листи на последния вот за НС. Сдружението също е част от „За да остане природа в България“, а Попов за последно бе сниман как крещи „Оставка“ на конференцията за екоиновации, провела се в София на 5-6 февруари. Той е протестиращ уж в защита на Пирин и по време на конференцията реши да се покаже пред гостите от цяла Европа, които не му обърнаха внимание. Трите организации на практика са оплетени помежду си и действат по изпитаната схема за зелен рекет, каквато са жалбите. За да бъде прекъсната тази практика е необходимо да бъдат продължени промените в Закона за околната среда, с които обжалването на ОВОС за обекти от национално значение вече става само на една инстанция. В корекциите трябва да се включат и обектите от първостепенно общинско значение и инвестициите клас А. „Общинското ръководство изцяло застава зад Топлофикация-Сливен. Дружеството е жизнено важно за гражданите на Сливен, осигурява им качествено парно отопление на най-ниски цени в страната, мрежата постоянно се разширява. Разбира се, законодателството и всички екологични норми трябва да се спазват. Ние сме информирани, че това е така. Пещта за изгаряне на отпадъци е от полза и за общината, тъй като при възможност да я използваме бихме могли да намалим разходите, свързани с отпадъците“ – това заяви пред „Труд“ заместник-кметът на Сливен Румен Иванов.  Топлофикация-Сливен, редом с Топлофикация-Пловдив (собственост на австрийската EVN) и Топлофикация-Варна (собственост на френската Веолиа) е една от малкото топлофикации в страната и единствената обществена такава, която работи на печалба. Не само това, но и тя непрекъснато увеличава абонатите си, тъй като ефективното управление и инвестиции водят и до ниски цени на топлоенергията. Следствие на последното пък е изключително висока събираемост – за 2016 г. са издадени само 102 заповеди за парично издължаване по чл. 410 от ГПК, като търсените суми са едва около 100 000 хил. лв. Този успешен резултат е съизмерим с постигнатото във Варна, където френският собственик е интегрирал някои от най-добрите системи за отчитане и обслужване на клиенти и контрастира ярко с провала на Топлофикация София, където де факто всяка пета сметка е просрочена.", "date": "2018.02.14", "title": " „Зелените“ оставят без парно 13 000 души в Сливен\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%b8-%d0%b3%d0%be%d1%80%d1%8f-%d0%bf%d1%80%d0%b5%d0%b4-%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d1%81%d1%8a/", "text": "Автомобил се запали и горя известно време на площада пред Народното събрание, предаде  . Автомобилът отбива в дясно до паметника на Цар Освободител, а под капака на колата започва да излиза черен пушек. От колата бързо излизат двама души – мъж и жена. Шофьорът вади пожарогасител от багажника си и се опитва да потуши пламъците, но не успява. Малко след това друг автомобил спира в близост до паметника и непознат човек се притича на помощ, като започва също да гаси пламъците. Междувременно полицаите пред парламента започват да отбиват движението. Появява се пожарният автомобил и пламъците са потушени от пожарникарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Кола се запали и горя пред Народното събрание"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d1%8a%d0%b2%d0%b5%d1%82%d1%8a%d1%82-%d0%bc%d0%b8-%d0%ba%d1%8a%d0%bc-%d1%80%d1%83%d0%bc%d0%b5%d0%bd-%d1%80%d0%b0%d0%b4/", "text": "  Отношенията ми с президента Румен Радев са добри, каза премиерът Бойко Борисов в интервю пред БТВ. Винаги съм се отнасял с изключително уважение, но когато някой му напише в речта, поне долу-горе знам кой го пише, – „кукловодите на Истанбулската конвенция“, чакай този кукловод за 47 държави е много сериозен кукловод. Страшен кукловод, каза премиерът. Съветът ми е да не ги слуша много, както аз моите тенори, вокали и подобни, да не се занимава, имаме важни държавни дела да свършим. „Там има един човек, който пише, и е „сивият кардинал”  От години общувам с президента Радев, той е прекрасен човек и се разбирам прекрасно с него”, каза още Борисов. На уточняващ въпрос той, че има предвид началника на кабинета на президента Иво Христов. С президента няма тема, по която да не сме се разбрали. Предложи шеф на НСО – приех веднага. Днес външният министър Захариева каза: Президентът предлага посланик за Москва. Казвам: „Щом предлага, съгласуваш веднага, трябва да уважаваме мнението на президента, когато предлага, разбира се, и те би трябвало да уважават, когато парламентът или премиерът го правят”, коментира Борисов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Бойко Борисов: Съветът ми към Румен Радев е да не слуша беквокалите си, имаме важни държавни дела да свършим"}
{"url": "https://trud.bg/%d1%80%d0%be%d0%ba-%d0%bc%d1%83%d0%b7%d0%b8%d0%ba%d0%b0%d0%bd%d1%82-%d0%b3%d1%80%d1%8a%d0%bc%d0%bd%d0%b0-%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b0%d1%82%d0%b0-%d1%81%d0%b8-%d0%b8-%d1%81/", "text": "Пловдивски рок музикант застреля приятелката си и се самоуби. Основната версия на криминалистите е за кървава драма от ревност. Телата на 48-годишния Антон Бояджийски, известен с артистичния си псевдоним Тони Ленгуидж и Николина Попова (41 г.), служителка банков клон, били открити към 23,30 ч във вторник в навечерието на празника на влюбените Свети Валентин. Двамата били в автомобил „Ауди ТТ”, спрял край вилно селище „Малина” на пътя Пампорово-Стойките. Сигналът бил подаден от Тодор – син на кмета на Смолян Николай Мелемов, и двама негови приятели. „Пътувахме към Стойките и видяхме кола, която беше на габарити с работещи чистачки, отбила в едното платно”, разказа вчера младежът пред местни медии. ”Снегорин беше минал и беше заобиколил колата и помислихме, че е закъсал човек и спряхме да му помогнем. Светнахме с фенерче и видяхме, че има човек вътре. Мислехме, че може да му е лошо, затова е спрял. Но видяхме, че шофьорът има рана на главата и целият е в кръв. После видяхме, че има и жена. Беше страшна гледка”, добави Тодор. Николина била простреляна с два куршума в гърдите и един в главата. Тони, който е собственик на скъпото „Ауди”, имал рана в главата. В скута му бил незаконния пистолет „Макаров”, в кпуто са открити гилзите и куршумите. Няма съмнения, че случаят е убийство и последвало самоубийство, стана ясно от изявленията на зам.-окръжния прокурор на Смолян Недко Димов и на шефа на Областната дирекция на МВР полицията и Областната дирекция на МВР Николай Димов.  “Такова зловещо убийство в Смолянска област не е имало от десетилетия, много злоба е таял убиецът, за да простреля три пъти жената”, каза старши комисар Димов. Полицаи не изключват екзекуцията да е подготвена предварително, тъй като Тони Ленгуидж бил облечен целият в черно.   “Настъпва такъв момент в живота, когато седиш и гледаш в една точка и разбираш колко много ти е омръзнало всичко…” Това изречение е публикувал Антон Бояджийски – Тони Ленгуиджа в профила си във фейсбук. През 90-те години той е бил китарист в групата “Татко Кристофър”. Имал и собствена група, популярна като Тони Ленг. Писал е музиката на песни на Б.Т.Р., сред тях е “Родени от прахта”, както и текстове за песни за поп изпълнители. В социалната мрежа е споделял предимно клипове с кучета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Рок музикант гръмна приятелката си и се застреля (обзор)\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82/", "text": "Органите на реда са задържали трима души по подозрение, че са участвали в убийството на данъчния Ивайло Стаменов, съобщава   позовавайки се на запознати с разследването източници. Тримата са арестувани при спецакция на територията на три града – Приморско, Бургас и София. В момента всички заподозрени са в спецпрокуратурата в столицата. Стаменов бе прострелян на улица „Дунав“ в столицата на 18 декември. Данъчният бе причакан по маршрута, докато отивал на работа и бе стреляно по него. След това извършителите отпрашили в неизвестна посока. По време на нападението Стаменов е бил сам в личния си автомобил. След стрелбата мъжът беше откаран във ВМА с рани в дясната раменна част и засегнати големи кръвоносни съдове. На 12 януари обаче Стаменов почина, след рязко влошаване на състоянието му. Той е бивш полицейски служител, след това е започнал работа в НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Трима души са арестувани за убийството на данъчния шеф Ивайло Стаменов"}
{"url": "https://trud.bg/20-%d0%b2%d0%b8%d0%bd%d0%b0%d1%80%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%b5%d0%bb%d0%b8%d0%ba%d1%81%d0%b8%d1%80%d0%b8-%d0%bd%d0%b0-%d1%82%d1%80%d0%b8%d1%84%d0%be%d0%bd-%d0%b7%d0%b0/", "text": "20 стопани от Лом участваха на Трифон Зарезан в конкурса за най-добро бяло и червено вино, посветен на Деня на лозаря. При червените вина първо място спечели Александър Цоцов, а наградата за бяло вино грабна Емил Светозаров. Отличия за еликсирите си получиха и Николай Ангелов и Сашо Николов, който заслужи и специалната награда в категория „розе“. Кметът Пенка Пенкова връчи на най-добрите винари грамоти и парични награди от Община Лом. Празничен водосвет за здраве и плодородие отслужи отец Цветан Антонов. „Нашият край е прочут със своите лозя и вина и трудолюбивите стопани, които се грижат да има добра реколта. Да има хубаво грозде, да направим хубаво вино! Именниците – да носят със здраве името си! Нека празникът продължи във всеки дом, с добри приятели и роднини, на чаша искрящо вино, в добро настроение и с много обич!”, пожела кметът Пенка Пенкова и символично заряза и поля с вино лоза в местността „Садовете“. Гости на празненството бяха зам.областният управител на Монтана Нина Петкова и председателят на Общинския съвет Христина Христова. Фолклорни състави показаха пред гостите на празника народния ритуал за избор на цар на лозята и огласиха лозовите масиви с песни и танци.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " 20 винари показаха еликсири на Трифон Зарезан в Лом"}
{"url": "https://trud.bg/%d1%83%d0%ba%d1%80%d0%b8%d1%82%d0%b8%d0%b5%d1%82%d0%be-%d0%b7%d0%b0-%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8%d0%b5-%d0%bd%d0%b0-%d0%bf%d1%82%d0%b8%d1%86%d0%b8-%d0%bd%d0%b0-%d0%b0%d1%82/", "text": "Първите чуждестранни туристи посетиха Укритието за наблюдение на птици в Природен резерват „Атанасовко езеро“. Гостите са от Германия и пътуват с цел опознаване на влажните зони в България. Посетителите се насладиха на гледката към солниците и водоемите, в които се хранят различни видове птици. Тъй като не замръзва през зимата, Атанасовското езеро е място с международно значение за зимуващите водолюбиви птици. Всяка година то приютява ятата на белия ангъч, фиша, шилоопашата патица, зеленоглава патица, и къдроглавия пеликан. Срещат се още сива чапла, голяма бяла чапла, както и малък корморан. По бреговете притичват Кривоклюн брегобегач, Голям зеленоног водобегач, Малък горски водобегач, бойник и други птици от сем. дъждосвирци. Сред многочислените ята на зимуващите големи белочели гъски редовно се наблюдават сиви и червногуши гъски. Зимата езерото се оглася от красивата песен на големия свирец. Имаме удоволствието и да се наслаждаваме на редките гости за страната ни – розови фламинги, които предпочетоха да презимуват край езерото. Уникалното птиче богатство и красивата природа могат да превърнат бургаските влажни зони в интересни места за туризъм. Влажните зони са изключително богатство, което го има на много малко места в света и Бургас е един оазис на стотици видове птици, животни и растения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Укритието за наблюдение на птици на Атанасовско езеро посрещна първите туристи"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b3%d0%be%d1%82%d0%b2%d0%b8-%d0%bc%d0%b5%d0%bc%d0%be%d1%80%d0%b0%d0%bd%d0%b4%d1%83%d0%bc%d0%b8-%d0%b7%d0%b0-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87/", "text": "Община Варна ще подпише меморандуми за сътрудничество с израелския град Хайфа и македонския Охрид. Това решиха съветниците от комисията по европейски въпроси и международно сътрудничество към местния парламент. С Охрид ще се обменя опит в сферата на туризма и образованието. Отношенията на Варна с най-големия пристанищен град в Израел – Хайфа, пък датират от 25 г., през които са реализирани многобройни инициативи в областта на здравеопазването, науката, иновациите и сигурността, посочи вносителят на идеята и почетен консул на Израел във Варна проф. Красимир Методиев. Чрез меморандума ще се насърчи развитието на двустранните връзки в посочените сфери, както и във високите технологии, които са една от визитките на Хайфа, решиха съветниците. Те одобриха и проект за побратимяване на централния район „Одесос“ с турския „Сайкара“ в град Трабзон. Така двете кметства могат да кандидатстват съвместно по новооткритата европрограма за субсидиране на побратимени администрации от Турция и ЕС. Общият й бюджет е 2,6 млн. евро, а всеки проект може да разчита на финансиране от 60 000 до 130 000 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.14", "title": " Варна готви меморандуми за сътрудничество с Хайфа и Охрид"}
{"url": "https://trud.bg/%d0%b2%d0%b8%d0%bd%d0%bf%d1%80%d0%be%d0%bc-%d0%ba%d0%b0%d1%80%d0%bd%d0%be%d0%b1%d0%b0%d1%82-%d0%b2%d1%8a%d0%b7%d1%80%d0%b0%d0%b6%d0%b4%d0%b0-%d1%81%d1%82%d0%b0%d1%80%d0%b8%d1%82%d0%b5-%d0%b1%d1%8a/", "text": "С Мавруд от плодородната земя на крепостта „Маркели” стопаните на   посрещнаха Трифон Зарезан и дадоха начало на проекта си за съхранение и възраждане на старите български сортове. Екип от опитни агрономи и технолози, заедно с авторитетни учени от Института по лозарство и винарство издириха най-добрите клонове, както на Мавруда, така и на местните Рубин, Димят, Мискет, Мускат Отонел, Тамянка, Памид и Перла, и ги засадиха върху прочутите лозя на крепостта „Маркели” – там, където поколения лозари са ги отглеждали. Землищата се простирали от в исоките зидове на крепостта, по протежението на днешната магистрала „Тракия” и чертаели пътя на виното от Карнобат до Южното Черноморие. Върху тази плодородна земя са новите лозя с български сортове на водещия винопроизводител. За Мавруда на Карнобат, от който днес се правят невероятните вина Chateau Karnobat, преданията разказват, че бил любимото вино на императорите от Рим и Константинопол, а българските царе го принасяли в скъп дар на множество чужди владетели. Стопаните от   разказаха, че не случайно поколения лозари са засаждали Мавруда точно край стените на „Маркели”. Съвременните проучвания показват, че богатите плодородни почви, обилното слънчево греене и дългата, топла и суха есен, с които са благословени лозята на Карнобат, са отлична предпоставка за пълното съзряване на гроздето. И затова по тези земи се създават превъзходни червени вина, с голям потенциал за отлежаване в бъчви. Такъв е Маврудът на Chateau Karnobat – плътен и хармоничен, с богат вкус на зрели плодове, малина, къпина и ценни подправки. „Благодаря ви, че отстоявате българщината във всяка точка на света, от където вината и ракиите ви носят награди на страната ни“, се обърна към домакините от Винпром Карнобат областният управител на Бургас Вълчо Чолаков, който заряза карнобатските лозя заедно с кмета на града Георги Димитров и множество гости. „Старите местни сортове са шанс България да преоткрие своето богатство и уникалната си идентичност във винопроизводството, и те да бъдат лицето ни пред света. Ето защо с подкрепата на авторитетни учени създадохме програма за запазване на генофонда им, за да да разгърнат потенциала си и да раждат най-доброто грозде”, разказа изпълнителният директор на „Винпром Карнобат” Десислава Николова. „България спазва европейските стандарти, но с качеството на вината и ракиите от Винпром Карнобат доказахме, че сме много над тези стандарти.“, изтъкна и кметът на Карнобат Георги Димитров. „За това нашите усилия днес са насочени към развитието на генофонда на българските сортове грозде.“, сподели още той. Майсторите от „Винпром Карнобат” и тази година ритуално потопиха в съдовете с „Карнобатска гроздова” сребърния кръст, с който Църквата освети лозята в деня на Свети Трифон, знаейки, че среброто ще я пречисти до съвършенство и ще й придаде частица от светостта на християнската реликва. Технолозите разкриха, че новата реколта от любимата на милиони нашенци ракия се създава при специални условия и по-ниски температури. Така след дълъг престой с ципите от гроздето се извличат неповторимите аромати на българските сортове, от които ракията добива хармония и мекота. Точно този уникален вкус от Карнобат даде повод на познавачите да я определят като ракия, съчетаваща вековните традиции на старите майстори с най-новите достижения в лозарството и винарството, а световния елит да й присъди едни от най-престижните награди. „Карнобатска Специална” извоюва Златен медал от водещия конкурс Challenge International Du Vin в Бордо, Франция. Ракията на Карнобат е носител на медали от International Wine & Spirits Competition в Лондон и Spirits Selection by Concours Mondial de Bruxelles. Високите отличия направиха ракията истински посланик на България пред света, коментираха гостите на празника, които се насладиха на новата й, още по-атрактивна визия. „С благодарност към хилядите българи, които избират ежедневно любимото си Chateau Karnobat, създадохме новото му лице. То носи духа на поколенията лозари, вложили сърцето си в нашите вина и е подарък за онези, с които заедно се трудим, съхраняваме традициите и разкриваме уникалния вкус на Карнобат”, разказаха енолозите на винпрома. Дизайнът разкрива по модерен начин класическия характер на серията. Върху етикета е отпечатана старинна фотография от средата на 19 в., пресъздаваща изкусния занаят местните лозари. Chateau Karnobat стават все по-добри с времето, тъй като плодородните лозя, засадени преди близо две десетилетия, с всяка изминала година увеличават потенциала си, а гроздето придобива уникални вкусове и аромати, извлечени от богатата земя на Карнобат. Създадени са по класическа технология и старинни рецепти, предавани от поколения лозари. Елегантната бутилка и тапа им помагат да стареят благородно като стават все по-интригуващи. Класическите вина са любими на потребителите, защото са с отлично качество и предлагат цялата палитра от български и световни сортове на атрактивна цена. А в неповторимия им характер са вплетени почитта към родната земя, труда, културата и българските обичаи, допълниха енолозите на  .", "date": "2018.02.14", "title": " Винпром Карнобат възражда старите български сортове\t\t\t"}
