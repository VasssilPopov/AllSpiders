{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0-%d0%b7%d0%b0%d1%82%d0%b2%d0%be%d1%80-26-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b8%d0%b7%d0%bd%d0%b0%d1%81%d0%b8/", "text": "По обвинителен акт на Районна прокуратура-Казанлък е осъден В.Р., на 26 г., за това, че на 11 май 2018 г., в с.Е., общ.Николаево, в условията на опасен рецидив се е съвкупил с 63-годишна жена. като я е принудил към това със сила – нанесъл множество удари в областта на главата и тялото й – престъпление по чл.152 ал.3 т.5, вр. с ал.1 т.2 във вр. с чл.29 ал.1 б. „а“ и б. „б“ от Наказателния кодекс. Районен съд-Казанлък му е наложил наказание от шест години „лишаване от свобода“ при първоначален „строг“ режим, като присъдата е потвърдена от Окръжен съд-Стара Загора и е влязла в сила. На 10 срещу 11 май 2018 г. В.Р. посетил 63-годишната жена в къща в с.Е., общ. Николаево. Тъй като били роднини, пострадалата свидетелка се отнесла гостоприемно към В.Р. и след като го изпратила да се прибира в дома си, се подготвила за нощуване.Тя излязла за кратко на двора, а през това време В.Р. се върнал в дома й и се скрил под леглото. Жената  угасила осветлението и легнала да спи, при което В.Р. се нахвърлил върху нея, нанесъл й юмручни удари и натискал тялото й с крак, след което я изнасилил. До момента В.Р. е осъден по 7 присъди за престъпления против собствеността и други, като последното му осъждане на „лишаване от свобода“ е за хулиганство, което е било изтърпяно през декември 2017 г. По искане на Районна прокуратура-Казанлък, считано от 12 май 2018 г., спрямо В.Р. е била определена мярка за неотклонение „задържане под стража“. В хода на първоинстанционното съдебно производство В.Р призна вината си и бе проведено съкратено съдебно следствие. В.Р. е осъден на 9 години „лишаване от свобода“, които с оглед законовите изисквания са намалени с 1/3 и окончателното наказание е 6 години „Лишаване от свобода“.  По жалба на В.Р. срещу размера на наказанието бе образувано производство пред втора инстанция и след разглеждането му, първоинстанционната присъда бе изцяло потвърдена. Наказанието  следва да се изтърпява при първоначален „строг режим“ в Затвора, съобщиха от пресцентъра на Апелативна прокуратура-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Осъдиха на затвор 26-годишен мъж, изнасилил 63-годишна жена"}
{"url": "https://trud.bg/%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8%d1%82%d0%b5-%d1%81%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d0%bd%d0%b8-%d0%be%d1%82-%d0%b5%d0%b2%d1%80%d0%be%d0%bf/", "text": "Всички магистрални отсечки, изградени у нас, вече са проверявани от европейски независими лаборатории. Този факт подчерта изпълнителният директор на Камарата на строителите в България (КСБ) инж. Мирослав Мазнев по повод внесеното от ръководството на БСП искане в пътната агенция да бъде направена проверка на 46 конкретни точки по родните магистрали. Не може да се каже колко точно ще струва взимането на пробите, тъй като това зависи от вида им и как са обслужвани. Към момента няма яснота и как точно са избрани тези конкретни точки, допълни Мазнев. Не бива да се забравя, че магистралите не са повече от 10-12% от целия строителен продукт на бранша у нас, подчерта и председателя на УС на КСБ инж. Илиян Терзиев. „Ако сме сбъркали ще си понесем последствията. За това в закона са предвидени гаранционни срокове“ допълни той. Отговорността, когато има грешка е персонална, а не на цялата гилдия, обясни инж. Мазнев. Своята отговорност трябва да поемат и всички други участници в строителния процес – надзор, проектант, изпълнител и възложител, категорични са от сектора.  ", "date": "2019.03.15", "title": " Магистралите са проверявани от Европа\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%b8%d0%b5%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%be%d0%b5%d0%ba%d1%82%d0%bd%d0%b8-%d0%bf%d1%80%d0%b5%d0%b4%d0%bb/", "text": "Започна приемането на проектни предложения, които могат да бъдат финансирани от новосъздадения фонд „Култура“ към Община Благоевград. Изискванията и формулярите за кандидатстване могат да бъдат изтеглени от http://www.blgmun.com/cat209/Culture_Fund_and_Scholarships/ . Срокът за кандидатстване е 30 март, а документите се подават на деловодството на Община Благоевград в три екземпляра. Фонд „Култура“ бе създаден по идея на кмета на Благоевград д-р Атанас Камбитов, а целта е да бъде подпомагана работата на неправителствени организации и културни институти, които имат желание да създават устойчиви събития в културния календар на Благоевград. По този начин ще бъдат стимулирани всички културните организации да създават и развиват събития от културен характер. Със създаването на Фонд „Култура“, Благоевград се нарежда сред големите общини, в които има утвърдени богати и устойчиви културни календари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Започна приемането на проектни предложения по фонд „Култура“"}
{"url": "https://trud.bg/%d0%b7%d0%be%d0%b2-%d0%b7%d0%b0-%d0%bf%d0%be%d0%bc%d0%be%d1%89-%d0%b7%d0%b0-11-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%bc%d0%b8%d0%ba%d0%b0%d0%b5%d0%bb%d0%b0-%d0%be%d1%82-%d0%b1/", "text": "Благотворителна кампания в помощ на 11-годишната Микаела Миткова, започна в Благоевград, съобщиха от общината. Момичето има спешна нужда от средства за операция, която трябва да се направи в Истанбул, турция. Необходимата сума е в размер на 58 070 евро. От болница „Аджъбадем“, Истанбул дават надежда за подобряване на състоянието ѝ, чрез „вагусов стимулатор“. Нека помогнем на 11-годишното момиче, за да има едно нормално и красиво детство. Всеки, който желае може да се присъедини към благотворителния онлайн базар във фейсбук страницата https://www.facebook.com/groups/921096731427683/. Средства може да бъдат дарени и в платформата „Хелпкарма“ на линк https://helpkarma.com/campaign/nadejda-za-mikaela-355?utm_source=facebook&utm_medium=referral&utm_campaign=share_campaign. Дарителска сметка в Обединена българска банка:  IBAN: BG49UBBS80021080823040  BIC: UBBS BGSF  Титуляр на сметката: Микаела Иванова Миткова  Paypal: elenasakova@abv.bg АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Зов за помощ за 11-годишната Микаела от Благоевград"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d0%b4%d0%b3-%d1%80%d0%be%d1%81%d0%b0-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%be%d1%82%d0%bb%d0%b8%d1%87%d0%bd%d0%b8-%d0%b7%d0%bd/", "text": "Деца от ДГ „Роса“ – Благоевград показаха отлични знания, свързани с българската история, съобщиха от общината. Те се включиха в състезание под надслов „Аз обичам България“. В рамките на тематичния празник, децата бяха пременени в народни носии и в дрехи, с цветовете на родния трибагреник. В рамките на инициативата, малчуганите показаха артистични умения пред своите родители и семейства. Началник-отдел „Образование“ Симона Митова поздрави децата и техните учители от името на кмета д-р Атанас Камбитов за положените усилия и съхранението на български традиции. Това бе поредната инициатива, която не само забавлява, а и възпитава и учи децата на българска история, на традиции и любов към родината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Деца от ДГ „Роса“ показаха отлични знания в състезание „Аз обичам България“"}
{"url": "https://trud.bg/%d0%bf%d1%80%d0%be%d0%b4%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d0%ba%d0%be%d0%bb%d0%b8-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d1%81-10/", "text": "През февруари в България са продадени 2809 нови коли, което ръст с 9,8% на годишна база, обявиха от Европейската асоциация на производителите на автомобили. За първите два месеца на годината у нас са регистрирани 5153 нови коли, което е увеличение с 2,6%. Пазарът на коли в България се представя много добре на фона на спада с 2,9% за целия ЕС. Най-големият пазар в ЕС е Германия, където за два месеца са продадени 534 хил. нови коли.", "date": "2019.03.15", "title": " Продажбите на коли се увеличиха с 10%\t\t\t"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d1%81%d1%80%d0%b5%d0%b4%d0%bd%d0%b8-%d1%86%d0%b5%d0%bd%d0%b8-%d0%b7%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be/", "text": "Методиката ще бъде за следващата ОПРР Регионите ще разпределят европарите вместо общините след 2020 г.  Средни цени в строителството, с които по-лесно и бързо да се провеждат обществените поръчки по ОП “Региони в растеж” могат да бъдат въведени от следващия програмен период на европомощта. Това обяви зам.- регионалният министър Деница Николова по време на конференцията “Европейска солидарност в инвестиционната политика”, организирана от Камара на строителите в България (КСБ). Идеята е да бъде разработена методология на база на средните цени от вече осъществените поръчки през първите два програмни периода на ОПРР, като се вземе предвид типа инвестиция и пазарните принципи, уточни Николова. По този начин ще се улесни контролът на процеса, ще се намалят разходите на администрацията и рискът от последващи санкции, като ще се плаща по-бързо на бизнеса, обясни зам.-министърът. Рискът е, че средните цени ще са по-ниски от пазарните. Според вицепремиерът Томислав Дончев никой експерт не знае точно колко струва една работа, тъй като цената се определя според конкретния процес. Той добави, че е готов за обсъждане на темата и намиране на най-правилното решение. Според председателя на УС на КСБ инж. Илиян Терзиев средните цени са категорично необходими, но трябва да се изчисляват на база на моментните реални цени, а не при програмирането да бъдат заложени стойности за след 7 години, които няма да отговарят на пазарните реалности. Кои проекти да се финансират с евросредства през следващия програмен период ще решават не общините, а регионите, за да се гарантира по-голям ефект от усвояването и допълване на различните политики, каза още Николова. Предвижда се и бизнесът да може да кандидатства за финансиране на европроекти на базата на публично-частно партньорство. Не бива да се забравят и допълнителните възможности за финансиране като програмите “Инвестираме в Европа” и “Свързана Европа”, както и новите фондове за отбрана и сигурност, заяви председателят на Комисията по регионално развитие в Европейския парламент Искра Михайлова. Тя посочи, че български компании имат шанс да спечелят проекти за изграждане на инфраструктура в Африка. За такива ЕС отделя 80 млрд. евро от бюджета си. Изключително важно е да бъдат отпуснати целево средства за изготвяне на проекти и за техническа помощ, за да е готова страната ни да усвоява средства още през първата година на следващия програмен период, заяви почетният председател на КСБ инж. Симеон Пешов.", "date": "2019.03.15", "title": " Въвеждат средни цени за строителство\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%b1%d0%be%d1%80%d0%b8%d1%81%d0%be%d0%b2/", "text": "Ръководителите на службите и външният министър Екатерина Захариева пристигнаха в Министерски съвет за срещата с премиера Бойко Борисов за атентата в Крайстчърч, Нова Зеландия. Министър-председателят свика извънредната среща със службите във връзка с информацията за българска следа в терористичния акт в Нова Зеландия. За срещата от службите пристигнаха директорът на ГДБОП Ивайло Спиридонов, директорът на ГД „Национална полиция“ гл. комисар Христо Терзийски. В сградата на Министерски съвет дойдоха още вицепремиерът и министър на външните работи Екатерина Захариева, министърът на вътрешните работи Младен Маринов и главния прокурор Сотир Цацаров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.15", "title": " Започна срещата на премиера Борисов с ръководителите на службите за сигурност и външния министър Екатерина Захариева"}
{"url": "https://trud.bg/%d0%bf%d0%be%d0%b4%d0%b0%d0%b2%d0%b0%d1%82-%d0%be%d0%bd%d0%bb%d0%b0%d0%b9%d0%bd-%d1%86%d0%b5%d0%bd%d0%b0%d1%82%d0%b0-%d0%b2-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8-%d1%82%d1%8a/", "text": "Инвестират 2 млрд. лв. в жп инфраструктура Подаването на документи от кандидати за обществени поръчки до края на годината ще става само електронно. За целта предлаганите в търговете цени ще бъдат криптирани. Това обясни вицепремиерът Томислав Дончев на форум, организиран от Камарата на строителите в България. Така практически ще стане невъзможно да се манипулират търговете, обясни той. Вицепремиерът обяви, че се работи за повишаване на добавената стойност в икономиката ни чрез въвеждане на иновации и развиване на високи технологии. През следващите години ще заработят поне 10-12 нови индустриални зони. 2 млрд. лв. ще бъдат инвестирани в жп инфраструктура през следващия програмен период на еврофондовете, обяви транспортният министър Росен Желязков. Сред приоритетните проекти е модернизиране на връзките между София и границите със Северна Македония и Сърбия, които ще струват съответно 400 млн. евро и 150-200 млн. евро.", "date": "2019.03.15", "title": " Подават онлайн цената в обществени търгове\t\t\t"}
{"url": "https://trud.bg/%d1%83%d0%b1%d0%b8%d0%b9%d1%86%d0%b8-%d1%81%d0%b5-%d0%b6%d0%b0%d0%bb%d0%b2%d0%b0%d1%82-%d0%be%d1%82-%d0%ba%d0%b0%d0%bc%d0%b5%d1%80%d0%b8-%d0%bf%d1%80%d0%b8-%d1%81%d0%b5%d0%ba%d1%81-%d1%81%d0%b2%d0%b8/", "text": "Повечето от 20-те затворници искат да присъстват на делото  При изключителни мерки за сигурност 20-ина затворници с тежки присъди бяха доведени под конвой в Съдебната палата. Причината – състав на Върховния административен съд (ВАС) разгледа като втора инстанция тяхна жалба срещу заповед на Министерство на правосъдието, определяща реда за секс свижданията с жените и приятелките им. Осъдените на 15-20 години или доживотен затвор, сред които австралийският убиец Джок Полфрийман, пернишкият сериен килър Сиси и др. протестират, че не се зачита правото им на личен живот и интимните им срещи стават в помещения с камери и присъствието на надзиратели. Административният съд вече отхвърли жалбата им с мотива, че сигурността и общественият интерес имат превес над личните интереси на затворниците. Делото продължава, а повечето от жалбоподателите искат да се разхождат на чист въздух, докато ги водят до залите на съда. За да не се стига до опити за бягство, делото се гледа при закрити врати. ВАС ще обяви решението си до 30 дни.  ", "date": "2019.03.15", "title": " Убийци се жалват от камери при секс свижданията"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d1%81%d1%82%d1%80%d0%b5/", "text": "Стрелецът от Нова Зеландия е бил на територията на Балканите, като е минал през Румъния, Черна гора и Сърбия през 2016 г., но през 2018 е бил в България, а целта на посещението му е била туризъм. Това каза главният прокурор Сотир Цацаров по време на пресконференция след срещата със службите за информацията за българска следа в атентата в новозеландския град Крайстчърч. „Предстои работа по местата, на които е спал, те са предимно къщи за гости, а не големи хотели и дали е имал контакти с български граждани. Все още чакаме да изпратят информация от Нова Зеландия, защото те работят с лицето, и чак тогава ще проверим всичко“, каза още Цацаров. „На 9-ти септември 2018 година е пристигнал на Летище София с полет от Дубай, а на 10-ти ноември е наел автомобил, с който е извършил пътуване на няколко София, Дряново, Плевен, Велико Търново, Благоевград, Казанлък, Банско, Бачково, а на 15-ти ноември е заминал за Букурещ и от румънска територия се придвижва до Унгария“, обясни Цацаров. „Нашата задача е в две направления. От една страна трябва да осъществим пълен информационен обмен с разследването по същество, което се осъществява в Нова Зеландия. Абсолютно всички данни, които се придобиват за престоя на лицето и неговите контакти ще бъдат и се предават там. Втората наша задача е свързана с пребиваването на лицето тук, целите на неговото пребиваване и неговите контакти“, допълни Цацаров. Той поясни, че трябва да бъдат сравнени списъците на пътниците, които са от полета, с който той пристига и полетът, с който той заминава, използваните от него сим карти, местата, в които той е оставал да преспива. „Това, което може да се каже на този етап е че няма данни за терористична връзка с нашата територия. Версията, която се споделя, че пътуването му в Сърбия, Хърватска и Черна гора, както и идването му тук са свързани предимно с посещения на исторически места. Постоянна е връзката с разследването в Нова Зеландия и Австралия“, посочи още прокурорът. Вътрешният министър Младен Маринов обясни, че има още много работа по случая. „Предстои работа по отношение на това къде е преспивал и къде е престоявал. Предстои тази вечер да получим допълнителна информация от Нова Зеландия. Ако има други лица, ще извършим проверка дали са пребивавали на територията на България. До този момент нямаме данни в престоя му тук да има друго освен, това което е записал в документите си, а именно – с цел туризъм“, каза Маринов. „Засега присъствието на лицето е установено чрез камери и работа със службите на останалите държави. Чака се обаче паспортна информация от Нова Зеландия и пълен профил, по който да бъде довършено разследването“, допълни още той. Министърът на външните работи Екатерина Захариева също потвърди думите, че терористът е посетил България само с цел туризъм. „Веднага след като получихме информация, че щабът, който се занимава с тероризъм заседава, сме направили връзка с нашите партньори и мога да ви уверя, че констатираното до момента е, че новозеландският гражданин е посетил България като турист. Няма установена връзка с България“, заяви тя. „Също така искам да подчертая, че осъждаме всеки такъв акт, извършен срещу невинни хора, независимо от тяхната религия. По никакъв начин не желаем този акт да бъде свързван с България и българската история. Ние сме толерантен народ, живеем в мир и разбирателство с различни етноси и религии“, подчерта Захариева. Тя изрази съболезнования на семействата на жертвите в атентата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.15", "title": " Главният прокурор Сотир Цацаров: Стрелецът от Нова Зеландия е бил в България през 2018 г.\t\t\t"}
{"url": "https://trud.bg/%d0%b0%d0%b3%d0%bd%d0%b5%d1%88%d0%ba%d0%be%d1%82%d0%be-%d1%81%d0%b0%d0%bc%d0%be-%d1%81-%d1%82%d0%b0%d0%b1%d0%b5%d0%bb%d0%ba%d0%b0-%d0%b7%d0%b0-%d0%bf%d1%80%d0%be%d0%b8%d0%b7%d1%85%d0%be%d0%b4/", "text": "6 лв. за кг за цяло агне от фермата Агнешкото месо вече ще се продава в магазина само с табелка за произход. Това съобщи за “Труд” Симеон Караколев, председател на Националната овцевъдна и козевъдна асоциация. Образците вече са готови и ще се въведат още за този Великден. На табелката задължително ще пише страната на произход на животното, на отглеждане и на клане. Целта е потребителят да има информиран избор, когато пазарува в магазина, обясни Караколев. От следващата година предстои да се въведе още една промяна, според която месото от България ще има различен по цвят печат от това, произведено в друга страна на ЕС, съобщи председателят на асоциацията. В момента печатът върху месото е един цвят и има номер на кланицата, но това не е достатъчно, за да се информират потребителите какво месо купуват, допълни той. Другата седмица производителите ще излязат с отворено писмо до търговските вериги, в което ги  призовават да продават българско агнешко месо за предстоящите празници. Не приемаме оправданието на веригите, че предлагат румънско месо, защото е по-евтино, защото в магазина то не се продава на по-ниска цена от българското, категоричен беше Караколев. По думите му при около Великден остават непродадени около 20-30 000 български агнета, точно колкото са тези, внесени от Румъния. В момента във фермата цената на агнетата върви по 6 лева за килограм живо тегло. От кланицата месото излиза на цена около 11 лева за килограм, посочи председателят на асоциацията. Разбира се, разлика има в различните райони – цената в София не е същата като тази в Кърджали например, каза Караколев. От БАБХ уточниха за “Труд”, че от 2015 г. у нас и в сила регламент, според който етикетът на месото трябва да включва държавата, в която е отгледано животното и тази, в която е заклано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Агнешкото – само с табелка за произход\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b7%d0%b0-%d0%b0%d1%82%d0%b0%d0%ba%d0%b0%d1%82%d0%b0-%d0%b2-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d1%82%d1%80/", "text": "Зам.-председателят на ГЕРБ Цветан Цветанов коментира пред   терористичните нападения в Нова Зеландия, при което загинаха 49 души, и „българската следа“ в някои надписи, свързани с нашата история. Според него атака е била много добре подготвена. По думите му нашите служби ще трябва да проверят събраните доказателства, за да стане ясно дали нападателят е имал връзки с Балканския регион и от къде е получил информацията за историята ни. „Важно е да се разбере дали мъжът е имал последователи и дали самият той е бил в региона“, обясни още Цветанов. „Ще се обсъди в съвета по сигурност в МС и ще се предприемат необходимото за правилните действия и изводи по събраните доказателства”, добави Цветанов. Стрелецът публикува манифест преди атаката в защита на крайнодясна и антимигрантска идеология. Във видеото му на път за джамията се чува балкански фолклор, а върху оръжието има бели надписи – на латиница и на кирилица. Зам.- председателят на ГЕРБ коментира и данъците на мюфтийството: „Направено е предложение мюфтийството да си погаси задълженията с лихвите до 10 години“, обясни Цветан Цветанов. Това ще позволи да се отпусне субсидията и имамите да си вземат заплатите, които не са си получавали от два месеца, добави той. Всичко това предстои да се приеме, но се прави с цел да се ограничи финансиране отвън, каза още заместник-председател на ГЕРБ. Това се прави в много европейски държави. Цветанов бе категоричен, че темата за вероизповеданията не трябва да се политизира. Зам.-председателят на ГЕРБ отбеляза и че е насрочена среща с парламентарната група на Веселин Марешки за сряда от 11 часа, за да се потвърди, че се следва стриктно управленската програма и да се отчете постигнатото до момента. Той обясни, че в парламента се уважават всички парламентарно представен и партии. Партия „Воля“ обяви частичен бойкот на парламента.Казаха, че ще осигуряват кворум само за теми, които смятат за важни и поискаха среща с ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.15", "title": " Цветанов за атаката в Нова Зеландия: Трябва да се провери връзката с региона ни"}
{"url": "https://trud.bg/%d0%bf%d0%b5%d0%b4%d0%b8%d0%b0%d1%82%d1%80%d0%b8-%d0%b1%d0%b8%d1%8f%d1%82-%d1%82%d1%80%d0%b5%d0%b2%d0%be%d0%b3%d0%b0-%d0%b7%d0%b0-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%89%d0%b8%d1%8f/", "text": "Най-големият проблем в детското здравеопазване е намаляващият брой на педиатрите и огромният дефицит на медицински сестри. Това обяви в петък във великотърновското село Арбанаси проф. Владимир Пилософ, председател на Националната педиатрична асоциация. Той откри петата национална научно-педиатрична конференция „ От симптома към диагнозата – клинични случаи ”. Според проф.Пилософ дори и да се вземат спешни мерки за решаването на проблема, резултатът няма да дойде по-рано от две години. Той коментира, че въпросът трябва да бъде обсъден на държавно равнище, защото детското здравеопазване е обвързано с всички медицински специалности. Съотношението медицински сестри – лекари в България е 0,9 към едно, а за нормалната работа на системата съотношението трябва да бъде поне две към едно, посочи той. Повече от 20 хиляди е дефицитът на медицинските сестри в държавата. Според проф. Пилософ трябва да се компенсира и друг дефицит, а той е свързан с нарушената комуникация между лекари и пациенти. Като пример той посочи, че от 100 подадени към лекарите жалби от страна на пациентите, поне в петдесет от тях няма нарушения, но те са плод на неправилна комуникация между двете страни. Организатори на форума са Отделението по педиатрия на МОБАЛ „Д-р Стефан Черкезов“ във Велико Търново, под егидата на Детската клиника към Медицинския университет в Плевен. Според д-р Валентин Точков, завеждащ на детското отделение във Велико Търново в тридневния форум свои презентации ще представят коло 60 лектори от всички медицински университети и специализирани клиники в страната, а участниците са над 250. Все повече заболявания, характерни за възрастните хора започват да се изявяват при децата в по-ранна възраст. Сред тях са гастритите, язвите, болестите на обмяната и щитовидната жлеза, захарният диабет, отбеляза д-р Точков и посочи, че тези проблеми ще бъдат разисквани в научната част на форума. В рамките на конференцията е организирано Училище по ендокринология, чиято цел е да запознае педиатрите в бързата диагностика на симптомите в тази област, посочи неговият ръководител проф. Мая Константинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.15", "title": " Педиатри бият тревога за намаляващия брой на детските лекари"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b7%d0%b0-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d0%bd%d0%be%d0%b2%d0%b0/", "text": "Държавният глава Румен Радев изрази съболезнования на генерал-губернаторa на Нова Зеландия Патси Реди по повод жертвите и пострадалите при престрелки в джамии в град Крайстчърч, Нова Зеландия, съобщават от пезидентството. „Приемете съболезнования от името на българския народ и лично от мое име за жертвите и пострадалите при престрелки в джамии в град Крайстчърч, Нова Зеландия, при която загинаха десетки души, а други бяха ранени. Омразата на расова основа и мотивирани от ксенофобия убийства на невинни граждани са отвратителни престъпления срещу човешкия живот и демократичното общество“, заявява Румен Радев в писмото си до Патси Реди. В съболезнованието си българският държавен глава изразява надежда за скорошно и пълно възстановяване на пострадалите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.15", "title": " Президентът Радев: Омразата на расова основа и мотивирани от ксенофобия убийства на невинни граждани са отвратителни престъпления срещу човешкия живот"}
{"url": "https://trud.bg/%d0%ba%d0%b0%d0%bb%d0%b8%d0%bd-%d1%82%d0%b5%d1%80%d0%b7%d0%b8%d0%b9%d1%81%d0%ba%d0%b8-%d0%bf%d0%be%d0%b5%d1%82-%d0%bf%d0%b8%d1%81%d0%b0%d1%82%d0%b5%d0%bb-%d0%b8-%d1%81%d1%86%d0%b5%d0%bd%d0%b0%d1%80/", "text": "Калин Терзийски откри изложба с графики, карикатури и шаржове, в които разказвателният елемент беше водещ, а сюжетът изненадваше с модерно тълкуване на библейски или исторически притчи. Сега виждаме друго лице на писателя-митологист. В новата му изложба „Гръмотевична тишина” в галерия „Лампион” (София) са събрани около 20 живописни платна, в които ще открием реплики на класиците от Флорентинската школа (XV в.), пародийни сюжети, автопортрети с ироничен и носталгичен контекст.  – Калине, Вие пишете и рисувате. Кажeте като психиатър къде е границата между синестезията на гения и артистичната шизофрения?  – Няма граница. Това открих с времето. Терминът Шизофрения е един отзвук от времена на рестрикции и репресии към всеки различен и неадаптиращ се в експлоататорската система човек. А всяка досегашна система е експлоататорска и антихуманна. Простичко казано – тоя, който не иска да е болтче в машината – дай да го смачкаме и да го наречем шизофреник, та да си има белег, дамга (като жълтата звезда на Давид, на ръкавите на всички евреи по време на нацизма). Да си има диагноза, за да може системата, машината да го манипулира по-добре. „Тоя не става“ и ние да вземем и да го вкараме в един добре смазан калъп, та да не пречи на системата. Сибилите в Древна Елада са имали видения, нали така? Ван Гог е бил луд. Както и Аугуст Стриндберг. И Хьолдерлин. И въобще, няма какво да се разпростираме. Тия, които знаят – знаят. Които не знаят и да им говориш – няма да разберат. А синестезията ми е непозната като преживяване – не чувам звуци при гледането на картина (защото това е пример за синестезия). Но определено в един метафоричен смисъл синестезия е самото изкуство: виждаш женска плът, а в главата ти се появяват думи. Прочиташ стих, а в главата ти се ражда картина. Прескачане от една модалност в друга. Бих искал да има повече хора, които схващат това. – Да си писател днес в България не е особено престижно. Затова ли Вие прибавяте и ролята на шоумен?   – Всъщност да си писател е много престижно. Просто в едни среди, които са меко казано профански, не е престижно. Но в тях и да си професор по биохимия не е престижно, да си виолончелист не е престижно… В тия среди примерно един виолист от трийсет години се прави на мутра и дечурлигата вече две поколения се подвеждат по него. А аз не съм шоумен, а просто човек, който е наясно, че романтичният образ на писател, който живее в изолация и само по най-загадъчен и мрачен начин „изригва“ по някой потресаващ роман на десет години – това е анахронизъм. Няма как тоя романтичен образ на „самотният писател в своята загадъчна приказна пещера“ да се запази в нашето време на хиперкомуникациите. Сега хората повече приличат на социалните насекоми (като мравките и пчелите), отколкото на агресивните стадни бозайници (като горилите и шимпанзетата). Теми като патриотизъм и отшелничество са по-близки до модела на стадните бозайници, отколкото до днешния модел на мравуняка. Прекалено сме много и прекалено добре общуваме вече. Затова всеки е по някакъв нов, съвременен начин „шоумен“. В свое си шоу. И когато аз изпия една бира – вече за това знаят и в Цюрих. И някак си се възприема като шоу. Но всъщност е продукт на хиперкомуникациите. Това не е шоуменство. А и аз не пия, камо ли пък бира. Но правя друго – от време на време плясвам силно с ръце (метафорично казано). За да привлека общественото внимание. Не за да види публиката лично мен, а за да погледне това, което правя. Защото в един пренаселен свят никога няма и да те погледнат, ако не плеснеш достатъчно силно с ръце. Спомнете си Леонардо: когато е излизал пред публика – а той е организирал всички големи и пищни тържества на Медичите (като драматург и майстор на костюмите и сценографията) – та той освен всичко друго, за да привлече вниманието, е извивал желязна подкова с ръце! Е ако това не е шоу – здраве му кажи! Но всъщност не е! Това е просто отдаване на дължимото на вкусовете на простолюдието. Умните имат нужда от Мона Лиза, простите – от извиване на подкови. И така – аз просто плясвам силно с ръце. За да се обърнат погледите на улисаните в бита си хора. И те поглеждат и виждат какво правя. А аз правя изкуство. Стига публиката се е вторачвала единствено в тия, които правят „изкуство“ върху сладките си муцунки – чрез инжектиране на хиалурон. Или изкуство на мазането с фекалии – на политическата сцена. Време е хората да погледнат към тия, които се опитват да правят вечни неща. Нека се сетим, че никой не знае ни една модна звезда от времето на Леонардо, ни един политик – но Мона Лиза знае всеки. – Ако Ви предложат да влезете в политиката, какво би било Вашето решение?   – Предлагали са ми неведнъж. Почти винаги съм отказвал много боязливо. Моето отказване е като да откажеш операция по смяна на пола. От човек на изкуството да станеш политик… Това е по-драстично и от смяна на пола. По-шокиращо за самия сменящ, искам да кажа. Веднъж бях в една гражданска листа на една умерено дясна политическа група. И там се убедих, че не е никак по вкуса ми. – „Мечката“ – новата Ви книга с разкази, беше определена от критиката като резултат от десетина различни почерци. Как успявате в подобно превъплъщение?  – Всеки човек е множество различни личности. Тази идея – за множествеността на всеки човек, е подхваната и добре развита и в повестта „Доктор Джекил и мистър Хайд“ на Робърт Луис Стивънсън, и в „Степният вълк“ на Херман Хесе; философът Дениъл Денет говори също много добре за множествеността в душевния ни живот. И когато човекът е здрав и хармоничен – в множеството, което представлява личността му, има просто една доминираща „фигура“. Ако няма доминираща „фигура“, всяка отделна „личност“ в нас си действа самостойно и без управление. И се стига до лоши неща. Да речем – Бащата в нас се грижи за децата, но Палачът в нас иска да реже глави. Не много точен пример, давам го като път за мислене. И така аз позволявам на всяка от „посоките в мене“ да се развие, да покаже себе си. Коя е управляващата „фигура“. Ще разбере всеки, когато ме опознае или поне – прочете. – Кого определяте за Ваш учител в прозата?   – В прозата много и най-рано ми е повлиял Кърт Вонегът (като не забравям Гогол, Едгар По, Балзак и Чапек, Кафка, Хашек, Илф и Петров, Пушкин). Но – Кърт Вонегът! Възхищава ме мисълта, че той е последният писател-хуманист, пълен с ирония и беззлобен смях. Хуманист в най-ведрия, най-близкия и най-хубавия смисъл. И мъдър, и малко горчив. – Ако срещнете на улицата Достоевски или Оскар Уайлд, какво ще им кажете?  – На Достоевски ще кажа: Успокой се, всичко е наред. А на Оскар ще споделя как се подържа форма на 49, защото той е понапълнял в последно време. Важно е, според мен, един писател да приема другите писатели като приятели и събеседници, а не като кумири. Защото кумирите, ще ме извините, но са за глупаците. – Вашият разказвачески модел се приближава до скечовото – има нещо от Илф и Петров, но прозира и тъжната ирония на Марк Твен. Кой е съвременият Остап Бендер у нас?  – Остап Бендер е един от прекрасните ми любимци. Та спомнете си описанието му – млад мъж с херкулесовско телосложение и профил на римски император от медал. Умен, изключително бърз в мисленето. И с невероятно, небрежно и мъдро чувство за хумор. Великият комбинатор! Та кой може и на една светлинна година да се доближи до него в наше време? Най-малкото той е наистина колоритна фигура. А като че ли сега няма такива. Образованите хора сега са свити и притеснени, горчиви и песимисти, обезсърчени и мнителни, подозрителни и недоволни; уплашени са и не смеят да бъдат ярки. Фалшиво скромни и злонамерени към всичко искрящо. – Писател трезвеник сякаш е оксиморон – известни пиячи са Достоевски, Уилям Фокнър, Джон Чийвър, Зошченко, Дороти Паркър, Едгар Алън По, Труман Капоти, Хънтър Томпсън, Чарлз Буковски, Ърнест Хемингуей, у нас Дончо Цончев, Радичков на младини. Трезвениците се броят на пръсти: Кафка, Айзък Азимов, Стивън Кинг, Емил Чоран. Всъщност помага ли алкохолът на творческата продуктивност, или писателите го използват, за да потискат вулкана от мисли в съзнанието си?  – Ще поправя за миг – Стивън Кинг е алкохолик и затова не пие. Също като мен. Просто няма как: алкохоликът пие ли – скоро умира. Затова и Стивън Кинг не пие, нито аз. Иначе, бих казал, че алкохолът е едно море. В което е много поучително, направо – велико – да се пътешества. Без него писателят, така да се каже, е като пътешественик, който не е плавал в Тихия океан. Тоест – може, но не е същото. Но рискът да деградираш и умреш млад е огромен. Затова – внимавайте. Cave, frater! (Пази се, братко!) – Вие сте изключително продуктивен за български писател. Имате ли конфликти с издателите? Научихме, че вече сам си финансирате изданията…  – Сам само засега. По-нататък ще продължа с издателите си. Аз се опитвам не да влизам в конфликти, а да създавам нови отношения и стандарти. Не мога да понасям нагласата, която може да се опише така: писателят е един идиот, който си пише, щото нещо отвътре му напира. Нещо като болен. Графоман. Който не може да не пише, има обсесия да пише. И е достатъчно да му угодим на каприза; да му издадем нещата и той да е доволен от това. Нали си е начесал крастата, какво иска повече?! Не, не и не! Писателят не е нищо друго, освен един изключително високо квалифициран професионалист! Който работи за доброто на обществото… Но също така и за престиж, пари, уважение, социален успех… Тоест – за всичко, за което работи и един неврохирург, архитект или професор по космически науки. – Допитвате ли се до приятели за творчески съвет?  – Непрекъснато. По-скоро – за обсъждане. Да обсъдиш с умен човек е направо велико. Пиша си с българи от Плевенско и с българи от Окланд, Нова Зеландия, от Цюрих и Виена, от Видин и Приморско, както и от Юкатан, Мексико. Прекрасно е да имаш „умно семейство“ в целия Свят. – Какви са отношенията със старите другари – Тома, Мартин…  – С Томата правим и четения често, с Аци Константинов се чуваме често, обменяме си лично създадени афоризми и майтапи, а с Карби нещо не можем да се разберем. Той е умен младеж, но явно и прекалено дълго умее да се сърди. А аз храня само добри чувства към него. – Лекарят Константин Африкански от 11 век определя любовта като болест на мозъка, предизвикваща прилив на жлъчна течност в организма. Вашето професионално и лично мнение?  – Ами не е лошо това описание, но зависи за каква любов става въпрос. Любовта е голямо море. Тая страстна любов, която ни помита като болест – тя наистина е чудно нещо. Като природно бедствие е, или поне като бушуваща стихия. Завладява ни, прави ни други, напълно ни побърква и лишава от самоконтрол. Но без нея някак… няма да има изкуство. На „здравите“ влюбеният прилича на смес между луд и глупак. И това е тъжно. Няма език, на който да говорят влюбените с невлюбените. И любовната поезия е непонятна за „невлюбените“. Само влюбен разбира влюбения. Или поне тоя, който добре помни любовта. Без тая помитаща стихия някак животът ни не е богат. Сух е. Но има и други видове любов. Има блага, спокойна любов. Тя е като здраве. Има и любов от състрадание, има и любов по навик. Не бива да ги отричаме. – Може ли писател без муза? Имате ли вдъхновителка в момента? Или жените само пречат…  – Имам и винаги съм имал муза, но тя не е жена. Обичам много и силно жена си, Ивана, но музата на писателя не живее извън него, а живее вътре в него. Тя е блестящата му и красива Воля. Да не забравяме славянската етимология на думата воля. Воля в нашия славянски език означава Желание. „… Тук се слуша мойта Воля, аз съм капитан!…“. Нали така беше? – Виждате ли целия разказ предварително, или сядате, пишете и разработвате първоначалното хрумване в движение?  – Виждам само някакъв мътен силует. Като далечен, обгърнат в мъгли остров. Инвенциите, решенията, които се вземат в мига на творенето са най-важното нещо. Та не е ли най-важното за твореца да изненада дори и себе си? Да изпита великото чувство на израстването в процеса на творенето? За какво ти е да пишеш, ако не за това – чрез писането да пораснеш, да станеш по-мъдър… – Хемингуей е пренаписал първата глава на „Сбогом на оръжията“ 20 пъти. Вие пренаписвате ли, или сте привърженик, че първото винаги е най-добро?  – По-скоро захвърлям и почвам отначало. „Пренаписване“ ми звучи като поправяне на нещо вече развалено. – Кое произведението сте написали за най-кратко време?  – Ами аз имам твърде много неща. Имам три стихосбирки. За тях знаят малцина. Но ако става въпрос за романите – най-бавно писах „Разкажи ми“. Това е като изваряване на алхимически концентрат, на квинтесенция. Петата преварка, казано просто. А „Алкохол“ писах като в транс, с огромна скорост и вълнение. И как да е иначе? Тъкмо бях спрял пиенето, а за един пиещ човек спирането на пиенето е по-страховито и разтърсващо преживяване от всяко пиене! – Какво правите, ако писането се закучи? Зарязвате и почвате всичко отначало или пренаписвате бавно и методично?  – Аз казах това-онова по въпроса, но да доуточня – нямам предварителна цел, нямам предварителна представа за резултата. Би било жалко да имам. Та това ще означава, че правя занаятчийски черги, а не изкуство! Изкуството трябва да е далеч нагоре над предвидимото. Затова аз се радвам именно на това, което се получи. В такъв смисъл няма как нещо да се закучи. Нали пишеш?! Пишеш! И щом Именно Това се получава – значи – Именно Това Явно Трябва да се получи! Движещите сили в теб работят – и те бликат навън. Просто трябва да си осъзнат и да наблюдаваш с просветлен и мъдър поглед процеса на това „изливане” от себе си върху листа. – Малцина знаят, че скечът „Туй майните са като хлебарките“ в блестящото изпълнение на Китодар Тодоров е ваше дело…  – Хубави времена бяха в началото на „Пълна лудница“, лафа за „с баща ми в зоопарка еди-къдеси“ Китодар го измисли и импровизира на място. Жалко, че впоследствие не се сработихме с продуцентите. – Защо българските писатели са бедни?   – Бедността е вътрешно преживяване, не обективност. Аз не съм беден. Беден е човек, който иска, а няма. А човешката уста, както ни е добре известно, от глупост, от страх, е прекалено широко раззината. И иска ли, иска. И оттам – бедността. – Четете ли конкурентните български автори?  – За добро или за лошо – не. Само младите, когато поискат да им помогна. Но те не са ми конкуренти. Те са новото. Конкуренция за писателя са само връстниците му – на едно най-вулгарно ниво. На нивото на идеите няма конкуренция. Там има отстояване. Върховете си стоят – далеч един от друг. Забавно ми е това, което каза Хемингуей (като герой от филма „Полунощ в Париж“ на Уди Алън, не истинският): „Ако е много тъпо написаното – защо ми е да чета тъпотии? А ако е много добро – защо ми е излишно да се измъчвам със завист?“ А ако някой жив човек ми рече, че не завижда – лично аз ще го почерпя една двойна боза! Нашият гост  Калин Терзийски (1970) е роден в София. Завършил е НПМГ и медицина в МУ в София. На 25 г. се жени, година по-късно се ражда дъщеря му Калина. Работи като лекар в психиатричната болница “Св. Иван Рилски” (1996 – 2000), специализира психиатрия. Успоредно с това започва да пише за вестници и списания. Напуска работата си на лекар и се отдава изцяло на писането. Сценарист е на ТВ предавания: “Каналето”, “Досиетата Х”, “Пълна лудница”, “В неделя с…”. В същото време пише поезия, проза и публицистика. Издава първата си книга с поезия “Сол” през 2007 г., следват сб. с разкази “Сурови мисли със странен сос”, “Има ли кой да ви обича”, Любовта на 35-годишната жена”, “Имен ден за добрия човек” и романите “Алкохол”, “Лудост” и “Войник”. “Алкохол” печели “Цветето на Хеликон” за най-продавана книга (2010). Лауреат е на Европейската награда за литература (2011), наградата “Златно перо” за принос към българската култура, първа награда “Златен Каунь” – Хасково, наградата “Най-четен автор” на Столична библиотека (2014). Калин Терзийски има 4 самостоятелни изложби.    ", "date": "2019.03.15", "title": " Калин Терзийски, поет, писател и сценарист, пред „Труд“: Влизането в политиката е като смяна на пола\t\t\t"}
{"url": "https://trud.bg/%d1%84%d0%b0%d0%b8%d0%ba-%d0%b4%d0%b0-%d0%ba%d0%b0%d0%b6%d0%b5-%d0%ba%d0%b0%d0%ba-%d1%81-%d0%bf%d0%b0%d1%80%d0%b8-%d1%81%d0%b5-%d0%b1%d0%be%d1%80%d0%b8-%d1%80%d0%b0%d0%b4%d0%b8%d0%ba%d0%b0%d0%bb%d0%bd/", "text": "В последните дни социалните мрежи и всички български медии бяха разбунени от недоволство заради съобщението, че държавата ще опрости над 8 милиона лева дългове на мюсюлманското вероизповедание. На първо четене бяха приети съответни поправки в Закона за вероизповеданията, внесени от Цветан Цветанов и Мустафа Карадайъ. Последваха остри реплики и обвинения за сделка между ГЕРБ и ДПС, политически и обществен скандал. Говорителят на Главното мюфтийство Джелал Фаик мотивира амнистията с националната сигурност – той даде да се разбере, че тя била един вид превенция пред радикализацията на българските мюсюлмани. По-късно управляващите дадоха заден и обявиха, че няма да има амнистия, а само отсрочка на задълженията към бюджета. Върху тези събития разсъждава сириецът Дахер Фарид Дахер – Ламот, който живее в София. Той е на 31 години, работи в БАН и е един от най-популярните книжни блогъри у нас. Ламот цитира Джелал Фаик, който казва: „Благодарение на Дианета в момента се противодейства на радикалния ислям. Благодарение на парите, които дойдоха от турската държава успяхме да спасим положението. Явно не са го считали за опасно нашите държавни разследващи органи“. И заключава: „Говорителят на мюфтийството да обясни няколко неща, вместо да хвърля бомби в ефира! Защото изявлението му звучи като заплаха: или ни опрощавате дълговете, или ще ви пуснем радикален ислям.“ Кажете, господин Фаик, пише Дахер Ламот: „ Първо:  Как по-точно с пари противодействате на радикалния ислям? Трябват ви винаги пари, нали? Какво е радикален ислям, кой го финансира, откъде идва и какви са му целите? Кажете конкретно факти, цифри, течения, целите им, реалните заплахи, а не празни приказки, щото ние хората от Близкия изток знаем доста добре за какво иде реч. Как по-точно Мюфтийството защитава и предпазва България от радикален ислям – какво прави? Защото не съм чул да го определяте, да говорите открито, да давате статистика и да показвате каквито и да е познания (примерно защо 94% от терористичните актове са дело на салафитско-уахабитски групи според западни служби), както и да говорите пред обществото какви крупни мерки взимате и защо вие сте толкова важни, че да ви плащаме борчовете на вас или на които и да е било религиозни институции. Второ:  Как по-точно ще се преборите с радикалния ислям, когато признавате, че взимате пари от турската държава, която в момента финансира, въоръжава и тренира ОЧЕВАДНО проислямски и джихадистки групи в Сирия? Или не го знаете? Какви са Ахрар ал-Шам? Ами Султан Мурад? Кой ги е основал? Айде сега ни отговорете на следното: как по-точно Турция се е настанила в Идлеб и е разположила 12 бази на сирийска земя, всичките на територии, управлявани от Ал-Нусра, клон на Ал-Кайда в Сирия? Как по-точно се толерират и живуркат съвместно турската армия и Ал-Кайда? И по-важният въпрос: Защо всички християни от Идлеб избягаха и вече няма такива там? Колко християни са останали в контролираните от Турция територии на Сирия? Не смятате ли, че е важно да го кажете на българските граждани това нещо, където официалната религия е християнството? Трето:  Как по-точно ще защитавате въобще интересите на България, когато признавате, че взимате пари и сте под влиянието на Турция, която окупира големи територии на съседна страна – Сирия, използвайки сирийските турци (т.нар. туркмани), като налага там турска валута, турски език в училищата, като и закачат турски знамена и портрети на Ердоган? Как по-точно ще убедите, че същата тази държава няма да направи същото и в отсрещната граница, българската, манипулирайки реципрочните на туркманите – български турци? И на коя страна ще застанете, ако се получи такъв конфликт? Без да шикалкавите „ама няма да се случи“, щото ние такива ги чувахме и в Сирия. Четвърто:  За какво са похарчени тези пари? Осъзнавате ли, че в държава, в която доскоро протестираха хора и деца в неравностойно положение, подобни ваши безотговорни действия могат само да навредят на всички честно работещи мюсюлмани, изкарващи с труд прехраната си, за разлика от вас, докато вие пилеете пари за …. всъщност за какво? И какъв ви е лимитът? Щото днес 8 милиона, утре може да са 80. Какви ограничения ще предприемете и имате ли такива?”   Обясним обрат  Обяснимо и обосновано председателят на ПГ на ГЕРБ Цветан Цветанов и финансовият министър Владислав Горанов отмениха опрощаването на дълговете на вероизповеданията и обявиха, че амнистия няма да има, а само отсрочка. Според Цветанов „всякакви спекулации за договорки с ДПС са спекулации, а Законът за вероизповеданията е придобил политически оттенък.“ Цветанов определи това като недопустимо, когато се говори за религия, и обвини БСП, че използва темата за решаване на вътрешните им проблеми на предстоящия червен пленум. „С предложението за отсрочване на дълговете на вероизповеданията много ясно показваме, че търсим вариант за решение, а не казваме, че сме алтернатива без да правим такова“, каза още Цветанов. От своя страна министър Владислав Горанов посочи, че промяната в подобно решение идва след обществените реакции и дебата, като крайната цел е законът да стане отново работещ. Той уточни, че решението е формирано в рамките на парламентарната група на ГЕРБ и експерти от финансовото министерство.                              ", "date": "2019.03.15", "title": " Фаик да каже как с пари се бори радикалният ислям\t\t\t"}
{"url": "https://trud.bg/%d1%80%d0%b0%d0%b4%d0%be%d0%bc%d0%b8%d1%80-%d0%bf%d0%b0%d0%bc%d0%b5%d1%82-%d0%b7%d0%b0-%d0%b5%d0%b4%d0%b8%d0%bd-%d1%86%d0%b0%d1%80-%d0%b8-%d0%b2%d0%be%d0%b8%d0%bd-%d0%bd%d0%b0-%d0%b1%d1%8a%d0%bb/", "text": "Гаврил Радомир е убит по време на лов след византийски интриги в полза на Иван Владислав На 29 март в Радомир ще се проведе кръгла маса, посветена на цар Гаврил Радомир (1014-1015), син, престолонаследник и възможно най-близкият съратник на великия български цар Самуил (997-1014). Жителите на Радомир са убедени, че техният град носи името на този владетел и това не са само мъгляви легенди. Радващо е, че през есента на 2018 г. по инициатива на Пламен Алексиев, кмет на Община Радомир, е взето решение паметта за цар Гаврил Радомир да бъде увековечена. Проектът и изпълнението на паметника са на талантливия скулптор проф. Евгений Кузманов. Гаврил Радомир е роден около 970 г. в семейството на Самуил и Агата, дъщеря на Йоан Хрисилий, управител на Драч/Дуръс (днес в Албания) на брега на Адриатическо море. Малко е известно, че средновековният „олигарх“ Хрисилий е бил от българско потекло. Името“Гаврил“, дадено на Самуиловия син, отразява родовата връзка на „велемощния комит Никола“ и потомците му с Крумовата династия. Така се е казвал вторият син на княз Борис-Михаил, съответно брат на цар Симеон Велики. В рода на Комитопулите има още имена (Пресиан, Йоан, Петър), характерни за династията от Плиска и Велики Преслав, а византийската историчка Анна Комнина директно нарича Самуил потомък на Крум. За ранните години на Гаврил Радомир не знаем нищо, докато на 14 юни 987 г.в двореца Разметаница, близо до Бобов дол, не се разгаря една от най-тежките родови драми в нашата история. Арон, по-големият брат на Самуил (Давид и Мойсей загиват през 976 г.), е уличен в съглашателство с византийския император Василий II. В духа на древните (пра)български норми изменникът е екзекутиран заедно с цялото си семейство. Пощаден е само Иван Владислав, и то поради горещите молби на своя първи братовчед Гаврил Радомир! Знаем как четвърт век по-късно спасеният се „отблагодарява“ на своя спасител, но това е друга история, каквито има къде ли не в средновековния свят. След 987 г. Гаврил Радомир е възприеман като престолонаследник и в някаква форма е приет като син и от „официалния“ български цар Роман (978-997). Показателно е, че Гаврил Радомир е наричан и „Роман Гаврил“! Както знаем, Роман е бил кастриран по време на пленничеството си във Византия и е нямало как да има жена и деца. След неговата смърт и поемането на царската власт от Самуил през 997 г. мястото на престолонаследника е безспорно. Това обяснява и династичния брак на Гаврил Радомир с една унгарска принцеса към 999/1000 г. Твърде скоро Радомир отпраща бременната си съпруга в родината й и се жени за красавицата Ирина от Лариса. Това става не толкова поради страстната натура на българския принц, колкото по политически причини – маджарите (унгарците) влизат в съюз с Византия. Физически силен, съобразителен и смел, Гаврил Радомир от юношеските си години придружава Самуил в неговите военни походи. Вероятно е участвал в победната битка при Солун през 996 г., в която цар Самуил разбива ромеите. На следващата година обаче византийските сили разгромяват българите при река Сперхей, а раненият Самуил е спасен именно от своя син. Военачалническият талант на Радомир се проявява и в дните след тежкото поражение при Ключ (29 юли 1014 г.). Тогава престолонаследникът не само спасява своя баща, качвайки го на собствения си кон, но успява да организира оцелелите български сили и да унищожи авангарда на византийската армия! Нейният командир Теофилакт Вотаниат, управител на Солун и личен приятел на Българоубиеца, е въвлечен в засада, а Радомир, „… го изтърбушил със своето копие…“ Така катастрофата при Ключ се превръща ако не в победа, поне в „реми“, а България е спасена от завладяване за още четири години. Гаврил Радомир заема престола на 15 октомври 1014 г. Забавянето с девет дни след смъртта на Самуил (6 октомври) може да бъде обяснено както с дните на траур (т.нар. „деветини“), така и със задкулисната борба за престола. Естествено, „алтернативният“ кандидат за короната е Иван Владислав – възгледът за старшинството на сина на Арон пред онзи на Самуил е имал застъпници сред българското болярство. В този труден момент Василий II нахлува в България и опожарява „дворците на Гаврил Радомир“ в Битоля. И все пак, Гаврил Радомир съумява да организира контранастъпление и дори да си върне крепостта Воден/Едеса (в дн. Гърция). Затова главният удар на ромеите е именно срещу Воден, превзет на 9 април 1015 г. Защитникът на града – Драгшан, един най-верните хора на Самуил и неговия син, е екзекутиран по особено жесток начин – с набиване на кол. В тези тежки дни Гаврил Радомир изпраща писмо до Василий II, като предлага мир и „покорство“. Императорът преценява, че това е уловка за печелене на време и продължава настъплението.Василий блокира войските, командвани от кавхан Дометиан (вторият човек в държавата, нещо като „вице-цар“), в крепостта Мъглен при село Слатина/Хриси, днес в Гърция. За да бъде превзет Мъглен, Василий заповядва да бъде отклонена река Могленица, а крепостните стени са подкопани и „взривени“ със запалването на сух дървен материал. Кавхан Дометиан, мъгленският управител Илица, други боляри и „немалко войници“ падат в плен. Гаврил Радомир е убит по време на лов при Петърско/Петрес в днешна Гърция при едноименно езеро, съседно на Островското езеро (грц. Вегоритида). Възможно е «ловният сюжет» да е клише, както често става в житийната литература. Така или иначе, цар Гаврил Радомир не успява да овладее напрежението сред българската аристокрация. Сред привържениците на Иван Владислав са „топархът на вътрешните крепости“ Богдан (тогавашният ичиргу-боил, своего рода «пръв министър») и редица други боляри, а пленяването на кавхан Дометиан улеснява преврата. Факт са и византийските интриги в полза на Иван Владислав. Само пет дни след падането на Мъглен Василий ІІ получава писмо от Иван Владислав, който му съобщава за убийството на Гаврил Радомир и своето възцаряване. Гаврил Радомир също е имал привърженици – освен Дометиан, сред тях са новият кавхан Теодор и влиятелния болярин Матеица. Последният е убит от своя зет, споменатият Богдан, така че мащабите на братоубийствената вражда наистина са големи. Че „партията“ на законния цар е била силна личи от жестоката разправа с най-близките му хора – царица Ирина е убита, а неизвестният по име престолонаследник е ослепен. По-късно е ликвидиран и Иван Владимир, княз на Дукля (дн. Черна гора) и зет на Гаврил Радомир. Съдбата на останалите шест царски деца е неизвестна, но през 1040 г. Петър Делян, водачът на голямото антивизантийско въстание, твърди, че е син на Гаврил Радомир от унгарската му съпруга. Според съвременниците Гаврил Радомир e бил изключително смел човек и способен военачалник, но отстъпвал «по разум» на Самуил. Трябва да се признае обаче, че синът «заплаща» с живота си «дълговете» на своя баща. Независимо от забележителните си заслуги, цар Самуил допуска и редица грешки, а след 1000 г. Политиката му, макар и по обективни причини, е низ от поражения и неуспехи. От друга страна, не цялото болярство е било съгласно с обвиненията в държавна измяна към Арон. Тлеейки години наред, разногласията пламват с нова сила през 1014-1015 г. Такава е истината за цар Гаврил Радомир, паднал не на бойното поле, а убит от свои. И все пак, в битката за спасението на България от византийско завоевание! Радомир със своята многовековна история е свързан с личността на своя „патрон“. Градът не е променял никога своето име. На двайсетина километра е тайнствената Разметаница (при с. Палатово, Дупнишко?) – вероятно летен дворец на комит Никола и неговите потомци. През Средновековието и първите векове на османската власт в района живее войнишко население – друга, макар и косвена връзка с героичното време на Самуил и Гаврил Радомир. Всичко това ще бъде предмет на обсъждане с участието на доц. Георги Николов и проф. Александър Николов (СУ „Св. Климент Охридски“), пишещия тези редове (ВТУ „Св.св. Кирил и Методий“), доц. Тодор Чобанов (археолог, заместник-кмет на Софийска община), Методи Златков (Национален археологически институт при БАН) и Явор Митов (Регионален исторически музей – Кюстендил). В организирането на кръглата маса под патронажа на кмета Алексиев участват историкът д-р Юлиян Ситарски и Милена Илиева, директор на общинския исторически музей в Радомир.    ", "date": "2019.03.15", "title": " Радомир – памет за един цар и воин на България\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%bf%d0%be%d1%8f%d0%b2%d0%b0-%d0%bd%d0%b0-%d0%b4%d0%b2%d0%be%d0%b9%d0%ba%d0%b0%d1%82%d0%b0-%d0%b4%d0%b6%d0%b5%d1%81%d0%b8-%d0%b4%d0%b6%d0%b5%d0%b9-%d0%b8-%d1%87/", "text": "Една от най-новите двойки в Холивуд – певицата Джеси Джей (Jessie J) и актьорът Чанинг Тейтъм, се появиха за първи път заедно на публично място, хванати ръка за ръка. Двамата посетиха известен ресторант, където обядваха, а след това се отдадоха на кратък шопинг. През цялото време двойката се държеше за ръка и си разменяше усмивки. Двамата са заедно от края на миналата година, но в началото не се показваха никъде заедно и не коментираха отношенията си. Доскоро сексапилният актьор бе женен за своята колежка Джена Дюан, с която имат 5-годишна дъщеря, докато Джеси Джей през годините е имала основно приятели музиканти, повечето от които цветнокожи. Бившата съпруга на Чанинг подкрепя новата му връзка, тъй като двамата се разведоха по много мирен и културен начин. Все още не е известно доколко са сериозни отношенията между певицата и актьора, но засега изглеждат щастливи и влюбени.", "date": "2019.03.15", "title": " Първа поява на двойката Джеси Джей и Чанинг Тейтъм (СНИМКИ)"}
{"url": "https://trud.bg/%d0%b1%d0%be%d0%b8%d0%bd%d0%b3-737-800-%d1%81%d1%8a%d1%81-157-%d0%b4%d1%83%d1%88%d0%b8-%d0%bd%d0%b0-%d0%b1%d0%be%d1%80%d0%b4%d0%b0-%d0%ba%d0%b0%d1%86%d0%bd%d0%b0-%d0%b0%d0%b2%d0%b0%d1%80%d0%b8/", "text": "„Боинг 737-800“ направи аварийно кацане в град Сиктивкар в северната част на Русия в петък, заявиха местните транспортни служители. Предполага се, че причината за инцидента е повреда в двигателя, предаде  .  Самолетът е превозвал 157 пътници и шест членове на екипажа на борда.   Самолетът е пътувал от град Мирни, разположен в източната част на Русия, до Москва. Всички пътници са невредими, каза официалният представител на местните транспортни власти за „Спутник“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " „Боинг 737-800“, със 157 души на борда, кацна аварийно в Русия"}
{"url": "https://trud.bg/%d0%bf%d0%b8%d0%b9%d0%bd%d0%b0%d0%bb-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d1%82%d1%80%d1%8a%d0%b3%d0%bd%d0%b0%d0%bb-%d1%81-%d0%bc%d0%be%d1%82%d0%be%d0%bf%d0%b5%d0%b4-%d0%b1%d0%b5/", "text": "Водач без книжка, след употреба на алкохол, потеглил по пътищата в Балкана с мотопед без регистрационни табели. Нарушителят бил установен на 14 март, по пътя от сливенското с. Стара река към великотърновското градче Елена. 43-годишният С.Х., родом от твърдишкото село Майско, не за първи път бил залавян от пътната полиция да управлява моторно превозно средство, въпреки че е неправоспособен. Вече имал наложено административно наказание за това нарушение. При проверката в четвъртък направената му проба за алкохол отчела 0,73 промила. С.Х. отива на съд по бързото производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Пийнал, без книжка, тръгнал с мотопед без табели към Елена"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d0%b1%d1%85%d0%be%d0%b4%d0%b0-%d0%bd%d0%b0-%d0%bf%d0%be%d0%bc%d0%be%d1%80%d0%b8%d0%b5-%d0%b7/", "text": "Очакваме през май да започне строителството на обхода на Поморие, което ще струва над 20,9 млн. лв. Това каза министърът на регионалното развитие и благоустройството Петя Аврамова по време на парламентарен контрол. „Изграждането на обход на град Поморие е включено в програмата „Ново строителство“ на АПИ, като общата стойност на проекта е над 20,9 млн. лв. Обходът ще преминава западно от града в периферната му част. Началото на отсечката е от км 217 на път I-9 преди град Поморие в посока Несебър, а краят е при включването в път I-9 до км 222+849 в посока Бургас“, заяви Аврамова. Тя посочи, че за проекта има сключени договори с избрани изпълнители след проведени обществени поръчки. „Индикативно можем да посочим като начало на строителните дейности май месец. Като срокът на обществената поръчка е 12 месеца. МРРБ и АПИ отчитат изключителното значение на проекта за Бургаския регион и всички туристи и ще положат всички усилия за качествено и своевременно реализиране на обекта. С което ще се изпълни основната му цел – облекчаване на трафика, особено в активния летен туристически сезон и повишаване на пътната безопасност“, обясни Аврамова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Строителството на обхода на Поморие започва през май"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%b8%d0%bd%d1%82%d0%b5%d1%80-%d0%b8-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b8%d0%b4%d0%b0%d0%bd/", "text": "Един от най-очакваните мачове в света на футбола – миланското дерби между „Милан“ и „Интер“, е акцентът в уикенд програмата на спортните канали на А1. Двубоят е в неделя от 21:30 часа и ще се предава пряко по MAX Sport 3. Зарядът на второто издание за сезона на Derby della Madonnina е голям, тъй като освен за своята чест, двата гранда излизат и в директна битка за участие в УЕФА Шампионска лига догодина. „Милан“ е на 3-о място в класирането на Серия А към момента, но има само точка преднина пред градския си съперник, който е окупирал 4-ата позиция. През първия полусезон „нерадзурите” победиха „росонерите” с късен гол на Мауро Икарди, но сега аржентинската звезда няма да води атаката на тима заради своя конфликт с ръководството на клуба. Другият сблъсък в европейския футбол, който предизвиква интерес, е от испанската Ла Лига и противопоставя „Реал“ и „Селта“, който ще се излъчи по MAX Sport 4. Мачът, който ще отбележи повторния официален дебют на Зинедин Зидан като наставник на „кралския клуб”, е с начален час 17:15 в събота. След кошмарната първа седмица на март, когато „Реал“ загуби всички шансове за трофей след две поражения от „Барселона“ и едно от „Аякс“, ръководството на „Реал“ уволни Сантяго Солари и изненадващо върна Зидан с надеждата да възроди тима.", "date": "2019.03.15", "title": " „Милан“ – „Интер“ и завръщането на Зидан в „Реал“ през уикенда по MAX Sport"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d0%b0%d0%b9%d0%ba%d0%b0-%d0%b8-%d1%81%d0%b8%d0%bd-%d0%b7%d0%b0-%d0%b8%d0%b7%d1%82%d0%be%d1%87%d0%b2%d0%b0%d0%bd%d0%b5-%d0%bd%d0%b0-%d0%b5%d0%b2%d1%80%d0%be%d0%bf/", "text": "31-годишен управител на фирма и майка му се изправиха пред Добричкия окръжен съд по обвинение, че са получили неправомерно европари по проект за младежка заетост. Според прокуратурата от май до юли 2016 г. синът и майка му, която отговаряла за административната дейност на фирмата, подали четири искания към бюрото по труда за плащане на общо 3227,44 лв. от бюджета на проект „Обучение и заетост на младите хора“, финансиран по ОП „Развитие на човешките ресурси“. Средствата били преведени за заплати и осигуровки на трима наети младежи и за допълнително възнаграждение на един наставник, служител във фирмата. Оказало се обаче, че назначенията са фиктивни. Двама от младежите се съгласили да получават месечно по 50 лв., без кракът им да е стъпил на работното място. Третият обаче отказал да участва с схемата и подал сигнал за измамата в полицията. Двамата обвиняеми не се признават за виновни. Затова делото срещу тях тръгна по общия ред с разпит на всички свидетели и вещи лица. Следващото заседание е на 26 март, съобщиха от пресслужбата на ДОС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Съдят майка и син за източване на европари за младежка заетост"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b7%d0%b5-%d0%b4%d1%80%d0%b5%d1%85%d0%b8-%d0%bc%d0%b5%d0%bd%d1%82%d0%b5-%d0%b7%d0%b0-%d0%bd%d0%b0%d0%b4-45-000-%d0%bb%d0%b2/", "text": "Имитации на маркови дрехи на стойност над 45 000 лв. откриха и иззеха служители на Икономическа полиция -Варна, при специализирана операция срещу престъпленията против интелектуалната собственост, съобщиха от Областната дирекция на МВР. Облеклата се продавали в два магазина в търговски комплекс на ул. „Дрин“ до Колхозния пазар. Собствениците – двама мъже на 39 и 24 г. и две жени на 43 и 46 г., нямали документи за съгласие от притежателите на търговските марки. Затова срещу тях е образувано досъдебно производство по надзора на Районната прокуратура във Варна, уточниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Полицията иззе дрехи менте за над 45 000 лв."}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8-%d0%bd%d0%b0-%d0%ba%d1%83%d1%87/", "text": "По обвинение на Районна прокуратура – Свищов, осъдиха собственици на кучета, нападнали и причинили смъртта на възрастна жена. Съдът призна подсъдимия П. К. и съпругата му В. К. за виновни за това, че на 19 януари 2017 г. в с. Козловец не положили достатъчно грижи за двете си кучета. Озверелите от глад животни нападнали разкъсали излязла пред къщата си самотноживееща жена. Псетата я съборили на земята като забили зъби в плътта и. Кучетата и причинили остро протичащ хеморагичен шок, предизвикан от голяма кръвозагуба в резултат на разкъсване на дясна сънна артерия и вена, заедно с нарушаване в дълбочина и на други кръвоносни съдове по главата, тялото и крайниците с липсващи меки тъкани, вследствие на което е последвала смъртта на 80-годишната жена. Двамата са осъдени на по една година условно с по три години изпитателен срок и глоба в размер на общо 800 лв. Съдът ги е признал за невиновни да са извършили престъпление в съучастие като съизвършители. Отнето е в полза на Държавата мъжко черно куче, неустановена порода, спрямо което да се приложи евтаназия, на основание чл. 179, ал. 3, т. 4 от Закон за ветеринарномедицинската дейност. Присъдата подлежи на обжалване пред Окръжен съд – Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.15", "title": " Условни присъди за собственици на кучета, разкъсали старица в Свищовско"}
{"url": "https://trud.bg/%d1%81%d0%b4%d0%b2%d1%80-%d0%bf%d1%80%d0%be%d0%b4%d0%b0%d0%b2%d0%b0-%d1%81%d1%82%d0%b0%d1%80%d0%b8-%d0%bf%d0%b0%d1%82%d1%80%d1%83%d0%bb%d0%ba%d0%b8-%d0%bd%d0%b0-%d1%81%d0%b8%d0%bc%d0%b2%d0%be%d0%bb/", "text": "Столична дирекция на вътрешните работи (СДВР) обява търг с явно наддаване за продажба на употребявана транспортна техника в София. На 18.04.2019 г. в сградата на СДВР, ул.”Антим I” № 5 от 09,00 часа ще се проведе явното наддаване в присъствието на участниците. Огледи ще се извършват на 9, 10, 11, 12, 15, 16 и 17.04.2019 г. от 09,00 ч. до 12,00 ч. и от 13,00 ч. до 16,00 ч. в поделението СПСОВОР – /кв.Обрадовци, бул.”Лазар Михайлов” № 147/. За участие в търга се попълва молба и се внася депозит (по банков път) 10% от началната тръжна цена на техниката, за която се участва. Срокът за подаване на молби и внасяне на депозита е в дните на оглед до 16,00 ч. на 17.04.2019 г. Закупилите техника заплащат допълнително 20% ДДС. Разходите по прехвърлянето на техниката остават за сметка на купувача. Тръжни цени без ДДС: Опел 63 автомобила от 270 лева до 470 лева  Плимут Сънденс 1 автомобил- 340 лева  Фолксваген Поло 1 автомобил -340 лева АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " СДВР продава стари патрулки на символични цени"}
{"url": "https://trud.bg/49-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5/", "text": "49-годишен мъж е откаран в болница, настанен е с черепно-мозъчна травма и опасност за живота, след като е бил ударен с брадва по главата от 16-годишен младеж, съобщават от ОДМВР-Стара Загора. Сигналът за инцидента е получен вчера около 16.10 часа в частен дом в село Черна гора, община Братя Даскалови. По случая е образувано досъдебно производство за престъпление по чл.129 от НК. Извършителят е задържан за срок до 24 часа. Работа по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.15", "title": " 49-годишен мъж е с опасност за живота, след като е бил ударен с брадва по главата"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d1%87%d0%b8%d0%bd-2/", "text": "По обвинение на Окръжната прокуратура във Велико Търново, осъдиха шофьор, който причинил катастрофа с двама загинали. Наложено му е наказание от четири години лишаване от свобода и седем години лишаване от право да управлява МПС. Съдът призна обвиняемият Я. Т. за виновен за това, че на 28 февруари 2016 г., около 12:30 ч. на път с. Козаревец – Горна Оряховица, при управление на лек автомобил “Рено Еспейс” и изпреварване на лек автомобил “Сузуки“ по непредпазливост причинил смъртта на повече от едно лице – И. Г. и Т. И. Обвиняемият и пострадалият И. Г. били приятели и се уговорили да отидат на битака в село Мерданя. В злополучния ден Я.Т.с автомобила си „Рено Еспейс“, взел И.Г. и Т.И. Докато пътували, настигнали движещият се пред тях лек автомобил „Сузуки Витара” и шофьорът предприел изпреварване, като се изнесъл в насрещната лява лента за движение. Автомобилът обаче се отклонил на ляво, напуснал платното за движение и навлязъл в банкета. Водачът завил рязко на дясно, при което изгубил контрол над автомобил и полетял в канавката на пътя и се преобърнал, а двамата пътници изпаднали от возилото. Пристигналият на място екип на спешна помощ установили, че И. Г. е починал на място, а Т. И. издъхнал в линейка по път за болницата. Присъдата подлежи на обжалване пред Апелативен съд В. Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Четири години затвор за шофьор, причинил катастрофа с двама загинали"}
{"url": "https://trud.bg/%d0%bd%d0%b0%d0%bf%d0%be%d0%bb%d0%b8-%d0%b0%d1%80%d1%81%d0%b5%d0%bd%d0%b0%d0%bb-%d0%b5-%d0%b4%d0%b5%d1%80%d0%b1%d0%b8%d1%82%d0%be-%d0%bd%d0%b0-1-4-%d1%84%d0%b8/", "text": "Жребият за 1/4-финалите в Лига Европа срещна два от големите фаворити – „Арсенал“ и „Наполи“. Другият английски тим – „Челси“, ще се бори с екзекутора на „Севиля“ – „Славия“ (Прага). Двата испански отбора – „Виляреал“ и „Валенсия“, ще определят един от 1/2-финалистите. Последната двойка за 1/4-финалите е „Бенфика“ и „Айнтрахт“ (Франкфурт). На Острова посрещнаха с приповдигнато настроение жребия. Причината – сериозното присъствие на тимове от Англия на тази фаза се приема като истински ренесанс в европейските клубни турнири през този сезон. Шест от общо седемте участника от Премиършип, които стартираха кампаниите си в Шампионската лига и Лига Европа, стигнаха до престижното 1/4-финално стъпало. Единствено „Бърнли“ отпадна още през лятото в квалификациите на втория по сила турнир. За сметка на това доминаторите от Топ 6 на Висшата лига – „Манчестър Сити“, „Манчестър Юнайтед“, „Тотнъм“, „Ливърпул“, „Челси“ и „Арсенал“ продължават в двете европейски клубни надпревари и са вторачили погледи в спечелването им. Тимовете от Острова вече веднъж имат подобно постижение. През 1971 г., или преди 48 години, те също имат шест тима на четвъртфиналите в турнирите на УЕФА, но тогава те са три, а не два, както сега. Доминацията е толкова голяма, че те печелят две от трите надпревари тогава. „Челси“ побеждава „Реал“ на финала за КНК, а „Лийдс“ се справя с „Ювентус“ за Купата на Панаирните градове.", "date": "2019.03.15", "title": " „Наполи“ – „Арсенал“ е дербито на 1/4-финалите в Лига Европа"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%ba%d0%be%d1%82%d0%b5-%d0%bf%d0%b8%d1%88%d0%bc%d0%b0%d0%bd-%d0%b0%d0%bb%d0%bf%d0%b8%d0%bd%d0%b8%d1%81/", "text": "Невръстно коте, още овладяващо майсторството на катеренето и баланса, заседна на високо дърво в Лом и не посмя да слезе. На призивите на стопанката на домашния любимец се отзоваха служители на община Лом и смъкнаха малкия алпинист. Преди два дни 10-месечният Лъчко се измъкнал от дома си край Дунав и предприел обиколка на квартала. При опита си да огледа района от птичи поглед обаче котарачето се покатерило на голямо дърво и сковано от страх останало там. След почти денонощие издирване стопанката на четирикракия авантюрист Даниела Христова го открила треперещ сред високите клони и подала зов за помощ на тел. 112. По неведоми пътища сигналът стигнал до местната управа и двама служители по поддръжката на уличното осветление пристигнали на мястото с автомобил с вишка. Към 21.30 ч. Лъчко благополучно бил приземен. Щастливата стопанка изказала горещи благодарности на спасителите и започнала възстановителна терапия на изтерзания приключенец, разказаха очевидци на акцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Общинари спасиха коте пишман алпинист в Лом"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bb%d0%b8%d1%87%d0%bd%d0%be-%d1%81%d0%b5-%d1%83%d0%b1%d0%b5%d0%b4%d0%b8%d1%85-%d1%87%d0%b5-%d1%81%d0%b0%d0%bc%d0%be%d0%bb%d0%b5%d1%82%d1%8a%d1%82/", "text": "„Днес лично се убедих, че самолетът F-16 Блок 70 разполага с най-модерната технология и неговото придобиване ще задълбочи стратегическото ни партньорство със САЩ за десетилетия напред и ще направи армията ни напълно интегрирана с изграден капацитет, съответстващ на НАТО“, това написа във фейсбук председателят на парламентарната група на ГЕРБ Цветан Цветанов, след като и той изпробва  „С огромен интерес днес участвах в симулация на полет с изтребителя F-16 Блок 70. За целта компанията, производител на самолетите – „Локхийд Мартин“, осигури оригинален симулатор. Всички присъстващи имахме възможността да се запознаем с оперативните способности на F-16 Блок 70, който компанията предлага на Българските военновъздушни сили“, пише Цветанов. „След симулацията посочих, че след успешни преговори между правителствата на България и на САЩ биха се постигнали резултати от взаимен интерес. Това би позволило през юли тази година да бъде ратифициран договорът от Народното събрание на България. Страната ни изпълнява ангажиментите си да модернизираме българската армия и да изградим оперативни способности, съвместими с нашите партньори от НАТО“, пише още председателят на ПГ на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                                ", "date": "2019.03.15", "title": " Цветанов: Лично се убедих, че самолетът F-16 Блок 70 разполага с най-модерната технология (СНИМКИ)"}
{"url": "https://trud.bg/%d0%bb%d1%8e%d0%b1%d0%be-%d0%bf%d0%b5%d0%bd%d0%b5%d0%b2-%d1%81%d0%b5-%d0%b7%d0%b0%d0%ba%d0%b0%d0%bd%d0%b8-%d0%bd%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Любослав Пенев хвърли ръкавица към „Лудогорец“ в битката за титлата. В последния кръг на редовния сезон неговият ЦСКА приема „Берое“. „Всички печелят и губят точки – коментира Пенев. – Разликата с „Лудогорец“ е по-малко от преди няколко кръга, а нашата цел е да я заличим напълно. Нищо не е решено. Няма как да подценим отбор в плейофната фаза. Ще играем на предела на възможностите си. Добре съм запознат със състоянието на „Берое“.“ Единственият сигурен отпадащ от състава на ЦСКА е бразилският защитник Жеферсон. Левият бек не играе още от подготовката заради травма. Любо Пенев не се притеснява, че още е със статут на помощник-треньор. Причината е, че клубът не се е разделил още официално с предшественика му Нестор Ел Маестро. „Това не е толкова важно – рече Ел Голеадор. – Не ме притеснява какъв бадж нося. Това е най-малкият ми проблем. Рано или късно той ще бъде решен. Предполагам, че става дума за договорка между две страни.“ ЦСКА посреща „Берое“, който сериозно се разклати в началото на седмицата. След 0:1 от „Витоша“ у дома фенове в Стара Загора поискаха оставката на треньора Александър Томаш, играл дълго на „Българска армия“. Арената очаква дали ще се завърне Димитър Бербатов. Бившият нападател на ЦСКА не пропуска мачове на „Берое“, но не идва в Борисовата градина. Дълго Бербатов тренира със старозагорци заради близките си отношения с Томаш и екипа му.  ", "date": "2019.03.15", "title": " Любо Пенев се закани на „Лудогорец“"}
{"url": "https://trud.bg/%d0%bf%d1%80%d0%be%d0%ba%d0%bb%d1%8f%d1%82%d0%b8%d0%b5%d1%82%d0%be-%d0%bd%d0%b0-%d0%bc%d0%be%d1%83%d1%80%d0%b8%d0%bd%d1%8c%d0%be-%d1%82%d0%b5%d0%b3%d0%bd%d0%b5-%d0%bd%d0%b0%d0%b4-%d0%be%d0%bb/", "text": "Жозе Моуриньо не спира да съска срещу „Манчестър Юнайтед“ след уволнението си на 13 декември. Оттогава има ли жребий, „червените дяволи“ се падат все в ада. Сега пред тях в Шампионската лига е фаворит номер едно „Барселона“. Дори великият сър Алекс Фъргюсън катастрофира два пъти във финал на турнира срещу Лео Меси и компания – през 2009 и 2011 година. И в двата мача за титлата аржентинеца вкара по един гол – за 2:0 в Рим и за 3:1 в Лондон. Какви са жребиите на „Юнайтед“ след уволнението на Моуриньо? В Шампионската лига тимът се падна с „Пари Сен Жермен“ и го отстрани по чудо. За Купата на Англия последователно отборът игра срещу „Арсенал“ (3:1) и „Челси“ (2:0). И двата пъти като гост. В събота вечер е ред на „Уулвърхемптън“, седмия във Висшата лига и кошмар на Топ 6 през сезона. Отново на чужд терен. Отстрани ли „Барселона“, „Манчестър Юнайтед“ може да предизвика торнадо с Битка за Англия. На полуфинала ще чака победителят от „Ливърпул“ – „Порто“, като тимът на Юрген Клоп е голям фаворит преди дуелите. Меси е големият кошмар на „Юнайтед“. От всички 85 отбора ,срещу които е играл, аржентинецът не е вкарал само на един съперник. Едва ли някой би познал кой е той. Става дума за каталунския тим „Граманет“. Срещу него Меси излезе юноша бледен през сезон 2004/2005 г. Тогава „Граманет“ дори победи „Барса“ в първия мач за купата, за да отпадне след това. От тези два двубоя Лео не се е срещал с този съперник. Когато „Барса“ победи „Лион“ с 5:1, Меси изравни рекорда на Шави с 476 победи за каталунците. Толкова има и Шави. Но Меси го направи за 673 мача, а бившият халф – за 767.", "date": "2019.03.15", "title": " Проклятието на Моуриньо тегне над „Олд Трафорд“"}
{"url": "https://trud.bg/%d1%84%d0%b8%d1%84%d0%b0-%d0%bd%d0%b0%d1%82%d0%be%d1%87%d0%b8-%d0%b3%d0%b8%d0%bb%d0%be%d1%82%d0%b8%d0%bd%d0%b0-%d0%b7%d0%b0-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%81%d0%b8/", "text": "Един от най-актуалните отбори в света е на път да усети гнева на ФИФА. Английският шампион „Манчестър Сити“ ще бъде наказан да не картотекира нови в два последователни трансферни прозореца. Подобна санкция сега изтърпява „Челси“. И причината е повече от шокираща. Разследват се сделки за тийнейджъри от Сиера Леоне и Гана, които клубът е закупил против правилата от датския „Нордселанд“. Джордж Дейвис е под наем в Латвия, а Доминик Одуро – в Щатите. Освен това УЕФА разследва „Манчестър Сити“ за нарушаване на финансовия феърплей. И докато шейховете от Абу Даби ще се борят в канторите, то тимът на Пеп Гуардиола получи английски съперник в четвъртфиналите на Шампионската лига – „Тотнъм“. Така мачовете между „Сити“ и „шпорите“ в следващия месец стават два. От тях ще зависи дали „гражданите“ ще имат шанс за четири купи през сезона. Миналия сезон „Сити“ отпадна от същата фаза от англичани – две загуби от „Ливърпул“. Тази футболна година шампионите вече два пъти биха „Тотнъм“. Който спечели евродуела, ще чака победителя от битката „Ювентус“ – „Аякс“. Мачът е повторение от финала в Шампионската лига през 1996 година, когато италианците триумфираха с дузпи. И сега големият фаворит е „Старата госпожа“. В социалните мрежи фенове на „Тотнъм“ вече се предадоха. Един от тях даже предвиди 0:10 общ резултат срещу „Сити“. Отборът на Гуардиола е най-ефективният в атака отбор в света от началото на 2019 година. Срещу „Шалке“ на осминафиналите „Сити“ вкара 10 гола в два двубоя.", "date": "2019.03.15", "title": " ФИФА наточи гилотина за „Манчестър Сити“"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5-%d0%bf%d0%be%d0%b4%d0%b0%d0%b4%d0%b5-60-%d1%84%d0%b0%d0%bb%d1%88%d0%b8%d0%b2%d0%b8-%d1%81%d0%b8%d0%b3%d0%bd%d0%b0%d0%bb%d0%b0-%d0%b4%d0%be-112/", "text": "За двайсетина дни момиче навъртя 60 фалшиви обаждания до спешния телефон 112. Д.К. от шуменското село Салманово била разобличена на 16 март миналата година, а преди ден е наказана от Районния съд в Шумен с обществено порицание. Магистрати обаче, й налагат административната санкция за 14 от менте сигналите. Порицанието ще бъде изпълнено чрез поставяне на съобщение на информационното табло в кметството. Извършителката е на 17 г., но само със завършен трети клас. Най-вероятно от скука е въртяла на денонощния телефон. Сигналите й били всевъзможни – „помагайте, че раждам“ или пък „мъжът ми ме бие“. Подала информация и за масов побой в село от община Котел. От съдебното решение не става ясно дали полицейски служители и линейка са се отзовавали на менте обажданията. Тийнейджърката дължи 187 лв. деловодни разноски. Решението на магистратите може да бъде обжалвано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.15", "title": " Момиче подаде 60 фалшиви сигнала до 112"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-752-000-%d0%ba%d1%83%d1%82%d0%b8%d0%b8-%d1%86%d0%b8%d0%b3%d0%b0%d1%80%d0%b8-%d0%b1%d0%b5%d0%b7-%d0%b1%d0%b0%d0%bd%d0%b4%d0%b5%d1%80%d0%be%d0%bb-%d0%b2%d0%bd/", "text": "Спецоперацията е реализирана на 13 март от служители на ГД „Борба с организираната престъпност“ под наблюдението на Специализираната прокуратура. В хода й са задържани двама души в склад до столичното Околовръстно шосе (недалеч от с. Казичене) при разтоварване на камион с 332 000 кутии цигари „Уинстън класик“, укрити зад „тапа“ от стречирани палети с бутилки. Цигарите били пакетирани в същите палети, „маскирани“ зад по един ред бутилки. Това съобщиха от пресцентъра на МВР. При претърсване на лекия автомобил на единия от задържаните, паркиран пред склада, са намерени документите на втори камион, пристигнал от Гърция предишния ден. За часове вторият ТИР е открит на паркинг в столичния ж.к. „Люлин“. Изяснено е, че преди да пристигне на паркинга, е оставил до склада на околовръстното шосе теглено от него хладилно полуремарке. В него са намерени и иззети още 420 000 кутии цигари от марките „Реджина“, „LD“, „Фаст“ и „Карелия“. Цигарите били подредени зад „тапа“ от замразени тестени продукти. С разкриването на нелегалната акцизна стока е образувано досъдебно производство. Събраните доказателства показват, че става дума за престъпна дейност, започнала през ноември 2018 г. Освен за участие в престъпен сговор (престъпление по чл. 321, ал.6 от НК), на двамата задържани при специализираната операция са повдигнати обвинения за държане на акцизни стоки без бандерол в големи размери. Установява се дали цигарите са били предназначени за българския пазар или за черния пазар на друга държава. На обвинените е наложено прокурорско задържане до 72 часа. На 16 март 2019 г. в Специализирания наказателен съд ще бъде внесено искане за налагане на мярка за неотклонение „задържане под стража“ за всеки от тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Спипаха 752 000 кутии цигари без бандерол, внесени нелегално от Гърция в София (СНИМКИ и ВИДЕО)\t\t\t"}
{"url": "https://trud.bg/%d0%b4%d0%bd%d0%b5%d1%81-%d1%81%d1%82%d0%b0%d1%80%d1%82%d0%b8%d1%80%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0%d1%82%d0%b0-%d0%b8%d0%bd%d1%82%d0%b5%d1%80%d0%bd%d0%b5%d1%82-%d1%81/", "text": "Правителството пусна сайт за визитата на папа Франциск от 5 до 7 май Деца ще получат първо причастие В официалното лого на апостолическото пътуване на папа Франциск в България е изобразено земното кълбо, обвито от българският трибагреник и с цветовете на флага на Ватикана. Правителството стартира официалната интернет страница за визитата на папа Франциск в България. На интернет адреса   ще се публикува актуалната информация за апостолическото пътуване на Негово Светейшество. Мотото на пътуването на папа Франциск в България е заглавието на енцикликата на Св. Папа Йоан XXIII “Мир на земята” (Pacem in terris), което показва желанието на Светия отец посещението му у нас да бъде под знака на мира, се казва в информация на Католическата църква в България. “Папата обаче идва, за да поздрави всички българи, да им даде своя благослов и своите послания за мир и благоденствие”, заяви апостолическият екзарх и председател на Епископската конференция на Католическата църква в България Н. Впр. Монс. Христо Пройков. В специалната емблема за папската визита нашият регион е озарен в светлина, като посланието е, че точно тук по Божията милост се съхранява мира, пази го и го разпространява. Както вече стана ясно, Негово Светейшество ще бъде посрещнат от премиера Бойко Борисов, а по време на визитата си у нас ще благослови с първо причастие деца от цялата страна в католическия храм в град Раковски. Кулминация на посещението на папа Франциск у нас ще бъде молитвата за мир в присъствието на представителите на различните религиозни общности на площад “Независимост” в столицата. От София папа Франциск ще отлети за Скопие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.15", "title": " Ватиканът сложи българското знаме на емблема за мир"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b8%d1%85%d0%b0-%d0%bf%d0%be%d0%b4%d0%bf%d0%b0%d0%bb%d0%b2%d0%b0%d1%87-%d0%bd%d0%b0-%d0%bc%d0%b5%d1%82%d0%b0%d0%bb%d0%bd%d0%b0-%d0%b2%d1%80%d0%b0%d1%82%d0%b0-%d0%b8/", "text": "32-годишен мъж от поповското село Светлен е установен като извършител на палеж на входна врата и ограда на възрастен съсед. Палежът стана по тъмно на 17 февруари, когато, обилно залятата с бензин, врата и част от оградата почнали да горят. Тъй като портите били метални, а оградата каменна, щети не са нанесени, освен че е било опушено наоколо. Странният палеж озадачи полицаите, които след издирване установили, че автор е комшия на 78-годишния стопанин. Причина за запалването била неразбория за добитъка на двамата, които се били спречкали чии животни къде да минават. Поводът бил незначителен и вероятно 32-годишният мъж е бил почерпен, за да тръгне да пали. Това обаче няма как да бъде установено след толкова време. Срещу него е започната досъдебно за палеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Издириха подпалвач на метална врата и каменна ограда\t\t\t"}
{"url": "https://trud.bg/%d1%80%d1%83%d1%81%d0%ba%d0%b8%d0%bd%d1%8f-%d1%81%d0%bf%d1%80%d1%8f-%d0%bd%d0%b0%d1%88%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%ba%d1%8a%d0%bc-%d0%b5%d0%b2%d1%80%d0%be%d1%84/", "text": "Еми-Мари Тодорова остана с бронз на европейското по бокс до 22 г. във Владикавказ (Русия). Трикратната еврошампионка за девойки бе спряна в полуфиналите от представителката на домакините Екатерина Палчева с 5:0 съдийски гласа в категория до 48 кг. Специалистите в бокса отчетоха резултата като твърде краен, тъй като битката бе оспорвана. Рускинята беше с обратен гард и от самото начало държеше центъра в ринга, но нашето момиче не оставаше длъжно при размяната на удари. Дори нанесе няколко крошета в лицето на рускинята. Еми-Мари бе единствената ни състезателка при жените, достигнала до медалите. По-късно в полуфиналите при младежите ще излезе Боян Асенов (56 кг), а в събота ще боксира и по-големият му брат Даниел Асенов (52), който е европейски шампион.", "date": "2019.03.15", "title": " Рускиня спря наша шампионка към еврофинал в бокса"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d1%81%d0%b5-%d0%b2%d0%b4%d1%8a%d1%85%d0%bd/", "text": "28-годишният Брентън Тарънт, който   в Нова Зеландия, бил вдъхновен от норвежкия масов убиец Андерш Брайвик, който през 2011 г. причини смъртта на 77 души, съобщава в.  .     Преди атаката Тарънт е публикувал манифест, наречен „Голямата замяна“, в който зове за смъртта на кмета на Лондон Садик Хан, канцлера на Германия Ангела Меркел и турския президент Реджеп Таийп Ердоган. В документът е споменат и Дарън Озборн, който през 2017 г. прегази с ван 9 души пред джамията Финсбъри парк в британската столица. В текста Тарънт използва фразата „бял геноцид“ и обяснява, че „тази жестока идеология е унищожила живота на много хора по света“. Нападателят също така твърди, че атаката му е продиктувана от желанието му да отмъсти за десетките терористични атентатаи, като специално обръща внимание на този Стокхолм през 2017 г., в при който умира малко момиче на име Еба Акерлунд. В манифеста тарънт описва себе си като „обикновен бял мъж, роден в австралийско бедно семейство от средната класа“. Той добавя, че никога не е имал интерес към ученето и не е посещавал университет. Той разкрива и че първоначалният му план е бил да нападне джамия в новозеландския град Дънедин, но променил решението си, тъй като в храмовете в Крайстчърч се събирали повече хора. Тарънт пише също, че Нова Зеландия не е била първата му цел. „Пристигнах съвсем скоро тук. Нова Зеландия беше част от пътуването ми, но после разбрах, че тази страна е не по-малко развита от всяка друга западна държава“, обяснява нападателят.   Очевидци на трагедията разказаха, че са чули поне 50 изстрела. Тарънт е убивал всеки, който му се изпречи на пътя, включително деца и жени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.03.15", "title": " Атентаторът от Нова Зеландия се вдъхновил от Андерш Брайвик\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%b2%d1%82%d0%be%d1%80%d0%be-%d0%bf%d0%be%d1%87%d0%b5%d1%82%d0%bd%d0%be-%d0%ba%d0%be%d0%bd%d1%81%d1%83%d0%bb%d1%81%d1%82/", "text": "Почетно консулство на Р Грузия отваря врати в Благоевград, съобщиха от общината. По този повод бе организирана тържествена среща в зала „22 септември“, на която присъстваха кметът на Благоевград д-р Атанас Камбитов, посланикът на Грузия в България Н. Пр. Тамара Лилуашвили, Юлий Нушев – почетен консул на Р Грузия, Темиртай Избастин – посланик на Казахстан, Владимир Воронкович – посланик на Беларус, президентът на АУБ Стивън Съливан, гости и граждани. „Само преди няколко месеца с Н. Пр. Юлий Нушев започнахме да обсъждаме идеята за почетно консулство, а днес то вече е факт. Изключително съм радостен, че това се случи. Благодаря на всички, които съдействаха. В момента ние продължаваме една добра традиция с повече от 50 годишна история. През 1964 година Благоевград се побратимява с Батуми. Това е един от първите градове, побратимени с нашия град. Продължаваме да развиваме, да надграждаме нашите отношения. Това е второто консулство, имаме и консулство на Р Казахстан. В Американски университет учат 26 студенти от Грузия, а ролята на консулството е да им съдейства, както на тях, така и като цяло на грузинските граждани в България. Вярвам, че откриването на консулството ще доведе до тласък на развитието и на бизнес отношенията, и в промяна на култура и всичко,което съдейства и спомага за развитието на двустранните отношения“, каза кметът д-р Атанас Камбитов. От своя страна Н. Пр. Юлий Нушев благодари за съдействието на Община Благоевград, в лицето на д-р Камбитов. Почетното консулство на Р Грузия се намира на ул. „Митрополит Борис“ № 17, а работното време ще бъде от 09. до 18.00 часа в делнични дни. Церемонията по официалното откриване на почетното консулство завърши с изключително изпълнение на ансамбъл „Пирин“, които представиха българския фолклор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Благоевград с второ почетно консулство"}
{"url": "https://trud.bg/%d1%80%d1%83%d1%81%d0%b8%d1%8f-%d1%81%d1%8a%d1%81-%d0%b7%d0%b2%d0%b5%d0%b7%d0%b4%d0%b8%d1%82%d0%b5-%d1%81%d0%b8-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83/", "text": "Русия ще бъде със звездите си Арина Аверина и Александра Солдатова на световната купа по художествена гимнастика в София (12-14 април). На килима в „Арена Армеец“ ще излязат 68 състезателки от водещите отбори – Азербайджан, Беларус, Украйна, Израел…А в надпреварата при ансамблите са заявени 17 тима. В индивидуалното България ще бъде с Невяна Владинова и Катрин Тасева. През уикенда най-добрите ни състезателки ще премерят сили на държавния шампионат за приз „Жулиета Шишманова“ в Бургас. Само Катрин Тасева ще пропусне надреварата, тъй като по същото време ще участва на Гран при на Киев.  Същевременно Вая Драганова се класира за финала на обръч в съпътстващия турнир при жените „Дерюгина къп“.", "date": "2019.03.15", "title": " Русия със звездите си на световната купа в София"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-2/", "text": "По покана на Асоциация „Мария Кюри – МСА” в Пловдив, представители на Стопанска академия „Д. А. Ценов” – Свищов, участваха в четвъртата Международна среща по проект INNOVENTER. Той е финансиран от Европейската комисия и националните фондове на участващите 7 партньора от България, Албания, Кипър, Македония и Гърция. Срещата се проведе в Атина, Гърция с водещ партньор Националната федерация на работодателите на хора с увреждания, България. Доц. д-р Христо Сирашки, като директор на Центъра за професионално обучение и преподавател от свищовския ВУЗ и д-р Александрина Александрова, като изследовател към Института за научни изследвания, представиха презентация, свързана с част от целите на проекта. Това са насърчаване на съвместните усилия на образователните институции и бизнеса в Балканско-Средиземноморския регион; трансфер на най-добри практики и ноу-хау за подобряване качеството на професионалното обучение с цел по-добро приспособяване на пазара на труда; създаване на стратегически партньорства между центровете за образование и обучение; актуализиране на насоките за развитие на предприемаческите умения чрез съвместни програми, съобразени с потребностите на малките и средни предприятия. Проведени бяха и неформални срещи с професионални гимназии от България, участници като ментори по социално предприемачество. На форума бе представен и стартиралия от 17 декември миналата година проект по програма Еразъм + № 2018-1-BG01-KA202-047867 „Базирано на ECVET продължаващо ПОО в подкрепа на подобряването на предприемаческите умения у младите хора и микро МСП чрез управленско счетоводство”, финансиран от Европейската комисия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Представители на Стопанска академия участваха в международна среща по проект INNOVENTER\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d1%85%d0%b8%d1%80%d1%83%d1%80%d0%b3%d0%b0-%d0%be%d1%82-%d1%80%d0%b0%d0%b7%d0%b3%d1%80%d0%b0%d0%b4-%d0%b8-%d0%b7%d0%b0-238-%d0%b6%d1%8a%d0%bb%d1%82/", "text": "След две условни и   от Разград д-р Бранимир Мичев се сдоби с поредно обвинение. То е за незаконно придобиване на 10 670 ампули и 100 таблетки морфин и 150 таблетки оксиконтин, на стойност 13 803 лв. Това съобщиха от Апелативна прокуратура във Варна. От там уточняват, че лекарствата са поставени под контрол и се отпускат по специален режим само на пациенти със злокачествени заболявания за облекчаване на болките им или на пациенти в последен стадий на болестта. Докторът обаче ги изписал с 238 жълти рецепти на имената на пациенти, които нямали такива заболявания. Данните им имал от хирургичното отделение на разградската болница, където работел преди да започне да издава тези специални рецептурни бланки. Те били изписани в периода от 7 януари до 8 март 2017 г. С тях докторът лично купувал от аптеките медикаментите, за да ги пласира на черния пазар. Къде и как са продадени не е ясно, но няма намерени от тези количества при претърсвания и обиски, поясниха от обвинението в Разград. От там допълват, че всички, на чиито имена са изписвани лекарствата, били зад граница. Основно били в Турция и вероятно са с двойно гражданство. Идвали си за малко у нас. Схемата засекли от Регионалната здравна инспекция, където установили, че един и същи лекар непрекъснато изписва такива специални медикаменти. При това ходел да ги взема лично, да се подписва и да ги плаща. Делото е насрочено за 9 април и на него трябва да се разпитат 22 свидетели. Ако докторът бъде признат за виновен, в качеството му на лекар и в условията на продължавано деяние, той може да получи наказание от 5 до 15 години лишаване от свобода и глоба от 20 000 до 100 000 лв., уточняват още от прокуратурата. Д-р Мичев и в момента е в ареста, след като беше арестуван през февруари отново с жълти рецепти, които този път изнудил колега да изпише. Междувременно той вече има две условни присъди и една ефективна. Условните са за теглене на пари от чужда дебитна карта, както и за измама на мъж, на когото срещу пари обещал синът му да не влиза в затвора. Това щяло да стане чрез съответните медицински документи, които да покажат, че осъдения е тежко болен. Ефективната пък е за присвояване на лекарства от болницата в Разград и за измама на пациенти, от които прибирал незаконно пари за консумативи и медикаменти.  ", "date": "2019.03.15", "title": " Обвиниха хирурга от Разград и за 238 жълти рецепти за морфин\t\t\t"}
{"url": "https://trud.bg/%d0%ba%d1%83%d1%87%d0%b5%d1%82%d0%be-%d0%bf%d0%b5%d1%88%d0%be-%d1%81%d0%bf%d0%b0%d1%81%d1%8f%d0%b2%d0%b0-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%b3-%d0%bd-%d1%85%d1%80%d0%b8%d1%81%d1%82/", "text": "Кучето Пешо от криминалната комедия „Господин Х и морето“ се превръща в основно действащо лице в новия сериал на NOVA. Още днес ще видим как четириногият приятел на Хамелеона ще се появи изненадващо и ще спаси живота на новия си собственик в момент в който Симо ще прави пореден опит да продаде картината. Кой обаче ще пострада и ще успее ли Хамелеонът да избяга на Лилавия, ще разберем довечера от 20:00 часа. Междувременно майките ще си мислят, че любимият им учител Христов е болен и всяка от тях ще се опита тайно от другите да си открадне малко време сама с него. Как ще реагират трите, когато се видят пред вратата на Симо, дали ще видим напрежение или всичко и този път ще се размине? В крайна сметка една от дамите ще успее да стигне до апартамента на Симо, а и много повече. Коя ще е първата отдала се на увлечението си по чаровния измамник ще разберем днес по NOVA.", "date": "2019.03.15", "title": " Кучето Пешо спасява живота на г-н Христов в поредната серия на „Господин Х и морето“"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%bf%d0%bb%d0%b0%d1%81%d0%b8%d1%80%d0%b0-%d1%85/", "text": "25-годишен обитател на затворническото общежитие в с. Разделна удължи престоя си зад решетките с 4 години, след като Варненският окръжен съд го призна за виновен за опит да пласира хероин на съкилийник. Милен А. бе наказан и с глоба от 20 000 лв. На 15 декември 2017 г. младият мъж провесил от килията си импровизирано въже, на което привързал чорап с доза хероин. Целта била пратката да стигне до друг обитател на общежитието на по-долен етаж. Акцията обаче била забелязана от надзирател, който пред двама свидетели изтеглил чорапа и извадил от него дрогата, увита в парче вестник. Така сделката се провалила, а Милен станал клиент на прокуратурата. Пред съда той си призна вината и сключи споразумение с обвинението за бърз процес, за да си спести по-тежко наказание.", "date": "2019.03.15", "title": " Осъдиха затворник, опитал да пласира хероин зад решетките"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8-%d0%b0%d0%bf%d0%bb%d0%be%d0%b4%d0%b8%d1%80%d0%b0%d1%82-%d1%88%d1%83%d0%bc%d0%b5%d0%bd%d1%86%d0%b8-%d0%bd%d0%b0-%d0%ba%d0%b0%d1%80%d0%bd%d0%b0/", "text": "Шуменска сборна формация обра овациите на Международния карнавал в град Струмица, Македония и буквално разтопи македонците, които ги приветствали с възгласи „Наще, България“. Това разказаха 27-те ученици участници в сборната формация и педагозите, които също се включили в композицията „Ламята и пингвините“. Шуменците, участвали в 4-километровото пъстро дефиле, буквално предизвикали задръстване, защото всички искали да се снимат с атрактивните пингвини и страховитата Ламя, която бълвала огън и дим. Учителите били натоварени със задачата да я носят, в главата се прежалила да бъде директорката на СУ „Трайко Симеонов“ Галина Сакарова. Освен нейни възпитаници в сборната формация участвали и мажоретки от клуб „Ритмик“. Само за 4 дни била създадена хореографията на композицията, а за две седмици репетиции групата изгладила всички детайли, каза ръководителката на мажоретките Мариола Спасова. Още 6 български групи са участвали в Струмица, но само шуменската е получила покана да гостува на Международен карнавал в Лесковац през юли. По време на дефилето си шуменците не само танцували и забавлявали публиката, но я засипали и с мартеници, както и със свитъци с химна на Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Македонци аплодират шуменци на карнавал: „Наще, България“"}
{"url": "https://trud.bg/%d1%81%d0%bf%d0%b0%d1%81%d0%b5%d1%82%d0%b5-%d1%83%d1%87%d0%b8%d1%82%d0%b5%d0%bb%d1%8f/", "text": "Пуснаха от ареста учителя, който отърва със сила една ученичка от друга, патологично агресивна, която я влачеше за косите. Майката на първата, която била със „специални образователни нужди“, каза, че учителят е „насилник“. Майката на втората го нарече „спасител“, без който дъщеря й нямаше да е жива.Кой е прав и кой е крив? Полицията в Ловеч не бърза да го установи. Затова пък побърза да арестува учителя. Ама разбира се! Първо, един учител се арестува по-лесно например от всички тия, които носят отговорност – и наказателна включително, че заради бездействието им по служба децата, наричани още „бавноразвиващи се“, не получават нужните грижи. Второ, за полицейския шеф е очевидно по-наложително да задоволи яростните репортерки от телевизията, нежели обществените потребности от справедливост. Има и трето, и четвърто, и други…И не е чудно, че българският учител е изчезващ вид, който има нужда от защита. Също като шипоопашатата костенурка. Само че костенурките имат много защитници, а учителите се спасяват сами. По-младите – в чужбина.", "date": "2019.03.15", "title": " Спасете учителя!"}
{"url": "https://trud.bg/%d1%81%d0%b0%d1%89-%d0%bd%d0%b0%d0%bb%d0%be%d0%b6%d0%b8%d1%85%d0%b0-%d0%b2%d0%b8%d0%b7%d0%be%d0%b2%d0%b8-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f-%d0%bd%d0%b0-%d1%81%d0%bb/", "text": "Съединените щати налагат ограничения за издаването на визи за влизане в страната на персонала на Международния наказателен съд (МНС). Това съобщи държавният секретар на САЩ Майкъл Помпео пред репортери в Държавния департамент, цитиран от ТACC. „Обявявам ограничение за издаване на визи на лица, които са пряко отговорни за разследването на МНС срещу американски граждани. Ограничения се налагат на тези служители, които предприемат или са предприели стъпки за провеждане на такова разследване“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.15", "title": " САЩ наложиха визови ограничения на служителите на Международния наказателен съд"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b8-%d1%80%d0%b0%d0%b1%d0%be%d1%82%d0%be/", "text": "Успешната кариера е резултат от протегнатата ръка между образованието и работодателите. Трябва да се откажем от т.нар. модел на „бързото хранене“ в образованието – удобно, но не пълноценно. Образованието и работодателите трябва да гарантират на младите хора успешна кариера в България. Това заяви вицепрезидентът Илияна Йотова при откриването на изложението „Образование без граници“ и кариерния форум „Образование и кариера“, които се провеждат в рамките на два дни в Националния дворец на културата, съобщават от президентството. Вицепрезидентът изтъкна несъответствието между предлагане и търсене на пазара на труда, „произвеждането“ на безработни висшисти и липсата на кадри за бизнеса. „Това е и убеждението на над половината от младите хора в България на възраст от 14 до 29 години. От друга страна, работодателите все по-често алармират за недостиг на кадри“, посочи Илияна Йотова. Вицепрезидентът поздрави организаторите и участниците в изложението за работещата формула, която са открили – да съберат образованието и бизнеса на едно място. „Този форум дава силен положителен пример. На ред са институциите, университетите, ние самите като общество, което изисква и настоява“, изтъкна Илияна Йотова. По думите на вицепрезидента особено важен е отговорът на въпроса „Какво искат младите хора?“. „Днес те със своите изисквания, очаквания и потенциал са ново предизвикателство за мениджърите и работодателите, за преподавателите в училище и университета“, убедена е Илияна Йотова. Акцент в изказването на вицепрезидента бе дълбокото разделение между младите хора в големите и малките населени места и различният старт, който получават за своята кариера. „Това неравенство тръгва още от училище и неминуемо слага своя отпечатък върху развитието на един млад човек“, заяви Илияна Йотова. Вицепрезидентът изтъкна, че социалната ни система не е на необходимото ниво, за да защитава най-слабите. „Оттук идва песимизмът сред тях, нежеланието нито за образование, нито за работа“, отбеляза Илияна Йотова. Вицепрезидентът предложи организирането на специален форум за образованието и кариерата на младите хора в неравностойно положение и със специфични нужди. „Те имат своите трудности, но са огромен потенциал. Трябва да познаваме по-добре техните очаквания, да им предложим добре структурирана система за индивидуално обучение, достъп до образователните институции, система и технология за оценяване на техните знания, възможности за трудова реализация“, заяви Илияна Йотова. Приветствието си вицепрезидентът завърши с думите на Петко Славейков: „Само истинно образованият и просветеният човек бива свободен и честит, а неученият и непросветеният е всякога роб, дето и да бъде… роб на страстите си, на своите и чуждите предразсъдъци…“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.15", "title": " Илияна Йотова: Образованието и работодателите трябва да гарантират на младите успешна кариера в България"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b8-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%bf%d0%be%d0%b4%d1%80%d0%b5%d0%b4%d0%b8-%d0%b8%d0%b7%d0%bb%d0%be%d0%b6%d0%b1%d0%b0/", "text": "Затвореното и опустяло начално училище в Сливен, окастреният бряст в центъра на града, когото всички оплакаха, ужасяващите руини на бившата белодробна болница-паметник на културата, даже изоставената чичова къща – това са само част от сюжетите на акварелните картини, които авторът им Борис Дамянов подреди в 19-та поред самостоятелна изложба. Изложбата бе открита в общинската зала „Май“ под мотото „Събуди се!“. Темата й са рухналите стари къщи, потъналите в забвение архитектурни паметници на културата и символите, които някога са били пълни с живот и са вдъхновявали за живот. „Ние сме им длъжници“, каза на откриването д-р Мариана Марчева, лекар по професия, творец по същност, организатор на пленери. Събитието събра приятели на художника, почитатели, колеги. Борис Дамянов /74 г./ е учител по професия, има множество участия в изложби на художниците-педагози, както и в тези на художниците в Сливен. Негови творби са притежание на частни колекция в страната, Австралия, Швейцария, САЩ, Германия, Сърбия, Турция и Виетнам. Носител е на национални и регионални награди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Сливенски художник подреди изложба „Събуди се!“ с акварели на изоставени сгради"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d1%8a%d1%82-%d0%be%d1%82-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d1%81%d0%b5-%d1%81%d1%80%d0%b0%d0%b2%d0%bd%d1%8f/", "text": "Терористът от Нова Зеландия Брентън Тарънт, който   в две джамии Крайстчърч, се сравнявал с Нелсън Мандела и смятал, че съдбата му ще е като на бившия южноафрикански президент. Тази информация беше съобщена от Магнус Рансторп, който работи в шведския колеж по национална сигурност. Рансторп получи възможността да анализира   на Тарънт. Той смята, че австралиецът се е опитал да бъде лоша имитация на норвежкия масов убиец Андерш Брайвик. Според експерта Брайвик и Тарънт имат много сходства, като една от тях е, че и двамата мразят мигрантите. С манифета си пък австралиецът се опитал да копира норежкия терорист, който разпространи документ, дълъг 1500 страници, преди през 2011 г. да убие 77 души при два атентата. В туитър Рансторп разкри най-интересната част от манифеста на Тарънт. В него той пише, че „ще бъде освободен от затвора след 27 години и точно като покойния Нелсън Мандела, ще спечели Нобелова награда за мир“. Рансторп отпредели австралиеца като „самовлюбен крайнодесен екстремист, който живее в свой побъркан свят“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.15", "title": " Терористът от Нова Зеландия се сравнявал с Нелсън Мандела"}
{"url": "https://trud.bg/%d0%bc%d0%b2%d1%80-%d0%ba%d1%83%d0%bf%d1%83%d0%b2%d0%b0-%d0%bd%d0%b0%d0%b4-300-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%b7%d0%b0-%d0%bf%d0%b0%d1%82%d1%80%d1%83%d0%bb%d0%b8/", "text": "През 2019 година предстои МВР да закупи над 300 нови автомобила, които да подпомогнат полицейските служители в ежедневната им работа. Колите ще бъдат разпределени на Областните дирекции на МВР в страната и ще се ползват за патрулно-постовата дейност, съобщи в Разград заместник-директорът на Главна дирекция „Национална полиция“ старши комисар Благородна Макева. Новите коли ще бъдат предоставени и на полицейската дирекция в Разград. Макева каза още, че през настоящата година със средства, осигурени по международен проект, ще бъдат ремонтирани специалните помещения за настаняване на малолетни и непълнолетни и за работата с деца, които са под полицейска закрила. Директорът на Главна дирекция „Борба с организираната престъпност“ главен комисар Ивайло Спиридонов подчерта, че основната задача, която стои пред органите на МВР за тази година, е безпроблемното провеждане на предстоящите европейски и местни избори. Той изрази надежда, че служителите в Областните дирекции на МВР ще направят необходимата организация, за да не се стига до опорочаване на изборния процес. В Разград днес представителите на ръководството на МВР присъстваха на представянето на отчет-анализа за дейността на Областната дирекция на МВР в Разград през 2018 г. Те дадоха висока оценка за работата на дирекцията, като посочиха, по брой престъпления на 100 000 население Разградската дирекция е на 18-то място в страната, но разкриваемостта е с 20 процента по-висока в сравнение със средната за страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " МВР купува над 300 автомобила за патрули"}
{"url": "https://trud.bg/%d1%82%d0%b0%d0%b9%d0%bd%d0%b8%d1%8f%d1%82-%d0%bf%d0%bb%d0%b0%d0%bd-%d0%bd%d0%b0-%d1%81%d0%bb%d0%b0%d0%b2%d0%b8%d1%8f/", "text": "Чехия е в делириум, след като „Славия“ (Прага) отстрани хегемона в Лига Европа „Севиля“. Тимът, воден от наставника Индрих Тръпишовски, изтръгна драматично 4:3 след продължения над петкратния носител на отличието. След успеха от щаба на домакините признаха тайната на успеха. В социалните мрежи бе публикувана снимка, показваща тактиката при първото попадение – центриране на втора греда, където снажните Томаш Соучек и Милан Шкода атакуват топката, сваляйки я към свои съотборници пред малкото наказателно поле. Именно така бе открит резултата в 14-ата минута. А въпросната ситуация е била тренирана многократно в дните преди реванша.  „Мислехме, че три гола ще ни бъдат достатъчни да се класираме напред, но явно сгрешихме – призна разочарованието си наставникът на гостите Пабло Мачин. – Всичко се реши в последната минута и със сигурност ще помним тази драма години наред.“", "date": "2019.03.15", "title": " Тайният план на „Славия“"}
{"url": "https://trud.bg/%d0%b1%d0%be%d0%bb%d0%bd%d0%b8%d1%82%d0%b5-%d0%be%d1%82-%d1%82%d1%83%d0%b1%d0%b5%d1%80%d0%ba%d1%83%d0%bb%d0%be%d0%b7%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%bd%d0%b0%d0%bc%d0%b0/", "text": "За последните 10-години заболеваемостта от туберкулоза в област  Монтана е намаляла три пъти – от ниво 68 на 100 хиляди души население – едно от най-високите за България, до сегашните 21 на 100 хиляди, колкото е и средното ниво за страната, съобщи д-р Цветан Петров – специалист в  отделението по пневмология и фтизиатрия в МБАЛ – Монтана. Намаляването на засегнатите от „жълтата гостенка” се дължи основно на на Програмата на Глобалния фонд за борба с туберкулозата, малария и СПИН, която приключва през март тази година. Програмата влезе в България през 2008 г. и осигуряваше финансиране за превенция и лечението на тези болести у нас. По програмата отделението в Монтана е ремонтирано, оборудвано с техника, компютри, хладилник за съхраняване на лекарства и служебен автомобил за домашни посещения. Програмата заплащаше напълно лекарствата и консумативите за изследвания в лабораторията и лекуваше безплатно болните, дори и останалите без здравни осигуровки. Допълнително на изписан от отделението болен, регистриран като социално слаб, се отпускаха по 90 лева в продължение на три месеца за храна и лекарства. За болните от по-тежката мултирезистентна туберкулоза програмата финансираше 2-годишно лечение в специализиран стационар, а след това в домашни условия под наблюдението на лекар, разказа д-р Петров. От 18 до 22 март областната болница в Монтана обявява поредната и последна от програмата седмица на борбата с туберкулозата. От 8 до 13 часа  всеки ще може да провери своя статус безплатно и дори без направление, обяви д-р Цветан Петров. Инициативата е посветена и на Международния ден за борба с туберкулозата – 24 март. След приключването на програмата на Глобалния фонд грижата и финансирането на борбата с туберкулозата ще трябва да поеме изцяло държавата. На 22 март в Министерството на здравеопазването е насрочена среща, на която ще се обсъди национална програма за борба с туберкулозата, каза още д-р Петров. В момента в отделението по фтизиатрия в Монтана се лекуват 7 лежащо болни, то е полупразно, поради постоянната тенденция за намаляване на заболелите от „жълтата гостенка”, споделиха медиците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Болните от туберкулоза в Монтана намалели три пъти за 10 години\t\t\t"}
{"url": "https://trud.bg/%d0%b4%d0%be-%d0%bb%d1%8f%d1%82%d0%be%d1%82%d0%be-%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%ba%d1%83%d0%bb%d1%82%d0%be%d0%b2%d0%b8-%d0%bc%d0%b5%d1%81%d1%82%d0%b0-%d0%b2-%d0%bc%d0%be/", "text": "Варна ще открие летния сезон с обновена Морска градина и основно ремонтирани две улици в центъра, през които минава голяма част от потока туристи. Това съобщи Тихомир Тимов, началник на отдел „Общинска инфраструктура“ в общината. До началото на юни ще бъдат реконструирани емблематични места в парка – Розариумът, Алпинеумът, макетът на Черно море пред Аквариума. Ще бъде възстановен в автентичния си вид и Мостът на въздишките и желанията. Проектът за над 2 млн. лв., осигурени от ОП „Региони в растеж“, предвижда и ремонт на подпорната стена под Морското казино, преасфалтиране на пешеходни алеи, поставяне на паркова мебел и изграждане на велоалея, успоредна на бул. „Княз Борис I“. С още близо 4 млн. лв. в същия срок трябва да приключат основните реконструкции на ул. „Цар Симеон I“, която води от жп гарата до централната пешеходна зона и ул. „Михаил Колони“, достигаща до Морската градина. По протежението й е култовата Шишкова градинка, която в момента е строителна площадка, но скоро ще придобие напълно нов вид – с атрактивна минерална чешма с водно огледало, озеленяване и нови осветителни тела. При ремонтите строителите се натъкват на находки като наскоро откритата под градинката улица от времето на Османската империя. Предстои археолозите да преценят как да бъдат консервирани и експонирани намерените старини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " До лятото обновяват култови места в Морската градина и центъра на Варна"}
{"url": "https://trud.bg/%d0%b8%d0%b7%d0%b3%d1%80%d1%8f%d0%b2%d0%b0%d1%89%d0%b0-%d0%b7%d0%b2%d0%b5%d0%b7%d0%b4%d0%b0-%d0%b2-%d0%bd%d0%b0%d0%b7%d0%be%d0%b2%d0%b8-%d0%bc%d0%b5-%d0%bf%d0%be-%d0%b8%d0%bc%d0%b5/", "text": "Ролята на красивата Зехра в новия турски сериал „Назови ме по име“, който тръгна по Диема Фемили, е поверена на изгряващата звезда Хазал Субашъ. Създателите на поредицата решават да се доверят на интуицията си и се спират на нея, въпреки липсата й на опит в киното и телевизията. „За мен това бе много сериозно предизвикателство, но бързо свикнах. Бях много щастлива и горда, че още в първия си проект изпълнявам главна роля”, споделя Хазал, която по-късно печели отличие за Най-добра актриса в родината си. Хазал Субашъ е родена през 1996 г. в Измир. В родния си град момичето учи в университета и се дипломира като „PR специалист и реклама на бизнеса“. Хазал участва в конкурса за красота «Мис Турция – 2015″, в който е класирана на трето място. След това е поканена да се снима в сериала „Назови ме по име“, който разказва историята на Зехра, която ще срещне любовта, но и ще трябва да вземе едни от най-трудните решения в живота си. Човекът, който ще промени живота й е другият главен герой – Йомер. Той има идеален живот преди да разбере за тежката болест на своята сестра Айше, която той много обича. В образа на Йомер влиза актьорът Еркан Мерич, който по-късно се превръща в любимец на публиката с ролята си в сериала. „Когато прочетох сценария на „Назови ме по име“, почувствах, че това е моят проект. Никога не се ангажирам с роли, които не са грабнали сърцето ми“, разказва Еркан. Последното желание на Айше е Йомер да се ожени и така той предлага на Зехра фиктивен брак, който да продължи 6 месеца. Поради различни недоразумения обаче Йомер започва да мисли, че Зехра не е нищо повече от една непочтена млада жена. Но с времето той ще се усъмни в преценката си. Дали омразата му няма да се премине в истинска любов – предстои да разберем.", "date": "2019.03.15", "title": " Изгряваща звезда в „Назови ме по име“\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d1%8a%d0%b1%d0%b8%d1%80%d0%b0-%d1%81%d0%bf%d0%b5%d1%86%d1%81%d0%bb%d1%83%d0%b6%d0%b1%d0%b8/", "text": "Премиерът Бойко Борисов събра на спешна среща всички спецслужби. Съвещанието ще търси връзката на стрелеца от Нова Зеландия с България, съобщава  . Причината са   на оръжията на терориста от Крайстчърч. На снимки в новозеландската и австралийска преса се вижда, че цялата екипировка на нападателя е покрита с имена на сражения между християни и мюсюлмани и исторически личности, водили тези битки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.03.15", "title": " Премиерът Борисов събира спецслужбите заради терориста от Нова Зеландия"}
{"url": "https://trud.bg/%d1%80%d0%b5%d0%b6%d0%b0%d1%82-%d0%bb%d0%b5%d0%b4-90-%d1%81%d0%bc-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be-%d0%bf%d0%be-%d0%bf%d0%bb%d1%83%d0%b2%d0%b0%d0%bd%d0%b5/", "text": "С рязане на лед от над 90 см трябваше да се справят няколко дни домакините на световното по плуване в ледени води в Мурманск (Русия). Надпреварата ще бъде в езеро през уикенда, а размерите бяха изрязани по модела на 25-метров басейн. За да осигурят комфорт на повече от 350 плувци от 38 държави, организаторите разположиха 11 военни палатки край своеобразния басейн и две джакузита с гореща вода. И всичко това е поставено върху дълбок лед, на който има още трасе за ски бягане и кънки. Първата тренировка на Петър Стойчев се забави с около 30 минути, след като фенове го наобиколиха за автографи и снимки. Българинът е фаворит за титлата на 1000 м, която спечели преди 3 г. с рекорд – 12,15 мин. При първото си потапяне в ледените води световният рекордьор по плувен маратон остана малко над 3 минути. „Много беше студено, а след 25 метра бе заболя силно главата – призна Стойчев. – Но продължих с равномерно темпо до края на пр 200 метра.“  Температурата на водата е минус 0.1 градуса, а на въздуха -7, но със силен вятър.  Стойчев стартира в събота срещу 41 конкуренти. „Правя го за България и това е най-голямата ми мотивация.“ Снимка Iliev sport agency  ", "date": "2019.03.15", "title": " Режат лед 90 см за световно по плуване"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b2-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d1%81%d0%bd%d0%b8%d0%bc%d0%ba%d0%b8-%d0%bd%d0%b0-%d0%be%d1%80%d1%8a/", "text": "Снимки на оръжието с надписи на кирилица не са популярни в местните медии, каза българка, живееща в Нова Зеландия на метри от една от нападнатите джамии. Йоана Бонева в разказа пред  , че не е чула изстрели, но суматохата привлякла вниманието й. Пострадали наши сънародници няма. „Чух линейките, полиция, хеликоптери. Хората се изплашиха. Даваха постоянно по новините. Беше много жестоко. Започна да стреля като в компютърна игра. Виждаше се само оръжието и беше доста страшно”, сподели Йоана. Властите реагират бързо и обезопасяват района. Предупреждават местните да не напускат домовете си. Йоана и съседите й следват инструкциите, защото се страхуват. „Всичко е затворено. Всичките магазини. Казват, че дори на улицата няма как да се излиза. Хората са притеснени. Седят си вкъщи. Те са наистина задружни и си помагат много. След като това се случи, в интернет групата попитаха дали всички са защитени и започнаха да си помагат с храна”, обясни българката. Властите са пестеливи с информацията и се стремят да не всяват паника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Българка в Нова Зеландия: Снимки на оръжието с надписи на кирилица не са популярни в местните медии\t\t\t"}
{"url": "https://trud.bg/%d0%bf%d0%be%d0%bf%d1%80%d0%b0%d0%b2%d0%b8%d1%82%d0%b5%d0%bb%d0%bd%d0%b0-%d1%81%d0%b5%d1%81%d0%b8%d1%8f-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%be%d0%b1%d0%b7%d0%be/", "text": "Кворум се събра от втори опит Депутатите от управляващото мнозинство си устроиха своеобразна поправителна сесия на законодателните гафове от последните седмици. Днес гласуваха отново на първо четене да се върне старото положение с преференциите в Изборния кодекс. А след това от ГЕРБ внесоха поправки в Закона за вероизповеданията, чрез които дълговете на регистрираните религиозни общности няма да се опростят, а ще има възможност да се разсрочват. Петъчният парламентарен ден не мина съвсем гладко, тъй като още сутринта се оказа, че не достигат няколко депутати за кворум в пленарна зала. След кратка почивка се събра необходимото мнозинство за започване на работа на Народното събрание. А въпреки гръмките закани на лидера на “Воля” Веселин Марешки, че партията му напуска парламента, 5 депутати от “Воля” се регистрираха в зала. Председателят на ПГ на ГЕРБ Цветан Цветанов звъннал по телефона на Марешки и избранниците от “Воля” дошли на работа, стана ясно от коментари в кулоарите. По гласуването на новите поправки в Изборния кодекс, с които се връщат старите правила за преференциите, от гласувалите 139 депутати 138 бяха “за”, а един – “въздържал се”. Така се възстановяват по-ниските прагове на преференциите – 5 процента за евроизборите и 7 процента за парламентарните и местните избори. Както “Труд” първи съобщи, от ГЕРБ бяха внесени и промени в Закона за вероизповеданията, чрез които задълженията на последните няма да се опростяват, а ще се разсрочат за 10 години. “Изплащането може да стане в рамките на година-две или десет, но срокът е до 10 години”, отбеляза Цветан Цветанов. А председателят на бюджетната комисия Менда Стоянова поясни, че в закона се “разписва процедура, подобна на тази в Данъчно-осигурителния процесуален кодекс, в която да бъдат фиксирани всички основни условия”. Става дума за срока на отсрочване тече лихва, ще се изисква предварително обезпечение в размера на главницата и лихвата до крайния срок на отсрочване, НАП ще е оторизирана да следи начина, по който се изпълнява цялата процедура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Поправителна сесия в парламента (обзор)\t\t\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-13/", "text": "Тази събота и неделя: Ивон Страховски: Аз съм традицио­налистка Най-доброто от Австралия и Полша.           Спиридон Казанджиев: Национално съзнание Професорът първи издига глас за Ново възраждане на българския народ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " „Труд Уикенд“ – един вестник за два дни"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0-%d0%b7%d0%b0-%d0%b4%d0%b5%d1%86%d0%b0-%d0%bf%d1%80%d0%b0%d0%b2%d1%8f%d1%82-%d0%be%d1%82%d0%bd%d0%be%d0%b2%d0%be-%d0%b8%d0%bd%d0%b4%d0%b8%d0%b2/", "text": "Под 1% от аптекарите у нас се занимават с това Приготвянето на илачи от фармацевтите по рецепта от лекаря да стане масова практика, държат специалисти На конференцията във Варна бяха показани примери за 3D приттирани таблетки, които съдържат дозирано количество витамин С. Те са предназначени за най-малките пациенти. Приготвянето на лекарства за деца в аптеките трябва да бъде възстановено като масова практика, за да се гарантира рационалното им лечение. Около тази идея се обединиха лекари и фармацевти на първата международна педиатрична научно-практическа конференция „Заедно за децата на България!”. Форумът във Варна е организиран от здравната комисия към общинския съвет под патронажа на кмета Иван Портних и със съдействието на медицинските университети във Варна и София, а сред участниците са специалисти от Германия, Великобритания, Сърбия, Македония и Турция. Част от тях ще са лектори на лятно училище за медици и фармацевти, което ще се проведе в морската столица, съобщи председателят на здравната комисия към ОбС доц. Антоанета Цветкова. „Целта ни е да подобрим комуникацията между родител, лекар и фармацевт, за да се използват по-широко в педиатричната практика индивидуално подготвените в аптеките препарати за деца и да се спре употребата на лекарства за възрастни в по-ниски дози при малките“, поясни тя. Този проблем е валиден за цяла Европа, тъй като наличните на пазара медикаменти нямат дозировки за бебета под 5-6 месеца, допълни проф. Милен Димитров, председател на Българската асоциация за специфични лекарствени форми. „Детето не може да се разглежда като умален възрастен, но е трудно да се създаде универсален продукт, който да покрива всички възрасти”, онагледи проблема проф. Димитров. Той припомни, че в миналото аптеките са приготвяли прахчета, капки и таблетки, изписани по формули от лекар за конкретен болен. В момента под 1% от фармациите у нас се занимават с такава дейност, а и родителите не знаят, че това е по-добрият начин на лечение, уточни експертът. Според него бъдещето на персонализираната терапия за деца е в 3D и 4D таблетките. Отпечатването на една такава обаче отнема около 2 минути, а за същото време една специализирана таблетна преса произвежда 250 000. едновременно. Масовото навлизане на иновационните продукти ще стане факт до 10-15 г., прогнозира проф. Димитров, който работи по темата заедно с други учени в Страсбург. Той бе категоричен, че възможности за възстановяване на индивидуалното лечение за деца има, стига хората да бъдат информирани и да търсят тази услуга.   3D таблетки разработват в Медицинския университет-София Половината деца се лекуват с неподходящи формули, посочи проф. Милен Димитров „Във фармацевтичния факултет на Медицинския университет-София от 3 г. работим по иновативни 3D таблетки, които се принтират. Те са бъдещето на персонализираната терапия не само за деца, но и за възрастни”, заяви проф. Милен Димитров. По думите му недостигът на специфични продукти за педиатрията е огромен и в ЕС, и в САЩ, защото фармацевтичните компании трябва да инвестират милиарди за ново лекарство, а ако то е подходящо само за деца от 1 до 2 г., например, производството му става нерентабилно. „Затова все по-широко навлиза т. нар. off label употреба – да се дават на деца таблетки за възрастни, разделени на по-малки части, което създава потенциален проблем с ефикасността и безопасността на терапията. Тъй като вече близо 50% от подрастващите вече се лекуват така, Европейската комисия формулира проблема и създаде работни групи, които трябва да го решат. Един от вариантите са новите технологии”, уточни той.   Николай Костов, председател на Асоциацията на аптеките:  Има подготовка, но няма пазар у нас „Въвеждането отново на практиката да се правят лекарства в аптеките е сложен въпрос, защото зависи не само от аптеките, а и от тези, които ги предписват. По-младите лекари почти не предписват екстемпорална/магистрална рецептура, основно възрастните специалисти го правят”, заяви пред „Труд” Николай Костов, председател на Асоциацията на аптеките. Освен всичко друго в аптеките, за да се възроди тази практика, трябва да се въведат съвременни лаборатории, които сега липсват, както и съвременни технологии за магистрална рецептура, посочи той. „Многостранни са нещата, от които зависи завръщането на тази практика. Трябва и хората да ги приемат. При личните лекари според мен е най-големият проблем, защото ако има достатъчно предписания, то ще се развие този бизнес. В момента има предписания, но са концентрирани в много малко аптеки. В София са около 10, едва ли повече. А всички аптеки, регистрирани в града, са около 1200”, допълни Костов. По думите му фармацевтите учат доста задълбочено как се прави магистралната рецептура. „А като цяло те не се правят в аптеките. Има подготовка много сериозна в тази насока, но няма пазар. Има нужда от осъвременяване, нови технологии, нова техника, специална за аптеките. Такава няма в нито една аптека у нас”, обясни специалистът. Според него за всички пациенти ще е хубаво да се върне тази практика, услугата обаче е много скъпа, защото е свързана с доста човешки труд.   Д-р Любомир Киров, председател на сдружение на общопрактикуващите лекари в България:  Лекарите имат готовност да пишат такива прескрипции Практика да се пишат рецепти за приготвяне на лекарства може да се върне, ако има съответните места, където да се реализират. Сега има тук-таме аптеки, които предлагат този вид услуги. Това заяви пред „Труд” д-р Любомир Киров, председател на сдружение на общопрактикуващите лекари в България. „В днешно време има изключително голям брой смеси, текстури, както ги наричаме и други, които са готови. Медикаменти също. Но наистина има и някои стари прескрипции, стари рецепти, които могат да се приготвят по този начин и са ефективни и са удобни, и няма нищо лошо в това да има една такава възможност”, посочи Киров. „Всеки лекар решава кое е добре и кое не, дали би ги направил и дали не би. Ние сме достатъчно подготвени – всеки един лекар е подготвен, ако нещо действа добре и решим да го напишем, ще го напишем. Така че тук по-скоро топката е в полето на фармацията. Днешните фармацевти вероятно са подготвени, когато говорим за тези, които са завършили фармация. Но вие знаете, че това не са всички, които са в аптеките. Някои са просто сътрудници, които са далеч от това”, изтъкна още той. По думите му към момента пазар няма, а ако тръгнат да се правят промени – да се започне от аптеките и тяхната модернизация.   Рада Пехливанова, председател на Варненската фармацевтична колегия:  Нужни са законодателни промени, асортиментът е свит до минимум „Приветствам идеята аптеките да произвеждат лекарства за деца по индивидуални рецепти, съобразени с възрастта, теглото и общото състояние. Преди това беше масова практика, но сега във Варна останаха само 4 такива фармации, а асортиментът им от т.нар. екстемпорални лекарства е свит до минимум”, , разясни по време на форума Рада Пехливанова, председател на Варненската фармацевтична колегия. Според нея причината е, че това е трудоемка дейност на ниски цени. За приготвянето на 30 прахчета за 2-3 лв. отива 1 час и затова много аптеки се отказват. „В града няма нито една, която да приготвя очни капки за деца, тъй като е нужен стерилен бокс. А на пазара фабричните капки са само за възрастни. Ако ги ползват за децата си, майките трябва да ги разредят, отново в стерилни условия, което няма как да се случи”, посочи още Пехливанова. По думите й има подготвени фармацевти, но са нужни законодателни промени, които да задължат аптеките да имат лаборатория за производство на индивидуални лекарства, както е в повечето развити страни в ЕС. „Инвестицията не е голяма, трябва желание, каквото липсва у повечето собственици на големи вериги. За да лекуваме по-ефективно децата, трябва и младите лекари да се научат да пишат рецепти за персонални препарати”, допълни още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Лекарства за деца правят отново индивидуално в аптеките\t\t\t"}
{"url": "https://trud.bg/%d1%82%d1%80%d0%b8-%d0%b6%d0%b5%d0%bd%d0%b8-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8%d1%85%d0%b0-%d0%b2-%d1%81%d0%b8%d1%80%d0%b8%d1%8f/", "text": "Самоубийствено нападение беше извършено днес срещу хора, напускащи село Багуз, последния бастион на „Ислямска държава“ в Източна Сирия. Това съобщи Ройтерс, като се позовава на очевидец и представители на подкрепяната от САЩ въоръжена коалиция „Сирийски демократични сили“, които щурмуват позициите на джихадистите в Багуз. Очевидецът заявил, че три жени детонирали експлозиви на сборния пункт за мирните жители и предали се джихадисти, напускащи Багуз по предоставения от коалицията безопасен коридор. По предварителни данни в резултат на нападението има убити и ранени. „Сирийските демократични сили“ съобщиха, че е било извършено самоубийствено нападение, но не посочиха подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Три жени се самоубиха в Сирия"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%b4%d0%b0-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%bf%d1%80/", "text": "Високопоставен севернокорейски служител предупреди, че страната може да преустанови преговорите със САЩ заради ядрения й арсенал, опит за натиск върху Вашингтон, след като двете страни не успяха да постигнат споразумение на срещата на върха в Ханой миналия месец, пише авторитетното американско издание The Wall Street Journal. В обръщение към журналисти и дипломати в петък в Пхенян, заместник-министърът на външните работи на Северна Корея Чо Сон-хой каза, че лидерът на страната Ким Чен-ун скоро ще реши дали да продължи преговорите с президента Тръмп, предадоха световните агенции. Чо, един от най-висшите дипломати на Пхенян, се въздържа да критикува директно Тръмп, но заяви, че подходът на САЩ към преговорите е некомпромисен и Северът не изключва възможността да поднови тестването на ракети. Чо също така каза, че Вашингтон трябва да предложи отстъпки, защото Пхенян се е въздържал да тества ядрени оръжия от ноември 2017 г. Изявлението възобновява безпокойството относно ангажимента на Ким за денуклеаризация, казват наблюдатели , и предполагат, че Пхенян може бавно да се оттегли от преговорите с САЩ, като по този начин обвинява Вашингтон за провала на преговорите. „Искам да изясня, че гангстерската позиция на САЩ в крайна сметка ще постави ситуацията в опасност“, заявява Чо. „Нямаме намерение да правим компромис с САЩ във всякаква форма, още по-малко желание или план за провеждане на този вид преговори.“ Държавният секретар Майкъл Помпео заяви пред репортери в петък, че САЩ искат да продължат преговорите на високо равнище със Северна Корея и заяви, че Ким е уверил  Тръмп на срещата на върха в Ханой, че Пхенян няма да поднови ракетните изстрелвания или ядрените опити. „Така че това е думата на председателя Ким“, заяви Помпео пред репортери в петък. „Имаме всички очаквания, че той ще изпълни този ангажимент.“ Помпео също така отклони севернокорейските оплаквания, че той и съветникът по националната сигурност Джон Болтън са отговорни за застоя на преговорите. „Имам спомен за това, че подходът ми е бил наричан „ гангстерски “ по време на  посещение, което направих преди време, и след това продължихме да имаме много професионални разговори”, каза той. „Имам всички очаквания, че ще можем да продължим да го правим.“ Той каза, че двете страни са имали контакти от Ханой насам , но отказа да каже на какво ниво или да предоставят подробности. „Ние няма да правим денуклеаризацията постепенно,“ каза Стивън Бийгън, специален пратеник  на САЩ за Северна Корея  по време на конференция на фондация Карнеги за международен мир във Вашингтон тази седмица. „Нашата цел, е окончателна изцяло проверима денуклеаризация на Северна Корея“, каза той. Бийгън добави, че Тръмп е помолил Ким да действа бързо. – Да направим голямо предложение и тук да елиминираме тези оръжия за масово унищожение. Северна Корея е предпочела много по-бавен процес, заявявайки, че двете страни трябва да изградят доверие, преди да се откаже от оръжията си. Чо нарече в петък настояването на САЩ за премахване на ядрените оръжия преди освобождаването от санкции „абсурден софизъм“. Уи Сун-лак, бивш главен преговарящ от Южна Корея за ядрените оръжия на Северна Корея, заяви, че Пхенян е проявявал подобно поведение в миналото, преди да прекрати диалога. „Мисля, че Северна Корея е склонна да преустанови преговорите за денакуаризация. Северна Корея иска от САЩ да вземат на първо място съответните мерки. В противен случай те не искат да продължат преговорите.“ Някои дипломати, които се занимават с програмата за ядрени оръжия на Северна Корея, твърдят, че предложеният от страна на Северна Корея поетапен подход е предназначен да изцежда колкото се може повече отстъпки от САЩ и техните съюзници, като в същото време се съгласява възможно най-малко с обещанията си да прекрати програмата си за ядрени оръжия. Дипломатически служител в Сеул каза, че изявленията на Чо изглеждат като типична севернокорейска тактика, целяща печелене  на време. „От самото начало никога не съм вярвал в севернокорейската денуклеаризация, така че мисля, че това е просто един вид блъф. Това не означава, че те са готови да откажат от ядрено оръжие,“  каза той. Чо заяви, че последните изявления на държавни служители като държавния секретар Майк Помпео и съветникът по националната сигурност Джон Болтън са влошили дипломатическата атмосфера. Но тя добави химията между господата Тръмп и Ким е „мистериозно чудо“. Мун Чун-ин, почетен професор в Университета Йонсей в Сеул, заяви във вторник, че Северна Корея е очаквала поетапни преговори на срещата на върха в Ханой, имайки предвид думита на Бийгън  през януари, когато той каза: САЩ са готови да предприемат паралелни стъпки едновременно със Северна Корея за денуклеаризация и по-добри отношения, но изведнъж САЩ поискаха голяма сделка,“  каза той. Нам Сун-ук, бивш южнокорейски служител в разузнаването, а сега и професор по севернокорейски изследвания в Корейския университет, каза, че Пхенян изглежда не желае да се откаже от достъпа си до Тръмп и се опитва да вбие клин между него и неговите съветници. Последните изявления на Северна Корея оставят малко място за продължаване на преговорите. „Ким Чен-ун каза, че ще избере нов път, ако САЩ не предприемат съответни мерки“, каза той, добавяйки, че подобен път може да включва тестване на ракети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Северна Корея заплашва да прекрати преговорите за денуклеаризация със САЩ"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5%d0%b4-%d0%bf%d0%b0%d0%b4%d0%b0/", "text": "Български гражданин е в тежко състояние след падане от мост в Пекин на 9 март. Посолството ни в Китай му оказва съдействие, като днес мъжът е бил подложен на животоспасяваща операция. По данни от посолството операцията е приключила успешно, съобщиха от Министерството на външните работи. Българският посланик Григор Порожанов е посетил и е разговарял с пострадалия преди операцията в болницата на Медицинския колеж в Пекин. Със съдействието на посолството ни, раненият мъж е провел разговор по телефона и с майка си. Служителите на мисията ни в Пекин са внесли в касата на болницата лични дарения за операцията, възлизащи на 16 500 юана (близо 2400 евро) и са се свързали с българската общност в Пекин с призив за оказване на финансова помощ на пострадалия. Министърът на външните работи Екатерина Захариева лично следи случая. По нейни изрични указания по-рано през седмицата посолството гарантира пред болницата в Пекин, че лечението на българския гражданин ще бъде платено, посочиха от МВнР. Стойността на цялостното му лечение е около 300 000 юана (около 40 000 евро). Очаква се част от сумата да бъде покрита и от местния китайски застраховател, се посочва в съобщението. Министерството на външните работи е в контакт и с китайското посолство в София, което е изразило готовност при необходимост бързо да бъдат издадени китайски визи за роднините на пострадалия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Българин е в тежко състояние след падане от мост в Пекин"}
{"url": "https://trud.bg/%d0%bc%d0%b0%d1%80%d0%b3%d0%b0%d1%80%d0%b8%d1%82%d0%b0-%d1%85%d1%80%d0%b0%d0%bd%d0%be%d0%b2%d0%b0-%d0%b6%d1%83%d1%80%d0%b8%d1%80%d0%b0-%d0%ba%d0%be%d0%bd%d0%ba%d1%83%d1%80%d1%81-%d1%81-%d0%bd%d0%b0/", "text": "Известната поп-певица Маргарита Хранова ще даде символичен старт на Националния конкурс “Децата на България пеят, танцуват, рисуват” в Шумен в събота. Тя ще журира участниците в направление музика – поп и джаз. Повече от 600 участници от цялата страна се събират, за да покажат уменията си освен по музика и пеене, по народни танци и изобразително изкуство. Инициативата е на училището по изкуствата в Шумен СУ „Сава Доброплодни“ и се реализира с подкрепата на община Шумен. През двата почивни дни децата ще се изявявят на пет сцени в града, а публиката ще може да ги гледа безплатно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Маргарита Хранова журира конкурс с над 600 таланти в Шумен"}
{"url": "https://trud.bg/81-%d0%bf%d0%be%d0%b6%d0%b0%d1%80%d0%b0-%d0%be%d1%82-%d1%87%d0%be%d0%b2%d0%b5%d1%88%d0%ba%d0%b0-%d0%bd%d0%b5%d0%b1%d1%80%d0%b5%d0%b6%d0%bd%d0%be%d1%81%d1%82-%d0%b8-%d1%83%d0%bc%d0%b8%d1%81%d1%8a%d0%bb/", "text": "Бум на пожари в земеделски земи, гори и сухи треви има в Шуменско през последните две седмици. Огнеборци е трябвало да реагират на 86 сигнала, в 81 от случаите огънят е тръгнал от човешка небрежност, невнимание или умишлено, категоричен е шефът на Регионалната противопожарна служба комисар Иван Иванов. В петък по проблема бе свикано извънредно заседание на Областния щаб по бедствия.  За жалост не са установени извършителите на палежите, водят се само две досъдебни производства.  Най-често хора са подпалвали отпадъци и треви, и от тях огънят се е прехвърлял към гори в съседство от вятъра. Така изогряха близо 90 дка иглолистни дървета. Има обаче и нарочно запалени пасища и стърнища, за да изникне нова трева за животните. Тях ги палят пастири. Заради лавината от пожари, на няколко пъти е събиран по спешност целият наличен състав от огнеборци в Шуменско, а на 10 март се наложило да се викат на помощ екипи от Варна и Търговище.  Директорът на ОДМВР-Шумен ст.комисар Ялчън Расим заяви, че е разпоредил на кварталните инспектори да проведат срещи с всички пастири на територията на областта, за да бъдат предупредени да не палят.  За умишлен палеж Законът за МВР дава възможност да се налагат административни санкции в размер от 200 до 2000 лв. на физически лица. Решено бе във всяка шуменска община да се организират работни срещи с кметовете на села, с общинските служби по земеделие, ще съдейства Североизточното държавно предприятие, Горските стопанства и РИСОВ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " 81 пожара от човешка небрежност и умисъл"}
{"url": "https://trud.bg/%d0%b4%d0%bd%d0%b8-%d0%bd%d0%b0-%d0%be%d1%82%d0%b2%d0%be%d1%80%d0%b5%d0%bd%d0%b8-%d0%b2%d1%80%d0%b0%d1%82%d0%b8-%d0%b2-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%83%d0%bd%d0%b8/", "text": "Медицински университет – Варна организира за шеста поредна година „Дни на отворените врати“ на 22 и 23 март 2019г. Бъдещите кандидат-студенти ще имат възможността в рамките на два дни да посетят учебните бази в четирите факултета към университета – Медицина, Дентална медицина, Фармация и Обществено здравеопазване, както и в Медицинския колеж. Поканени са ученици от Варна и страната, които имат интерес към медицинските науки и здравните специалности, както и учители, родители и всички желаещи да посетят Медицинския университет. Освен че ще имат възможност да получат информация за специалностите и кандидатстването, посетителите ще могат да видят симулаторите, използвани за обучение на студентите, музейната сбирка по анатомия – кости, органи, 3D холограми, дигиталните 3D технологии в денталната медицина, да присъстват на лабораторни експерименти и атрактивни химични опити, микроскопски и макроскопски наблюдения, демонстрации на живо с високотехнологична апаратура, демонстрация „виртуална класна стая“, да посетят първата в страната университетска аптека във Факултета по фармация, залите за спорт, танци и репетиции. Към момента във варненския медицински университет се обучават над 5700 студенти, сред които и 1600 чужденци от 48 държави. Университетът привлича младите хора с модерната си материално-техническата база, съвременните високотехнологични методи на преподаване, възможностите за реализация и дипломите, които са признати във всички страни от ЕС. Повече информация за Дни на отворени врати в Медицински университет – Варна може да получите    Вижте програмата ", "date": "2019.03.15", "title": " Дни на отворени врати в Медицински университет – Варна на 22 и 23 март"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d0%b7%d0%b0/", "text": "Националната стратегия за младежта 2020 бе представена във Варна от зам.-министъра на младежта и спорта Ваня Колева. Събитието в Юнашкия салон събра представители на неправителствени организации, студентски и ученически съвети, които се запознаха с реализираните дейности до момента и с предстоящи събития. „Като град, който бе Европейска младежка столица през 2017 г., имаме опита и самочувствието да споделим добри практики в сферата на младежките политики и в спорта, защото тази година сме носители и на титлата Европейски град на спорта. Вярвам, че всяка организация може да представи свой опит и интересни идеи, които да бъдат полезни и на национално ниво“, заяви при откриването на форума кметът на Варна Иван Портних. Той припомни, че т. г. в общинския бюджет са заложени над 800 000 лв. в подкрепа на различни младежки проекти, като приоритетни за 2019 г. ще бъдат темите, свързани с опазване на околната среда и развитието на предприемачеството.  „Успоредно с това работим за развитие на инфраструктурата, която е свързана с активния живот на младите хора – обновихме Младежкия дом, ще изградим 3 нови спортни комплекса и нови спортни площадки в училищата“, допълни кметът. Ваня Колева съобщи, че ММС работи усилено по изготвянето на Национална стратегия за младежта 2020-2030 г. заедно с неправителствения сектор, като реализацията й предвижда й нормативни промени в Закона за младежта. За да формулират ясно текущите предизвикателства, участниците във форума ги представиха по метода „Дърво на проблемите“. Основните се оказаха здравословното хранене в училищата и практическите занимания в клас и при извънкласни дейности. Младежите подредиха на дървото и темата за равнопоставеността на половете, грижата за децата в неравностойно положение, професионалната реализация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.15", "title": " Представиха Национална стратегия за младежта във Варна\t\t\t"}
