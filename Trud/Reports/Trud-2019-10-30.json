{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%bd%d0%b0-%d0%be%d0%bf%d0%b5%d1%80%d0%bd%d0%be%d1%82%d0%be-%d0%b8-%d0%b1%d0%b0%d0%bb%d0%b5/", "text": "Петдесетото издание на Фестивала за оперно и балетно изкуство (ФОБИ) в Стара Загора ще се проведе от 22 ноември до 7 декември в Стара Загора. „Това е събитие, което вече 50 години доказва своята виталност. Трябва да сме горди, че то се организира от Община Стара Загора и Държавна опера Стара Загора. Благодарим за доверието на Общината и за възможността, която ни предостави да съставим програмата“ – каза директорът Огнян Драганов. „Фестивалът на оперното и балетното изкуство е една от най-престижните визитки на този град. Община Стара Загора е последователна в своята подкрепа. По наше желание в тазгодишната програма се обръща внимание на старозагорските представители. Искаме и занапред да отдаваме нужното уважение и внимание към тях“ – каза Диана Атанасова, началник отдел „Култура“ в Община Стара Загора. Един от акцентите е премиерното заглавие „Африканката“ от Джакомо Майербер, с което се дава началото на фестивала. Спектакълът е копродукция на Старозагорската опера с Дойче Опер – Берлин. Оттам са и дарените 850 костюма за постановката. Режисьор е Вера Немирова, участва и част от постановъчния екип на Дойче Опер. На 27 ноември гостува Опера Балтик от Гданск, Полша със спектакъла „Таис“, а Държавна опера Пловдив ще закрие фестивала с операта „Фалстаф“ на Джузепе Верди. Балетната трупа на Старозагорската опера, която чества 70-годишен юбилей, ще се представи с премиерата на „Шопениана“ с хореограф Снежана Дескова и балета „Ромео и Жулиета“ на 5 декември. Националният симфоничен оркестър на консерваториите в Италия ще изненада публиката с концерт „Непознатият свят на операта“, включващ рядко изпълнявани увертюри и музикални фрагменти. Специално внимание е отделено на 50-годишната сценична дейност на старозагорската оперна прима Стефка Минева. На 30 ноември в нейна чест ще има оперна гала, под диригентството на Владимир Бошнаков. Срещата на публиката отблизо със Стефка Минева ще се състои непосредствено преди празничния концерт. По повод 120 години от рождението на Панчо Владигеров, на 29 ноември ще има концерт на Академичния симфоничен оркестър на Националната музикална академия „Проф. Панчо Владигеров“. С прожекция на спектакъла на операта „Набуко“ от Джузепе Верди – телевизионна продукция от фонда на БНТ (1983), на 1 декември ще бъде изразена почитта към основателя на Фестивала на оперното и балетното изкуство – диригентът Димитър Димитров (1929 – 1999). Специалното събитие на 3 декември с представяне на книга и документален филм, е посветено на 100-годишнината от рождението на един от „строителите“ на българските оперни театри и симфонични оркестри Руслан Райчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Откриват Фестивала на оперното и балетното изкуство в Стара Загора с „Африканката” от Майербер"}
{"url": "https://trud.bg/380-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%be%d0%b2%d0%be-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d0%b2-%d1%85%d0%be%d0%bb%d0%b0%d0%bd%d0%b4%d0%b8%d1%8f-%d0%b7/", "text": "Недоволни строители блокираха движението Протест на строителни работници с камиони, багери и кранове предизвика 380-километрово задръстване на холандски магистрали, започващо от столицата Хага, съобщи Ройтерс. Демонстрацията бе срещу планирани мерки за намаляване на замърсяването с азот, които могат да доведат до орязването на работни места.  Строителните работници и фермерите в Холандия са недоволни от съдебно решение от май, според което страната отделя твърде много азот, което е в нарушение на европейските закони. Селското стопанство и строителният сектор отделят най-много азот, но много хора смятат, че несправедливо са обвинявани за проблем, причиняван от цялото холандско общество.", "date": "2019.10.30", "title": " 380-километрово задръстване в Холандия заради протест"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%80%d0%b0%d0%b1%d0%be%d1%82%d0%b8%d0%bc-%d0%b0%d0%ba%d1%82%d0%b8%d0%b2%d0%bd%d0%be-%d0%b7%d0%b0-%d0%bf%d1%80%d0%be%d1%82%d0%b8%d0%b2%d0%be/", "text": "Вицепремиерът и министър на външните работи Екатерина Захариева подчерта ролята на България за противодействие на антисемитизма и проявите на нетолерантност по време на среща с делегация на Националната коалиция в подкрепа на евразийското еврейство (НКПЕЕ). Това съобщиха от пресслужбата на МВнР. „България се гордее с факта, че е пълноправен член на Международния алианс за възпоменание на Холокоста. Нашето правителство работи активно за противодействие срещу антисемитизма, ксенофобията и езика на омраза. Ние сме толерантен народ, доказал в годините, че различните общности могат да живеят в мир и разбирателство“, заяви Екатерина Захариева в разговор с представителите на НКПЕЕ, водени от председателя на организацията Даниел Рубин. Пътищата за предотвратяване на всякакви вид прояви на нетолерантност бяха сред основните теми на срещата, като акцент бе поставен върху работата с младите хора. От ключово значение за превенцията е и незабавната реакция от страната на институциите при всеки един инцидент, подчерта вицепремиерът Захариева. Даниел Рубин благодари на българското правителство за мерките, които предприема в борбата срещу антисемитизма. „Вашите действия ни вдъхват надежда – не само за региона, но и за Европа като цяло“, каза той. Гостите подчертаха, че България не само е приела през 2017 г. дефиницията за борбата с антисемитизма, но и я прилага. Същата година българското правителство назначи и национален координатор за борба с антисемитизма – заместник-министъра на външните работи Георг Георгиев, който също присъства на срещата. „Благодарни сме за подкрепата, която България оказва на еврейската общност. Хората тук от поколения се чувстват интегрирани в обществото. Благодарим специално и на българското правителство за това“, каза Марк Левин, главен изпълнителен директор на НКПЕЕ. Сред темите на разговор бе и ситуацията на Балканите, като министър Захариева подчерта добросъседските отношения на България със заобикалящите я страни и усилията на българското правителство за тяхното задълбочаване като гарант за сигурност в региона. Националната коалиция в подкрепа на евразийското еврейство е американска неправителствена организация, чиято основна функция е подпомагане на евреите и еврейските общности в Източна Европа и Евразия. НКПЕЕ има активен ангажимент в региона на Източна Европа и Евразия от 1971 г., работи в тясно сътрудничество с правителствени и неправителствени организации и извършва наблюдение на проявите на антисемитизъм в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Захариева: Работим активно за противодействие срещу антисемитизма, ксенофобията и езика на омраза"}
{"url": "https://trud.bg/%d0%ba%d0%be%d1%80%d0%b0%d0%b1-%d1%81%d1%8a%d1%81-104-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%bd%d0%b0-%d0%b1%d0%be%d1%80%d0%b4%d0%b0-%d0%b0%d0%ba%d0%be%d1%81%d1%82%d0%b8%d1%80%d0%b0/", "text": "Използваният от благотворителни организации за спасяване на мигранти кораб „Оушън вайкинг“ достигна днес бреговете на Сицилия и остави там 104 мигранти, спасени от него преди 12 дни, предаде ДПА. „Оушън вайкинг“ хвърли котва в пристанище „Поцало“ на южния италиански остров. След повече от 12 дни на несигурност в открито море 104 оцелели мигранти най-накрая могат да слязат от кораба на безопасно място“, заяви в Туитър хуманитарната организация „Лекари без граници“. Мигрантите се преглеждат от лекари и ще бъдат настанени в местен приемен център, съобщи италианската агенция АНСА. Сред тях са две бременни жени и 41 непълнолетни, включително две бебета. Вчера Италия позволи на плавателния съд да акостира в „Поцало”, след като се споразумя с Франция и Германия да приемат 70 от мигрантите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Кораб със 104 мигранти на борда акостира в италианското пристанище „Поцало“"}
{"url": "https://trud.bg/%d1%88%d1%83%d0%bc%d0%b5%d0%bd-%d1%81-%d0%bf%d1%8a%d1%80%d0%b2%d0%b8-%d0%b4%d0%b5%d1%82%d1%81%d0%ba%d0%b8-%d1%81%d1%82%d1%80%d0%b8%d0%b9%d1%82-%d1%84%d0%b8%d1%82%d0%bd%d0%b5%d1%81/", "text": "Първа площадка с уреди за стрийт фитнес за деца беше изградена в Шумен в кв. Дивдядово, съобщават от общината. Тя е предназначена за деца на възраст от 7 до 12 г. Популярната като „Парка“ градинка в северната част на квартала беше облагородена по проект, финансиран по ПУДООС. След състезание със стотици кметства в страната проектът на Дивдядово „Спорт за деца на открито“ получи финансиране и месец преди крайния срок беше реализиран. Детските фитнес съоръжения са умалени копия на уредите за възрастни, съобразени с физическото развитие на децата. Според производителя, тяхното предназначение е не толкова да ваят тела и да изграждат мускули, а да формират у децата желание за активен спорт и отношение към заниманията с фитнес още от ранна възраст. За облагородяването на терена и изграждането на площадката за детски фитнес са инвестирани 8300 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Шумен с първи детски стрийт фитнес"}
{"url": "https://trud.bg/%d0%b1%d1%81%d0%bf-%d0%b2%d0%b0%d1%80%d0%bd%d0%b0-%d1%81%d0%b5-%d1%86%d0%b5%d0%bf%d0%b8-%d0%b8-%d0%b7%d0%b0-%d0%b2%d1%82%d0%be%d1%80%d0%b8%d1%8f-%d1%82%d1%83%d1%80/", "text": "Градското ръководство на БСП Варна обяви, че подкрепя единодушно кандидатурата на Костадин Костадинов от „Възраждане“ за кмет на втория тур на изборите на 3 ноември и призова за това членовете и симпатизантите на партията. В писмото, изпратено до медиите, варненските социалисти заявяват, че това е съобразено с позицията на БСП и нейния лидер Корнелия Нинова. Веднага след това беше разпространено съобщение, че това не е официалната позиция на БСП по повод предстоящия балотаж на местни избори 2019. Тя ще бъде представена на пресконференция в четвъртък от председателя на предизборния щаб Иван Иванов и кандидата за кмет на партията за Варна проф.Анелия Клисарова. След първия тур, на който се класира на трета позиция, проф. Клисарова заяви, както писа „Труд“,че целите не са постигнати заради приятелския огън отвътре и това е предателство не към нея, а към партията и каузата.", "date": "2019.10.30", "title": " БСП Варна се цепи и за втория тур"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d0%ba-%d0%bd%d0%b0%d0%ba%d0%b0%d0%b7%d0%b0-%d0%b0%d0%b1%d0%be%d0%bd%d0%b0%d1%82%d0%b0-%d0%b3%d0%be%d1%84%d0%b5%d0%bd/", "text": "Григор Димитров вече е в третия кръг на турнира от сериите „Мастърс“ в Париж. Ден след трудния старт – 4:6, 6:1, 6:2 срещу представителя на домакините Юго Юмбер, българинът надигра чисто „абоната“ си Давид Гофен – 7:5, 6:3. Така Димитров вече има 8 победи с 9-те си срещи с белгиеца.  „Чувствам се добре, състоянието ми изобщо не ми подсказва, че е краят на сезона – заяви Григор преди мача. – Това ми е последният турнир, беше странна година, преживях първата си контузия.“  Григор ще се бори за място на четвъртфиналите с №5 в схемата Доминик Тийм (Австрия), който спечели тежък сблъсък с Милош Раонич (Канада) – 7:6 (5), 5:7, 6:4. Поставеният под №4 Даниил Медведев (Русия) пък изненадващо отпадна след 6:4, 2:6, 4:6 от местния любимец Жереми Шарди, а по време на мача влезе в конфликт с публиката.", "date": "2019.10.30", "title": " Григор пак наказа „абоната“ Гофен"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d1%82%d0%b5-%d0%bf%d1%80%d0%b5%d1%87%d0%b5%d0%bb%d0%b8-%d0%bd%d0%b0-%d1%85%d0%b0%d0%ba%d0%b0/", "text": "Английският национален отбор по ръгби получи куриозно наказание след класирането си за финала на Световната купа в Япония. Британците изненадващо надиграха суперфаворита Нова Зеландия с 19:7, но повече коментари предизвика поведението им преди мача. Докато „Ол Блекс“ изпълняваха маорския боен танц „хака“, с който по традиция започват срещите, англичаните отговориха с боен строй във формата на ветрило, с който заплашваха да обградят съперниците си. Така обаче те пресякоха централната линия, което е забранено.  „Мисля, че реакцията им беше фантастична – заяви новозеландският треньор Стив Хансен, който разкритикува решението противниците да бъдат глобени. – „Хаката“ е предизвикателство на лична основа и изисква отговор.“", "date": "2019.10.30", "title": " Глобиха англичаните, пречели на „хаката“"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bf%d1%80%d0%b5%d0%b7-%d0%b0%d0%bf%d1%80%d0%b8%d0%bb-%d0%b1%d1%8a%d0%bb%d0%b3%d0%b0%d1%80%d0%b8/", "text": "До края на април догодина България се очаква да получи покана за чакалнята на Еврозоната. Това обяви финансовият министър Владислав Горанов, след като участва в заседание на Националния съвет за тристранно сътрудничество. „Ако всичко се развива както е в нашите глави, до моя рожден ден всичко трябва да е приключило“, отговори лаконично Горанов и каза, че е роден когато е крайният срок за плащане на данък върху дохода на физическите лица – 30 април. Министърът уточни, че в края на ноември предстои нова среща с Европейската комисия и Европейската централна банка по преговорния процес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Владислав Горанов: През април България ще получи покана за чакалнята на Еврозоната"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-40/", "text": "Редовното правителствено заседание ще се проведе в четвъртък, 31 октомври, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ДЪЛГОСРОЧНА ИНВЕСТИЦИОННА ПОЛИТИКА НА ДЪРЖАВНИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОННА СИСТЕМА И НА СРЕДНОСРОЧНА СТРАТЕГИЯ ЗА ИНВЕСТИРАНЕ НА СРЕДСТВАТА НА ДЪРЖАВНИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОННА СИСТЕМА ЗА ПЕРИОДА 2020- 2022 Г.  Внася: министърът на финансите 2. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ИЗМЕНЕНИЕ НА ОПЕРАТИВНА ПРОГРАМА „НАУКА И ОБРАЗОВАНИЕ ЗА ИНТЕЛИГЕНТЕН РАСТЕЖ” 2014-2020 Г.  Внася: министърът на образованието и науката 3. ПРОЕКТ НА РЕШЕНИЕ ЗА ОДОБРЯВАНЕ СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО № 9 ЗА 2019 Г.  Внася: министър-председателят 4. ПРОЕКТ НА РЕШЕНИЕ ЗА ОДОБРЯВАНЕ СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО № 12 ЗА 2019 Г.  Внася: министър-председателят 5. ПРОЕКТ НА ПОСТАНОВЛЕНИЕ ЗА ОПРЕДЕЛЯНЕ РАЗМЕРА НА ЛИНИЯТА НА БЕДНОСТ ЗА СТРАНАТА ЗА 2020 Г.  Внася: министърът на труда и социалната политика 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ¬ХОДИ ПО БЮДЖЕТА НА МИНИСТЕРСТВОТО НА ОБРАЗОВАНИЕТО И НАУКАТА ЗА 2019 Г.  Внася: министърът на образованието и науката 7. ПРОЕКТ НА РЕШЕНИЕ ЗА УЧРЕДЯВАНЕ НА БЕЗВЪЗМЕЗДНО ПРАВО НА СТРОЕЖ ВЪРХУ МОРСКОТО ДЪНО НА ОБЩИНА ЦАРЕВО.  Внася: министърът на транспорта, информационните технологии и съобщенията 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 9. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА ОБЩИНА КОСТИНБРОД, СОФИЙСКА ОБЛАСТ.  Внася: министърът на културата 10. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА ОБЩИНА ДИМИТРОВГРАД, ОБЛАСТ ХАСКОВО.  Внася: министърът на културата 11. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ БЪЛГАРСКАТА АГЕНЦИЯ ПО БЕЗОПАСНОСТ НА ХРАНИТЕ ПРАВОТО НА УПРАВЛЕНИЕ ВЪРХУ ИМОТ – ПУБЛИЧНА ДЪРЖАВНА СОБСТВЕНОСТ, И ОБЯВЯВАНЕТО МУ ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ЧАСТНА ДЪРЖАВНА СОБСТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕДОСТАВЯНЕ ЗА УПРАВЛЕНИЕ НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ, ОБЛАСТНА ДИРЕКЦИЯ „ЗЕМЕДЕЛИЕ” – ЛОВЕЧ, ЗА НУЖДИТЕ НА ОБЩИНСКАТА СЛУЖБА ПО ЗЕМЕДЕЛИЕ – ТРОЯН  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА УТВЪРЖДАВАНЕ НА СПОГОДБАТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ГРУЗИЯ ЗА РЕГУЛИРАНЕ НА ТРУДОВАТА МИГРАЦИЯ, ПОДПИСАНО НА 30 СЕПТЕМВРИ 2019 Г. В ТБИЛИСИ.  Внася: министърът на труда и социалната политика 14. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА ПРАВИТЕЛСТВЕНАТА ДЕЛЕГАЦИЯ НА РЕПУБЛИКА БЪЛГАРИЯ ЗА УЧАСТИЕ В 40-АТА СЕСИЯ НА ГЕНЕРАЛНАТА КОНФЕРЕНЦИЯ НА ЮНЕСКО.  Внася: заместник министър-председателят по правосъдната реформа и министър на външните работи 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ И НАУЧНИ ИЗСЛЕДВАНИЯ), ПРОВЕДЕНО НА 26 И 27 СЕПТЕМВРИ 2019 Г. В БРЮКСЕЛ.  Внася: министърът на икономиката 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОКОЛНА СРЕДА, ПРОВЕДЕНО НА 4 ОКТОМВРИ 2019 Г. В ЛЮКСЕМБУРГ.  Внася: министърът на околната среда и водите 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ПРАВОСЪДИЕ“, ПРОВЕДЕНО НА 7 ОКТОМВРИ 2019 Г. В ЛЮКСЕМБУРГ.  Внася: министърът на правосъдието 18. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ВЪТРЕШНИ РАБОТИ”, ПРОВЕДЕНО НА 7 И 8 ОКТОМВРИ 2019 Г.  Внася: министърът на вътрешните работи 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ОБЩЕСТВЕНИТЕ ПОРЪЧКИ.  Внася: министърът на финансите 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЗАЩИТА НА ПОТРЕБИТЕЛИТЕ.  Внася: министърът на икономиката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Вижте какво ще решава Министерски съвет утре, 31 октомври 2019 г."}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%b8-%d0%bf%d1%80%d0%b5%d0%b4%d0%b0%d1%82%d0%b5%d0%bb%d0%b8%d1%82%d0%b5/", "text": "Онези ционистки неоконсерватори, които контролират външната политика на САЩ, сега изтласкват САЩ от останалите споразумения за ограничаване на оръжията. Изглежда, Вашингтон възнамерява да се излезе от Договора за открито небе. Този договор позволява на САЩ и Русия да облитат около териториите на другия, за да поддържат взаимното доверие, че нито една от страните не увеличава своите сили, предназначени за атака. Ако Вашингтон се оттегли от този договор, както се планира, тогава напрежението и несигурността между двете основни ядрени сили ще се увеличават. Това не е добре. Военно-промишленият комплекс (ВПК) на САЩ иска напрежението да се усили, защото това допълнително увеличава инсценировката за „руската заплаха“ и води до увеличаване на бюджета, а оттам и до увеличаване на печалбата и мощта на самия комплекс. ВПК, за който ни предупреждаваше още навремето президентът Айзенхауер, много успешно наруши споразуменията за контрол на оръжията, сключени от бившите руски и американски лидери. Това увеличи печалбата на ВПК за сметка на световната сигурност. Освен това в момента Вашингтон увеличава напрежението в Черно море, въоръжавайки Украйна, Грузия и Румъния – държави, които имат граници в Черно море, заедно с Русия, Турция и България. САЩ и неговите марионетки от НАТО провеждат военни учения в това вътрешно море, в което се намира кримската военноморска база на Русия. Черно море е достъпът на Русия до Средиземно море. Ционистките неокони биха искали да блокират достъпа на Русия до Средиземно море и по този начин до руската военноморска база в Сирия. Това би позволило на ционистките неокони да свалят режима в Сирия в интерес на Израел. Ето я безотговорна провокация от страна на Вашингтон. Нарастването на силите на толкова малка площ носи всякакъв риск. Специалистите по „черни операции“ на ЦРУ биха лесно организирали провокативен инцидент, в който да участват украински нацисти, грузински глупак или някой подкупен румънски васал. Всъщност, целта на увеличението на американските сили е да провокира инциденти, в които да бъде обвинена Русия, за да се предизвика още по-голям страх и омраза на Запад и така да продължава да се подхранва бюджета на ВПК. Русия е страна, в която ВПК не управлява страната, но изпитва трудности да разбере пред какво е изправен. Не искайки конфликт, Русия реагира пасивно и по този начин провокира Вашингтон на още по-безотговорни действия. Няма никакво съмнение, че увеличението на въоръжените сили на САЩ и неговите васални държави, съседни на Русия, е много опасно и предоставя на ЦРУ всякаква възможност да организира инциденти, които могат да бъдат използвани за антируска пропаганда. Тези инциденти могат много лесно да имат нежелани последици и да се стигне до излизане извън контрол. Именно заради това всичко, което може да се направи, за да се спре нарастването на западните въоръжени сили в Черно море – в Румъния, Украйна и Грузия, се явява истински акт за мир. Русия трябва да разбере, че понякога е необходима по-агресивна, а не пасивна реакция, за да защити мира в света. Какъв да бъде такъв отговор? Щом САЩ могат да обявят Южнокитайско море, разположено на хиляди километри от бреговата линия на Щатите, за „интерес на националната сигурност на САЩ“, тогава Русия, която има своя брегова ивица на Черно море, може да обяви Черно море за интерес на националната сигурност на Русия. За руските власти това би било много отговорно решение, насочено към предотвратяване на опасностите от Вашингтон. И това би било в съответствие с урока на древния Рим, когато той обяви много по-голямото Средиземно море за „mare nostrum“ („наше море“). Така руснаците биха могли да обявят Черно море за „mare nostrum“. Русия е най-мощната сила в този регион, а САЩ са в неизгодна позиция по отношение на баланса на силите. И никой не би могъл да направи нищо, ако Русия обяви Черно море за „mare nostrum“. Москва може учтиво да информира другите страни, че никакви военни кораби на никоя друга държава не могат да бъдат в Черно море без разрешението на Русия. Това би изключило появата на американски кораби и техните васали от НАТО, Украйна, Румъния и Грузия. Русия трябва да посочи конкретната дата, до която чуждестранните военни кораби трябва да напуснат Черно море или да бъдат придружени от руските сили, а ако има съпротива – да бъдат унищожени. Това би сложило край на опитите на ционистите и ЦРУ да отворят нов път за демонизация на Русия. И също така би предпазило Русия от множество атаки по нейните граници. Руските националисти, тоест истинските руснаци, които обичат страната си, ще видят мъдрост в това предложение. Руските „поклонници на Америка“ като предателя изменник Алексей Кудрин, ще продължат да крещят срещу всяка защита на руските национални интереси. Защо руските власти се примиряват с предател в своите редици е загадка. Кудрин е откровен предател, който принуди Русия да изплати незаконните „чужди дългове“, натрупани по време на управлението на Елцин в интерес на Запада и Израел, с единствената цел да обогати потисниците на Русия и да вкара руснаците под земята.   Здравият ми разум иска мир В САЩ за това мое предложение, насочено към мир в света, както и да бъде избегнат конфликт, обречен да стане ядрен, американските суперпатриоти идиоти ще ме осъдят като „антиамерикански привърженик на Русия“. Ционистките неокони ще ме осъдят като „предател на американския империализъм“ или „предател идеите за световното господство в САЩ“. Но моя милост не съм нито антиамерикански, нито проруски настроен. Аз съм само за здравия разум и за мир. Ако провокациите на Вашингтон срещу Русия продължат и Русия продължава да бъде пасивна, съдбовната линия ще бъде пресечена, светът ще избухне, а никой от нас няма повече да го има. (Превод за “Труд” – Павел Павлов)", "date": "2019.10.30", "title": " Кремъл и предателите\t"}
{"url": "https://trud.bg/%d1%82%d0%be%d1%81%d0%ba%d0%b0-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%bd%d0%b0-%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d0%be%d0%bf%d0%b5%d1%80%d0%bd/", "text": "Една от най-популярните опери на Джакомо Пучини – „Тоска“ ще завръща на бургаската сцена. Тя ще бъде представена на 31-ви октомври в Държавна опера с красива музика, драматични страсти, превърнали трагичния сюжет в емблематичен – с антагонистичните проявления на любовта, със силата на чистите чувства, противостоящи на коварството и подмолните планове. В ролята на красивата, горда и отстояваща силата на чувствата си Флория Тоска бургаската публика ще има удоволствието да види сопраното Нона Кръстникова, която наскоро бе в коренно различно амплоа – като своенравната палавница Бианка в мюзикъла „Целуни ме, Кейт!“ от Коул Портър. Изграждайки образа на Флория Тоска, тя разкрива дълбинните драматични нюанси на гласа си, придавайки на образа дълбочина и въздейственост. Като нейния любим, с когото ги свързва красива любов, белязана с трагичност и обреченост – Марио Каварадоси, на бургаска сцена излиза тенорът Даниел Дамянов. В ролята на коварния и подъл барон Скарпия ще се превъплъти баритонът Нико Исаков – гост. Като избягалия затворник Чезаре Анджелоти и бивш консул на някогошната свободна Римска република ще видим баса Диман Панчев, в образите на Клисаря и Тъмничаря – Костадин Мечков, бас, Сполета ще бъде тенораът Яни Николов, Шароне – Петър Тихолов, в ролята на Овчарчето – Лина Пеева. Диригент на постановката е маестро Иван Кожухаров, режисурата е на Александър Текелиев – като акцентира на дълбокото изследване на човешкките действия, причните, пораждащи съдбовните решения, както и силата на вътрешните ни избори. Диригент на хоровия състав е Невена Михайлова, концертмайстор – Ваня Златева, помощник-режисьор – Петър Тихолов. В спектакъла участват артистичните състави на оркестър, хор и балет на Държавна опера – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " „Тоска“ се завръща на бургаската оперна сцена"}
{"url": "https://trud.bg/%d0%b5%d0%bc%d0%b8%d0%bb%d0%b8-%d1%80%d0%b0%d1%82%d0%b0%d0%b9%d0%ba%d0%be%d0%b2%d1%81%d0%ba%d0%b8-%d0%be%d1%82%d0%bd%d0%be%d0%b2%d0%be-%d0%b3%d0%be%d0%bb%d0%b0-%d1%81%d0%bd%d0%b8%d0%bc%d0%ba%d0%b0/", "text": "За пореден път Емили Ратайковски доказва, че няма никакви задръжки относно голото си тяло. Красивата брюнетка се снима чисто гола на дивана в хола си, с което пак предизвика много внимание към себе си. И макар Ратайковски да е снимана от далече, приближавайки кадъра се вижда как тя държи чаша чай на слабините си, а зърната прикрива с длани. В свое интервю преди време тя сподели, че е възпитана да харесва, уважава и да се гордее с голотата, поради което не се притеснява да застане пред камерата без никакви дрехи.", "date": "2019.10.30", "title": " Емили Ратайковски отново гола (СНИМКА)"}
{"url": "https://trud.bg/%d0%b1%d0%be%d1%80%d0%b8%d1%81-%d0%b1%d0%be%d0%bd%d0%b5%d0%b2-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%b2-%d1%81%d0%be%d1%81-%d0%b5/", "text": "В момента имаме осакатено законодателство, което работи в полза на партиите Правилата в България се пишат само за силните Най-младият кандидат за кмет на София прие екипа на „Труд“ в офиса на „Спаси София“. Питаме Бонев дали ще откликне на поканата на „Демократична България“ за обща група в СОС, какви решения за проблемите на София ще предложи, както и дали е грешка явяването му на изборите без общинска листа. – Господин Бонев, от „Демократична България“ Ви поканиха да сформирате обща група в Столичния общински съвет (СОС), ще отидете ли при тях?  – Подобни покани би трябвало да се отправят на срещи лице в лице, така че очакваме такава, за да дискутираме и да вземем решение. Трябва да е ясно обаче, че бъдейки в СОС, аз ще съм общинският съветник, зад който стои най-голямо доверие. Не мисля, че ще имаме нужда от това да бъда част от която и да е било група, за да имам тежестта да предлагам и да се боря за решения в София. – Какво мислите, че сам можете да промените в голямата Столична община?  – Хубавото е, че аз не съм сам. Както и до този момент – зад мен стои прекрасен екип на „Спаси София“. Досега не сме имали общински съветници и въпреки това успяхме да постигнем съществени промени в начина, по който функционира общината. Имам предвид и проекти на концептуално ниво. Сега увеличаваме поне със 100% възможността за реализиране на промените, тъй като чисто процедурно общинският съветник има възможности да представя доклади, които да бъдат разглеждани в комисии – неща, които в случаи, че предложението идва от гражданска организация, никой не е задължен да направи. Тоест, всички над 500 мерки (б.а. – предизборна програма „План за София“ на София, съдържаща 300 страници и 500 мерки), смятаме да ги претворим в доклади и да започнем да ги обсъждаме още от първото заседание на Общинския съвет. Партиите и останалите членове на Общинския съвет ще са задължени да ги разгледат. Надявам се, че повечето от предложенията ще бъдат приети, най-малкото защото по време на кампанията нашите доклади бяха преписани от голяма част останалите кандидати. – Какви ще бъдат приоритетите Ви и как ще можете да ги постигнете?  – Най-вече ще работим генерално за развитието на градския транспорт. Фокус за нас ще бъде продължаващото обособяване на бус ленти, на обособени трамвайни коридори с приоритетно преминаване през кръстовища за градски транспорт. Време е да се случи оптимизацията на градския транспорт, за да генерира по-добри финансови резултати и за да обслужва повече пътници. Друг наш приоритет е качеството на градската среда, т.е. ще инициираме истински стандарт за красива градска среда, който да обхваща всеки елемент – настилки, пейки, осветителна тела и др., за да може София да придобие европейски вид. Радостна е новината, че темата за мръсния въздух започна да се обсъжда. Тя е тема за разговор от три години, когато различни НПО-та принудиха управляващите да признаят, че такъв проблем съществува. До тогава твърдението беше такова: „Няма проблем, спомняте ли си какво беше с Кремиковци“. Това, че преди сме били тровени, не означава, че и сега трябва да дишаме мръсен въздух. По отношение на мерките, които трябва да бъдат предприети – това, за което аз лично ще се боря, е развитието на градския транспорт като алтернатива на автомобилното придвижване. Друг акцент е въвеждането на строг контрол над замърсяващите автомобили и въвеждането на принципа „замърсителят плаща“. По отношение на битовото отопление има направени стъпки в положителна насока, каквито са например подмяната на печки. Там обаче трябва да бъде разгледана методологията и критериите, тъй като очевидно програмата не се радва на особен интерес. Самата госпожа Йорданка Фандъкова призна, че само 6000 домакинства са проявили интерес, въпреки, че има финансиране за над 20 000. Също така, изключително важно и разширяването на газопреносната и топлопреносната мрежа на София, за да може да се осигури алтернативно ниско емисионна форма на отопление на града. Разбира се, трябва да се фокусираме и върху контрола при горенето на забранени отпадъци. Като общински съветник ще отстоявам да приложим добрия и успешен опит от Полша. – Какво представлява практиката в Полша?  – Става въпрос за въвеждане на дронове, които да следят за замърсители. Нито ще струва много, нито е трудно технически за изпълнение. Това е мярка, която ще затвори Параграф 22. В момента в България е забранено да се горят пластмаса, текстил и т.н., само че, ако нарушител изгаря подобни материали, полицията няма право да влезе в дома му, за да наложи глоба. Защото преди да наложи глоба, трябва да установи, че има провинение. Затвореният кръг в Параграф 22 идва от там, че служителите на реда нямат право да влязат в нечий дом. Дроновете решават проблема, защото независимо дали някой ще отвори входната си врата, устройствата застават над комина и анализират дима. Имайки вече доказателството, полицията има право да влезе и да наложи глоба на собственика. В Полша мярката работи от години, ние също бихме могли да се възползваме от такова практично решение, особено, в квартали, които са силно замърсяващи. – Отчитате ли като грешка, че не се явихте с листа на изборите?  – Не става въпрос за грешка, а за осакатено законодателство, което единствено работи в полза на партиите. Преди в Изборния кодекс е съществувала възможност да бъдат правени граждански листи – практика, която се използва и в други европейски държави. Правилата в България се пишат само от силните за силните, напълно умишлено, за да може зарядът, който гражданските кандидати акумулират зад себе си, да не получи адекватно представителство. Яд ме е, че с гласовете и доверието, което получих, можехме да бъдем незаобиколим фактор. Статуквото доволно протрива ръце от резултата. Трябва обаче да е ясно, че няма аз да нося отговорност за грешки или умишлени действия на партии. Няма да нося отговорност, че някой е припознал в мен и платформата на „Спаси София“ адекватен кандидат. Гласовете, които получих, са доверие, което е дадено на мен и нашата програма, а не на база тънки сметки и интриги. Поради тази причина аз ще работя повече от цели групи в Общинския съвет. Няма да допусна да бъда маргинализиран в Общинския съвет. – Съжалявате ли, че пропиляхте 7-8 мандата?  – Яд ме е, но това е решение, което взехме, ясно осъзнавайки риска. Анализирайки случилото се, възнамерявам да бъда ярък и висок глас за промяна в законодателството, за да може граждански листи да могат да бъдат формирани. Смятам, че особено в местната политика, човек все повече ще иска да участват в управлението на своите градове не като партиец, а като гражданин. „Бъговете“ в изборното законодателство и отговорността за тях следва да се търси при хората, които са го изготвяли – тези, които знаят че е проблем, но с години продължават да го толерират в тяхна полза, особено от страна на управляващите. Въпрос към тях е защо в ромските махали масово са гласували за Йорданка Фандъкова и ГЕРБ. Знаем, че там вотът се контролира, както и кой е скритият коалиционен партньор на национално ниво. Разбира се, вероятно това се дължи на факти, че тези мои съграждани са убедени за европейско развитие. – Още при старта на кампанията от „Демократична България“ Ви обявиха за безпартиен враг, защото разцепвате гласовете, смятате ли че онези които гласуваха за вас, биха гласували за ДБ?  – Над 60% от хората, които са дали подкрепата си за мен, са хора, на които това е първо гласуване или не са гласували до този момент. Затова няма как да приема подобно обвинение. Имам чувството, че се губи като логика – не само при „Демократична България“, но и при други партии, че в крайна сметка избирателите не са овце, а мислещи хора, които избират с ума си. Вина на всяка една партия е, че не е привлякла повече гласове за себе си. Вината не е на този, който е успял да привлече вот. С ниско бюджетната си кампания – по улиците, сред хората и в социалните мрежи, успяхме да направихме онова, което друг до този момент не направи. Горд съм от целия си екип, от резултатите, които бяха постигнати на цената на личните лишения. Партиите, включително и „Демократична България“ трябва да търсят проблема в себе си за това, че не са успели да генерират толкова гласове, колкото са очаквали. Имаха възможност да ни подкрепят, но на онзи етап на развитие, те не сметнаха за нужно. Сега нека отговарят пред симпатизантите си дали това е успех или провал и какви ще са последствията за лидерите. – Кампанията Ви в социалните мрежи беше може би една от най-силните, достигнахте ли до младите хора чрез тях?  – Преди да започнем кампанията, в Инстаграм имахме около 1100 последователи. Решихме да потърсим младите хора през порталите, които най-често използват. Към екипа ни се присъединиха млади 20-годишни хора, които използваха само Инстаграм. Тогава осъзнахме, че това е прекрасна платформа, където да стигнем до младите хора – тези, които никой друг няма шанс да докосне и убеди. В момента имаме над 5500 последователи. Не е особено много, но ако се погледне демографският им профил, ще стане ясно, че става въпрос за хора на около 20 до 25-годишна възраст. Успех е самият факт, че ги накарахме да последват страница, която говори за градски проблеми, развитие, политика и т.н. Ако сега не ангажираме младите хора да са активни граждани, след 10-15 години, когато те трябват да бъдат новите лидери, ще изпаднем в трудно положение. Твърдя, че друга партия не може да стори това, защото не разбира онова, което ги мотивира. Останалите партии най-често достигат до младежи, които откриват в партийното членство лично развитие, а не обществено. – Как приемате призива на Радан Кънев Манолова и Игнатов да се откажат от балотаж, за да застанете Вие срещу Фандъкова?  – Така, като е започнал, нека призове и Фандъкова и Джамбазки да се откажат и служебно да стана кмет. Очевидно това са вътрешнопартийни интриги на ДСБ. Не разбирам „хумора“ му и политическата му сатира. – Защо според Вас никой от социолозите преди изборите не гледаше на Вас като на сериозен претендент в състезанието за кмет и общински съветници?  – Много добър въпрос за социолозите. Някои от техните проучвания ми дадоха около 0,8%, а към момента имаме около 11%. Това не е в рамките на социологическата грешка, а е абсолютен социологически провал. Той ни коства много, защото именно заради него не бях поканен в предаването на БНТ „Референдум“. След изборите се оказа, че имам почти 4 пъти по-голяма подкрепа от Ангел Джамбазки, за който се твърдеше, че е четвърти в класирането. Управляващите нямат интерес да се направи реформа в сектора на социологическите проучвания. Има държави, в които подобни проучвания са забранени дълго време преди изборите. Те влияят изключително силно, защото когато човек вярва в промяната, която аз бих могъл да направя, но социолозите ми дават 0,8%, той има вероятност да се откаже да гласува за мен, за да не изгуби гласа си. По този начин се убиват в зародиш възможности за промяна в България. По-щастлив не мога да бъда, че напук на подобни анализи, аз получих вот, след който те не знаят къде се намират. С интерес ще наблюдавам обясненията им защо се получи така, че никой не успя да хване четвъртия в класирането. – Говорейки за подкрепата, която получихте, как ще оправдаете доверието?  – С работа ще оправдая даденото ми доверие. Ще уверя всички, които са гласували за „Спаси София“, че това е само началото. Този резултат трябва да бъде считан като важна победа, стъпка към това ние гражданите да вземем нещата в свои ръце. Мисля, че резултатите на останалите участници говорят за нужда от промяна на управлението. Хората искат истинска демокрация, а не диктатура. Нормализиране на отношенията между хората и политиците няма как да стане, докато продължава същият модел на управление. По време на кампанията си сред най-големите открития за мен се оказа това, че българинът, независимо дали изглежда богат или беден, настояваше за промяна. Независимите хора желаят да вземат нещата в свои ръце, защото им е писнало от старите муцуни, които не работят. Най-отчаяно беше поколението в диапазон между 50 и 60-годишни, затова защото по време на „прехода“, то беше излъгано. Ние като следващо поколение дължим, включително на нашите родители, да завършим започнатото по начин, по който няма връщане назад. Пътят до това минава през истинска промяна. Нашият гост  Борис Бонев е роден е през 1988 г. в София. Той градски активист и един от основателите на “Спаси метрото” и “Спаси София”. Завършва бизнес администрация в Софийския университет, както и магистратури по управление и иновации в Сорбоната. Професионалният му опит започва със стаж в Министерство на икономиката, а в продължение на пет години работи в Париж в големи международни компании, отговаряйки за развитието на ключови клиенти и пазари.", "date": "2019.10.30", "title": " Борис Бонев, независим съветник в СОС, ексклузивно пред „Труд“: Поколението на прехода беше излъгано\t"}
{"url": "https://trud.bg/%d0%b0%d0%b1%d1%83-%d0%b1%d0%b0%d0%ba%d1%8a%d1%80-%d0%b0%d0%bb-%d0%b1%d0%b0%d0%b3%d0%b4%d0%b0%d0%b4%d0%b8-%d1%83%d0%b1%d0%b8%d1%82-%d0%b7%d0%b0-%d0%b4%d0%b5%d0%b2%d0%b5%d1%82%d0%b8-%d0%b8-%d0%bf%d0%be/", "text": "Истинското име на терориста е Ибрахим Аваад Ибрахим Алии ал-Бадър Началникът на Обединения комитет на началник щабовете на САЩ Марк Мили заяви, че американците са се „избавили“ от тялото на убития водач на ИД по „най-подходящия начин“. По обичаите на Исляма останките били погребани в морето. По същия най-подходящ начин през 2011 г. беше постъпено и с тялото на Осама Бин Ладен. Неговият наследник в ислямския Джихад и създател на Ислямска държава (ИД), Абу Бакър ал-Багдади до сега беше „ликвидиран“ поне осем пъти. Новините за смъртта му се появяват и преди в медиите многократно през годините, но всички бяха опровергани до последната специална операция на САЩ на 26 октомври 2019 г. в сирийската провинция Идлиб. На 26 февруари 2015 г. Западната коалиция нанася удар по авиобаза в иракския град Ал Каим. Тогава кореспондентът на канала Ал-Арабия заяви, че Абу ал Багдади е бил в града по време на атаката и е загинал. Впоследствие обаче тази информация не е потвърдена. На 18 март 2015 г. прозападната коалиция атакува три коли на границата на Ирак със Сирия. Информационната агенция „Варадана“ съобщи, че в резултат на въздушния удар Абу ал Багдади е тежко ранен и откаран в болницата в Рака в Сирия. На 24 април според „Варадана“ Ал Багдади е починал, а Ислямска държава е избрала нов лидер. Въпреки това през май „The Guardian“ съобщава нова информация: Ал Багдади е жив, въпреки че е получил сериозно нараняване в гръбначния стълб, което вероятно няма да му позволи да продължи да ръководи активно терористичната си организация. На 14 юни 2016 г. медиите отново писаха за смъртта на Ал Багдади – в град Ракка в резултат на въздушен удар. Този път източникът е агенция „Al-Amaq“, която публикува доклади от първа ръка за ИД. Още на 3 октомври 2016 г. ал-Багдади отново умира: този път е отровен чрез храна. Съобщението идва от Иракската агенция и Иранската телевизия. На 10 юни 2017 г. сирийският държавен телевизионен канал разпространи поредното съобщение за ликвидирането на главатаря на ислямистите – отново в резултат на въздушен удар върху град Ракка, извършен от ВВС на Русия. В продължение на няколко месеца различни източници потвърждаваха или опровергаваха тази информация и на 27 септември ИД разпространи аудиозапис на реч на Ал Багдади, като според фактите, споменати в него, той е направен не по-рано от юли 2017 г. На 1 декември 2017 г., Министерството на отбраната на Ирак потвърди, че Ал Багдади е жив и се крие в подземни убежища в пустинята между Ирак и Сирия. На 17 декември 2017 г. турското издание на „Yeni Safak“ обявява ликвидирането на ал-Багдади от американските сили. Пентагонът обаче не потвърждава тази информация. На 12 февруари 2018 г. „Sky News Arabia“, позовавайки се на висш служител в иракското вътрешно министерство, заявява, че Ал Багдади е тежко ранен. Източникът уверява, че Ал Багдади преживява последните си дни. На 22 август 2018 г. обаче ислямистът издава нов аудио призив за джихад. Последният удар беше извършен в нощта на 26 срещу 27 октомври 2019 г. от рейдови отряд на специалното подразделение“DELTA“ на Командването за специални операции на САЩ (Joint Special Operation Command- JSOC). Подразделението е още по-секретно от „морските тюлени“ на американската Морска пехота и е специализирано в извършването на специални операции на вражеска територия и антитерористична борба. JSOC отдавна вече не е командване. Това на практика е специална служба, задачата на която е издирване и ликвидацията на лица, които представляват заплаха за националната сигурност на САЩ. В списъка на елиминираните от командосите на JSOC са Ал Заркауи, Осама Бин Ладен и Ал Заухири. С няколко поредни секретни указа, президентът Обама официално придаде на JSOC статут на специална служба. Още от 2014 г. щурмовите групи на „DELTA“ са по дирите на Ал Багдади. В кюрдския град Ербил е създаден специален щаб, а отделни групи извършват периодични рейдове в Ирак, Сирия и граничните райони на Турция. Подразделенията използват само вертолети МН-Х, изпълнени по технологията „Стелтс“. От 2017 г. „DELTA“ изгражда и своя база в Сирия. в района на летището Табка. Към тях е придаден и щурмови отряд от 22-ри полк SAS на Великобритания. След изтеглянето обаче на американските сили от Сирия базата е предислоцирана в иракски Киркук. Отдалеченото разстояние създава значителни затруднения за изпълнение на задачи във вътрешността и западната част на Сирия. Вертолетите МН-Х са с ограничени възможности и не могат да баражират и оказват огнева поддръжка дълго на отдалечени разстояния. Няколко дни преди операцията беше съобщено за изненадващо навлизане на американските специални сили отново в Сирия. В социалните мрежи се появиха видеоклипове с военна техника. В един от клиповете се виждат тежки четириосни камиони HEMTT. Една от техните модификации има възможност да оборудва специални „подвижни летища“. В задната част на такива камиони са разположени полеви системи за зареждане на летателни апарати, както и набор от необходимо навигационно оборудване за кацане и комплект от специални метални пластини. От тях може бързо да се изградят временни площадки за кацане на хеликоптери. Щурмовият отряд от „DELTA“ е възможно да е излетял от Киркук и презаредил на временната база като по този начин значително повишава бойният радиус на хеликоптерите. При последните си операции американските специални сили се отказаха да стоварват групите непосредствено над обектите. Районът на стоварване обикновено е на около километър, като отрядът се придвижва скрито нощем до набелязаните цели. Каквито и да са съмненията около настоящата операция, увереността на американския президент и военните говори, че тази е последната смърт на Ал Багдади. А какво ще стане с неговата организация? Ще продължи да съществува в друга форма, защото първо тя не беше създадена от него. Понятието ИД беше обявено от Ал Багдади от една джамия в превзетия иракски Мосул през 2014 г. Но тези, които го превзеха, се наричаха тогава Ал Кайда в Ирак. Сформиране на „Ал-Кайда в Ирак“ беше следствие на разгрома на армията на Саддам, което обаче не доведе до края на войната. Разпадът на държавата, дългата липса на силна централна власт и зародилата се съпротива даде възможност за създаването на множество радикални групировки, включително и стичането на огромно количество екзалтирани чуждестранни наемници. Един от тях е и йорданецът ал-Заркауи, който след положената клетва за вярност пред Осама бин Ладен и провъзгласяването му за „емир“на афганистанския град Херат, се прехвърли в Ирак и там създаде „Базата (прев. Ал Кайда) на джихада в Месопотамия“ впоследствие „Ал Кайда в Ирак“. Изгонването на сунитите от властта в Ирак и заменянето им с преобладаващите шиити създаде благоприятната почва за най-екстремналните течения в сунитския Ислям, уахабизъм и салафизъм. През 2005 г. в Ирак идва на власт правителството на Нури-ал-Малики, известен дисидент срещу Саддам Хюсеин и прекарал в изгнание 12 год. в Иран, макар и светски, но все пак шиит. „Ал-Кайда в Ирак“ се активизира значително, през 2006 г. е взривена светинята за шиитите „Златна джамия“ в гр. Самара вследствие на което групировката постига целта си – избухва религиозна война между шиитите и сунитите в Ирак. В гражданската война Ал Кайда затвърди позициите си и независимо от загубата на тогавашния си лидер продължи да съществува под името ИД. Заркауи беше ликвидиран от американски дрон заедно с още шестима от командирите си. След обединяването с още шест радикални групи същата година се преименува в „Исламска държава в Ирак“ (ИДИ) с лидери Абу-Айюб-ал-Масри и Абу-Умар-ал-Багдади. Самият Багдади никога не е бил военен стратег и не е командвал операциите на терена. Там бяха Абу ал-Афри, Хадж Бакр, както и интербригадисти като Гулмурод Халимов, Абу Маслим Туркмани и Абу-Амър, той и Ал-Шишани (чеченецът), той и Тархан Батирашвили, грузинец по произход интербригадист-джихадист. Към ИД се присъединяваха организации от Северна Африка, Афганистан, Египет, Йемен, Либия, Нигерия, Сомалия, ДР Конго, Алжир, Индонезия, Ливан, Пакистан, Саудитска Арабия, Тунис и Филипините. Мрежовата структура на тези организации им позволява да са автономни и независими от центъра. „Водачът“ им е необходим по-скоро като символ и едва ли не пряко проявление на всевишната воля, за да увлича вярващите и да поддържа рекрутмънта на бойци. Такъв напълно фалшив беше и Ал Багдади с истинско име Ибрахим Аваад Ибрахим Алии ал-Бадър. Нарекъл себе си Абу Бакър ал-Багдади ал-Хусейни ал-Хашими ал-Кураши и обявил се за пряк потомък на пророка Мохамед. В което няма нищо вярно, защото той не е от хашамидски род. И тъй като нито организацията я е създавал той, нито екстремалната ислямска идеология започва от него, тези две неща в Джихада ще продължат своя собствен живот вече с ново рекламно лице на „избран“ от невидимите сили. Настоящият презентатор умря за девети и последен път.", "date": "2019.10.30", "title": " Абу Бакър ал-Багдади убит за девети и последен път\t"}
{"url": "https://trud.bg/%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d1%81%d1%82%d1%80%d0%b0%d1%82%d0%b5%d0%b3%d0%b8%d1%8f-%d0%b7%d0%b0-%d1%80%d0%b5%d0%b8%d0%bd/", "text": "Президентът на Украйна Володимир Зеленски заяви, че страната трябва да разполага с държавна стратегия „за реинтеграция на Донбас и Крим“ и назова четирите й съставни части, съобщи БТА. „След пет години война трябва най-сетне да се появи държавна стратегия за реинтеграция на Донбас и Крим. Съставните й части ще бъдат представени днес“, каза украинският лидер на Форум на единството, състоял се в град Мариупол. „Първата е прозрачност и публичност. Държавата трябва не само да пояснява стъпките, които прави, тя трябва да намери правилните начини заедно с обществото да сложи началото на мащабен национален диалог. Именно това е целта на този форум“, заяви той. Втората съставна част по думите му е консенсусът в украинското общество, което „трябва да се разбере помежду си, защото в страната има абсолютно различни виждани за връщането на Крим и Донбас. Повечето хора са убедени, че те трябва да се върнат в Украйна. Но как точно? Тук обществото е разделено“, изтъкна Зеленски. Трета съставна част според него трябва да стане реализмът. По думите му е погршно да се смята, че Киев „ще си върне Крим“ с военна сила и „още утре“ всички в Донбас ще заговорят на украински език. Като четвърта съставка на стратегията президентът посочи способността на държавата да я прилага на практика. Зеленски подчерта, че такава стратегия е „жизнено необходима“, за да се запази Украйна като страна и за съвместен отговор на различни предизвикателства.", "date": "2019.10.30", "title": " Зеленски представи стратегия „за реинтеграция на Донбас и Крим“"}
{"url": "https://trud.bg/%d1%87%d0%be%d0%bb%d0%b0%d0%ba%d0%be%d0%b2-%d0%bd%d0%b5-%d0%b8%d1%81%d0%ba%d0%b0-%d0%b2%d0%b5%d1%87%d0%b5-%d0%b4%d0%b0-%d0%b5-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d1%8f/", "text": "Не трябва да съм треньор вече, явно не мога да ръководя – заяви Иван Чолаков, селекционер на „Ямбол“ след домакинската загуба от „Черно море“ (79:93). – Слаба селекция, недисциплинирани баскетболисти, това е в основата да паднем. Явно не мога да ги мотивирам, въпреки че имам стаж над 26 години в „А“ група. Варненци записаха първи успех за сезона, а „Ямбол“ и новакът „Черноморец“ остават на дъното без победа.  Същевременно „Балкан“ също допусна първо поражение, но в евротурнира за ФИБА къп, след 80:92 от румънския „Клуж“. Най-резултатен за нашите бе Джордан Калахан с 16 т. Треньорът Йовица Арсич също изказа разочарование от играта и последвалата загуба на „Балкан“ (в зелено) от „Клуж“. „За да спечелим трябваше да намалим до грешките в нападение, получихме лесни кошове и затова резултатът е такъв“, обяви селекционерът.", "date": "2019.10.30", "title": " Чолаков не иска вече да е треньор на „Ямбол“"}
{"url": "https://trud.bg/%d0%b3%d0%b4%d0%b1%d0%be%d0%bf-%d1%80%d0%b0%d0%b7%d0%b1%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%ba%d0%b0%d0%bd%d0%b0%d0%bb-%d0%b7%d0%b0-%d1%82%d1%80%d0%b0/", "text": "Международна специализирана полицейска операция е проведена на 25 октомври от служители на ГДБОП, сектор „Трафик на културни ценности“, колегите им от секторите за борба с организираната престъпност в Плевен и Ловеч, Враца и Монтана, Благоевград и разследващи полицай. Действията са предприети под ръководството на Специализираната прокуратура по досъдебно производство във връзка с международно разследване срещу канал за трафик на културни ценности, съобщиха от пресслужбата на МВР. При операцията е разкрита и документирана престъпна дейност на български граждани, насочена срещу културното наследство, свързана с незаконно търсене, придобиване, съхранение, търговия и трафик на движими културни ценности, включително и археологически предмети. Участниците са част от международен канал за трафик на културни ценности с незаконен произход, придобити от иманярски разкопки на територията на България. Според данните до момента, с нелегално търгуваните артефакти са попълвани нерегистрирани частни колекции и са захранвани със „стока“ други дилъри на културни ценности, които впоследствие са изнасяни в чужбина с цел търговия и набавяне на финансови средства. В рамките на операцията е предприето претърсване на 12 адреса и 5 леки автомобила, обискирани и задържани са 8 души. В хода на процесуалните действия са иззети около 3800 антични монети, 3 антични амфори, над 600 антични предмета (фибули, върхове на стрели, апликации от конска амуниция, части от колесници, статуетки и др.), 121 антични халки, пръстени, топчета, обици; 52 антични игли и стрели; 32 керамични и стъклени съдове с различна форма и големина; 5 каменни парчета и фризове. Намерени и иззети са и сумата от 40 000 лв. и 10 000 евро; товарителници за извършени пратки до Великобритания; много на брой документи, удостоверяващи продажби в аукционни къщи в Западна Европа, както и списъци на конкретно продадени предмети, бройки и цени. Общия брой на иззетите артефакти е над 4600. На мястото, където са задържани трима в момент на извършване на сделка, а именно – офис на търговско дружество, са намерени пакетирани по-голямата част от предметите и монетите, разпределени в кутии, и готови за изпращане към Лондон. Там са открити и множеството документи, удостоверяващи продажбите в различни аукционни къщи в британската столица, ръчно изписани списъци с предметите, цените и снимки на продадени артефакти. В рамките на разследването e установено, че културните ценности са съхранявани в нает склад, но поради невъзможност мястото да продължи да бъде използвано, се наложило да ги преместят в гаража към офиса, докато се намери ново подходящо депо. Именно при претърсването в гаража са открити и иззети изключително редки и ценни предмети с историческа, културна и финансова стойност – различни керамични съдове, амфори, стъкло, фризове, част от намерените монети и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " ГДБОП разби международен канал за трафик на културни ценности от България, иззети са над 4600 предмета\t"}
{"url": "https://trud.bg/%d0%b3%d1%80%d0%b5%d1%88%d0%ba%d0%b0-%d0%b2-%d0%bf%d1%80%d0%be%d1%82%d0%be%d0%ba%d0%be%d0%bb%d0%b0-%d0%b8-%d0%bd%d0%b0-37-%d1%87%d0%bb%d0%b5%d0%bd%d0%bd%d0%b0%d1%82%d0%b0-%d0%be%d0%b1%d1%89%d0%b8/", "text": "37-членната столична общинска избирателна комисия също е допуснала грешка и е поправяла със задраскване протокола си с изборните резултати, каквато е масовата практика в секционните избирателни комисии, показа проверка на „Труд“. В протокола с данните за вота за кмет на София, при това в екземпляра за ЦИК, за Волен Сидеров първоначално са записани 1369 действителни и 19 недействителни гласа. Числата са задраскани, за да се впишат обявените в окончателните резултати 6396 действителни и 71 недействителни гласа. Вписаните първоначално резултати на лидера на „Атака“ всъщност са на Георги Кадиев, чиято графа е на по-долния ред. Вчера „Труд“ показа как  , макар и с известно подобрение спрямо евровота през май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Грешка в протокола и на 37-членната Общинска избирателна комисия в София"}
{"url": "https://trud.bg/%d0%bf%d1%80%d0%b5%d0%b1%d1%80%d0%be%d0%b8%d1%85%d0%b0-%d0%bd%d0%b0%d0%b4-25-000-%d0%bd%d0%b5%d0%b4%d0%b5%d0%b9%d1%81%d1%82%d0%b2%d0%b8%d1%82%d0%b5%d0%bb%d0%bd%d0%b8-%d0%b1%d1%8e%d0%bb%d0%b5%d1%82/", "text": "Рекордно количество от над 25 000 недействителните бюлетини са пуснати в урните в област Велико Търново. Това сочи справка в изборните протоколи. 4321 са недействителните гласове за съветници само в община Велико Търново. Цифрата е своеобразен рекорд за региона, която показва, че например в Стражица всеки пети глас е отишъл нахалос. В община Горна Оряховица ситуацията е потресаваща – 4122 са невалидните бюлетини в изборите за общински съветници в Горнооряховско. От тях само 120 са повредени по някакъв начин – било с драскане, зачертаване на два номера или нещо такова. Останалите 4020 са бюлетини, в които отбелязване е направено само в кръгчетата за преференции. Хората масово са подкрепяли своя човек – било то със 101 или 131, но без да отбележат от коя партия е този любимец. А това автоматично прави бюлетината невалидна. В Елена, при 4299 стигнали до урните, над 640 са сгрешили. В Полски Тръмбеш всеки четвърти е сгрешил. Там от 6668 гласували – 1511 са с недействителни бюлетини. Според членове на комисии най-масовото объркване е дошло оттам, че гласуващите масово са отбелязвали предпочитаната преференция, но без да отбелязват номера на партията. Но неграмотността също е важен фактор при генериране на невалидни бюлетини, признават експерти.", "date": "2019.10.30", "title": " Преброиха над 25 000 недействителни бюлетини в област Велико Търново"}
{"url": "https://trud.bg/%d0%b0%d0%bf%d0%b8-%d0%bd%d0%b5-%d1%82%d1%80%d1%8a%d0%b3%d0%b2%d0%b0%d0%b9%d1%82%d0%b5-%d1%81-%d0%bb%d0%b5%d1%82%d0%bd%d0%b8-%d0%b3%d1%83%d0%bc%d0%b8-%d0%ba%d1%8a%d0%bc-%d0%bf%d0%bb%d0%b0%d0%bd-3/", "text": "По високопланинските проходи през следващото денонощие се очаква влошаване на времето и е възможно дъждът да премине в сняг. Прогнозата на синоптиците е за значително застудяване. В тази връзка Агенция „Пътна инфраструктура“ апелира шофьорите, на които им предстои пътуване през планинските проходи, да не тръгват на път с автомобили с летни гуми и да карат със скорост, съобразена с метеорологичните условия. Пътноподдържащите дружества са готови да реагират веднага и да обработят настилките по проходите с надморска височина над 550 метра, за да се осигури безопасното пътуване на шофьорите. По опорните пунктове има нужните количества сол, пясък и химикали и машини за обработка на настилките. Директорите на пътните управления следят метеорологичните прогнози по райони и ще предприемат необходимите действия за осигуряване на движението през проходите, където има предпоставки за хлъзгавост и заледявания по усойните места. АПИ призовава шофьорите да подготвят автомобилите си за движение при зимни условия, да не чакат първите минусови температури, и да следят за доброто техническо състояние на превозното средство.", "date": "2019.10.30", "title": " АПИ: Не тръгвайте с летни гуми към планинските проходи!"}
{"url": "https://trud.bg/%d1%82%d1%80%d0%b8%d0%bc%d0%b0-%d1%81%d0%b0-%d1%81%d0%b5-%d0%b1%d0%be%d1%80%d0%b8%d0%bb%d0%b8-%d0%b7%d0%b0-%d0%b5%d0%b4%d0%bd%d0%be-%d1%80%d0%b0%d0%b1%d0%be%d1%82%d0%bd%d0%be-%d0%bc%d1%8f%d1%81-2/", "text": "Трима са се конкурирали за едно работно място през септември. Толкова са били и в предходния месец, коментира пред журналисти Обрешко Нечев – директор на Бюрото по труда в старата столица, което обхваща общините Велико Търново, Елена и Златарица. Общо в трите безработните през изминалия месец са били 1548 души. От тях в най-голямата община на борсата са регистрирани 1 116 души. Равнището на безработицата от 3.2 процента е по-ниско от това за региона и за страната. Втори месец община Велико Търново е с равнище на безработица само 2.6 процента. В община Елена то е било 7.6 процента, а най-високо – 13.3 процента, в община Златарица, сочи статистиката за септември. От новорегистрираните през изминалия месец лица най-много – 274 души, са след приключване на работа. А по отрасли – най-голям е делът на новорегистрираните от сектор услуги – 172-ма.", "date": "2019.10.30", "title": " Трима са се борили за едно работно място в Търновско през септември"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d1%83%d0%bb%d0%b8%d1%87%d0%b5%d0%bd%d0%b8%d1%8f%d1%82-%d0%b2-%d1%88%d0%bf%d0%b8%d0%be%d0%bd%d0%b0%d0%b6-%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb/", "text": " който трябваше да напусне територията на България в срок от 24 часа, е отпътувал с директен полет за Москва заедно със своето семейство. Това съобщиха от пресслужбата на МВнР. Същевременно, поради отрицателно становище на една от институциите, която съгласува издаването на дългосрочни визи за дипломати, няма да бъде издадена такава на руски гражданин, намиращ се в момента в Русия, на когото му предстоеше да поеме поста „аташе по въпросите на отбраната“ в руското посолство в София. Уточняваме, че това не е процедура по обявяване за . За решението е уведомена руската страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Външно: Уличеният в шпионаж руски дипломат е отпътувал за Москва заедно със семейството си"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%81%d0%ba%d0%bb%d0%be%d0%bd%d1%8f%d0%b2%d0%b0%d0%bd%d0%b5/", "text": "Лекарства или други вещества най-вероятно са погълнали трите деца в добричкото село Кардам. Прокуратурата разследва склоняване за самоубийство. В неделя вечерта едно от тях – 9-годишно момченце почина в дома си. Остава тежко състоянието на 11-годишната сестра на починалото момче – детето е с опасност за живота. Тя, заедно с още едно дете от семейството, са настанени в болница във Варна. Останалите три деца от многодетното семейство също са били изведени и са настанени за наблюдение в болницата в Добрич. „Основната версия, по която работят институциите е отравяне, казаха пред   от районната прокуратура в Генерал Тошево. Досъдебното производство е образувано по чл. 127, ал.1 от НК. Това е престъпление за склоняване към самоубийство. Това е версията, по която се работи. Насочени сме, естествено, от лекарите, към отравяне, тъй като три деца от това семейство са били със симптоматиката, която е имало и починалото дете за съжаление. Химически експертизи са назначени, съдебно-медицинска експертиза, взети са вътрешно-органни части, които са изпратени във ВМА в София“, уточни ръководителят на районната прокуратура Йорданка Чанева. Докато не излязат експертизите е трудно да се каже причината за отравянето. Според бабата, децата нямат достъп нито до лекарства, нито пък до други препарати. „Вкъщи нямахме никакви лекарства. Нямаха нищо. Нямаме отрови, откъде отрови? Те даже ме попитаха за нафталин, за спирт. Той е голям, той не може да вземе такива работи, той никога не е взимал такива работи, без да ни пита“, каза бабата на починалото момче Стоянка Йорданова. За да се изключи хранително отравяне са взети проби, както от училищния стол, така и от магазина, от който са пазарували близките на децата. Той е и временно запечатан. Собствениците бяха категорични, че зареждат стока само от лицензирани доставчици. Допълниха, че трайността на стоките е в срок, а само преди ден са имали проверка. Резултатите от от пробите ще бъдат готови до края на седмицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Прокуратурата разследва склоняване към самоубийство след смъртта на 9-годишното дете в Кардам"}
{"url": "https://trud.bg/%d0%b3%d0%bb-%d0%ba%d0%be%d0%bc%d0%b8%d1%81%d0%b0%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%bf%d0%be%d0%b6%d0%b0%d1%80%d1%8a%d1%82-%d0%b2-%d1%87/", "text": "След 3-дневна борба с огъня пожарът в Чипровския Балкан е потушен. Огънят е локализиран и от сръбската част на Стара планина, но ситуацията там остава тревожна, съобщи директорът на Дирекция „Пожарна безопасност и защита на населението“ – главен комисар Николай Николов. Предполага се, че макар и да беше засегната голяма площ в България, щетите не са огромни, защото са горели предимно високи храсти и сухи треви. Огънят е локализиран и в Сърбия, но ситуацията там остава тревожна заради високите температури и силния вятър. Вече 3 дни над 200 човека се борят с огнената стихия. Днес сръбските информационни агенции съобщиха, че западната ни съседка е поискала помощ и от Русия. Българските власти също са в постоянен контакт с Белград. „Снощи до късно, включително и с Премиера, разговаряхме по отношение на това дали нашата страна е в състояние да помогнем. 33 пожарникари с 4 пожарни автомобила и 2 високо проходими снощи до късно очакваха официално да бъдат поканени, за да отидат. Късно снощи се обадиха от Сърбия и казаха „Благодаря, като че ли до момента се справяме“, новините от там са по-добри и отказаха“, обясни Николов. На този етап огнеборците изключват възможността огънят да обхване българската част от планината. Но все пак остават и тази вечер да дежурят в района.", "date": "2019.10.30", "title": " Гл. комисар Николай Николов: Пожарът в Чипровския Балкан е потушен"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%bf%d0%b0%d1%80%d1%82%d0%b8%d0%b8-%d0%be%d1%82%d0%ba%d1%80/", "text": "Британските политически партии откриха днес предизборните си кампании за третите парламентарни избори за последните по-малко от пет години, съобщи ДПА, цитирана от БТА. „Нека поведем напред страната ни и да изпълним приоритетите на народа“, написа в туитър консервативният премиер Борис Джонсън, след като вчера Парламентът подкрепи призива му за предсрочни избори на 12 декември. Джонсън настояваше Обединеното кралство да напусне Европейския съюз на 31 октомври, със или без сделка за излизане, но депутатите го принудиха да поиска отсрочка. Брюксел се съгласи да даде такава до 31 януари. Повечето социологически проучвания показват, че консерваторите вероятно ще спечелят поне 35 процента от вота, което може да им осигури мнозинство в парламента. Вотът ще се състои през декември и със сигурност основната тема в кампанията ще бъде Брекзит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Британските политически партии откриха предизборните си кампании"}
{"url": "https://trud.bg/89-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d1%82%d0%b0%d0%bd%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b0/", "text": "89-годишен мъж е станал жертва на телефонна измама в Плевен, съобщават от ОД МВР – Плевен. Сигналът е подаден на 29 октомври в 15.50 часа в полицията. Съобщено е за извършена измама в Плевен. По информация на потърпевшия – 89-годишен, двама непознати под предлог за обмяна на валута го въвели в заблуждение. Той срещнал мъжете на улица „Васил Левски“ около 14.20 часа, където разговарят и ги поканил в жилището си на улица „Дойран“. Възрастният мъж дава на непознатите 7 250 лева с уговорка, че те ще му оставят в залог 10 000 евро заключени в черна мъжка платнена чантичка и ще се върнат, за да изравнят парите спрямо курса. Извършителите тръгват от дома около 14.50 часа. Около 15.50 часа 89-годишният установява, че в чантичката има хартиен плик с носни кърпички. Уведомен е дежурен прокурор в РП – Плевен и е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " 89-годишен мъж стана жертва на телефонна измама в Плевен"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%bb%d0%b8%d1%8f%d0%bd%d0%b0-%d1%81-%d0%ba%d0%be%d1%80%d0%b5%d0%bd%d0%bd%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d1%81%d0%bd/", "text": "Едва на 16 години дъщерята на попфолк певицата Лияна прилича все повече на майка си. Дениз носи тежък грим и видно е коригирала устните си, поради което изглежда много по-голяма отколкото всъщност е. Преди 6 години Лияна участва във „VIP Brother“, на чийто финал излезе на сцената с дъщеря си. Тогава 10-годишната Дениз Йозджан бе по-пълничка и съвсем различна от това, което показва сега в социалните мрежи. Заради тежкия грим и изкуствените мигли много Instagram потребители сравняват Дениз с дъщерята на Анелия – Ивон, която също се държи и изглежда   ", "date": "2019.10.30", "title": " Дъщерята на Лияна с коренна промяна (СНИМКИ)\t"}
{"url": "https://trud.bg/%d1%82%d0%b5%d0%b4%d0%b8-%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b5%d0%b2%d0%b0-%d0%b3%d0%bb%d0%b5%d0%b4%d0%b0%d0%bc-%d0%b4%d0%b5%d1%86%d0%b0%d1%82%d0%b0-%d1%81%d0%b8-%d1%81%d0%b0%d0%bc/", "text": "Най-красивата българка за 2002-ра година сподели със своите Instagram последователи 5 интересни факта за живота, храненето и семейството си. Ето и кои са те: Не говороя по телефона, освен ако не е по работа или с родителите ми. Изпращам съобщения и имейли, и предпочитам срещите на живо. Не гледам телевизия от повече от 10 години. Не консумирам червено месо, млечни продукти и бяла захар. Не ям пържено, не пия никакви газирани напитки и алкохол (освен на празници по чаша вино). Не пуша. Най-важните неща за мен са семейството, здравето и времето. Гледам децата си сама, готвя, спортувам, работя, върша домакинската си работа и ако аз го мога, го можете и вие. Бургазлиева е   Симеон Иванов, от когото има близнаците Ема и Раян. Наскоро красавицата сподели, че  , но за 8 месеца е успяла да си върне формата.", "date": "2019.10.30", "title": " Теди Бургазлиева: Гледам децата си сама"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%b3%d0%b5%d1%80%d0%b1-%d0%bf%d0%be%d0%b2%d0%b8%d1%88%d0%b0%d0%b2%d0%b0-%d0%b1%d1%80%d0%be%d1%8f/", "text": "ПП ГЕРБ се структурира като алтернатива на всички партии. Това каза председателят на ПГ на ГЕРБ д-р Даниела Дариткова време на пресконференция. „Неоспорим факт е, че ГЕРБ повишава броя на общинските съветници и в така наречените смесени региони. Ще ви дам конкретни примери за това. В Хасково ще имаме 17 общински съветници повече в различните общини. В Силистра 7 общински съветници повече, в Шумен 6. В Кърджалийска област с един в сравнение с 2015”, каза д-р Дариткова. Тя посочи, че в Смолянска област БСП се очертава като трета политическа сила. Ще има опити за компрометиране на изборния процес преди втория тур на местните избори в София. Това предупреди вицепремиерът Томислав Дончев. „Имаме данни за по-сериозни предстоящи опити за компрометиране на изборния процес на втори тур. Ще има опит да бъде представен като подменен, купен, особено в София. Конкретно тук, в София. Това е категорично скверна политическа технология и ми напомня на нещо, случило се преди 5-6 години около Костинброд“, каза той. Дончев призова всички граждани да подават сигнали до властите, ако разберат за опити за манипулация на изборния процес. ГЕРБ увеличават броя на общинските си съветници с 80 спрямо 2011 г., каза областният координатор на ГЕРБ в София и председател на предизборния щаб на партията Цветомир Паунов. Той поясни, че 1807 общински съветници са в момента излъчените от ГЕРБ. „По време на предизборната кампания, която все още не е приключила, включително в изборната нощ, от страна на нашите опоненти от БСП се наслушахме на много приказки, истории, разкази, числа, опити за внушения, които абсолютно и категорично не отговарят на истината. Разбира се, те това го могат и умеят най-добре. Търпеливо изчакахме изборните резултати, за да можем да сме конкретни, точни и ясни, каквито сме били винаги. Какво говорят официалните резултати от приключилите първи тури и избори за общински съветници. Кметове на общини: първи тур – 2011 г. ГЕРБ печели 25 общини на първи тур. 2015 г. ГЕРБ печели в 65 общини, 2019 ГЕРБ печели в 91 общини на първи тур”, подчерта Паунов. По думите му от тях 2011 г. в областни градове ГЕРБ е спечелила в 4 областни града, 2015 г. в 11, а 2019 г. в 8 областни града. „Как изглежда картата на България след първи тур? От 8 областни града, в които ГЕРБ печели на първи тур, единствено кандидатите в Пазарджик и Ямбол не отиват на балотаж, в Кърджали печели ДПС. Във всички останали областни центрове кандидатите от ГЕРБ отиват на балотаж с кандидати на БСП в 8 областни града и с 2 представители на други политически партии. Той отчете, че в нито един областен град БСП е първа политическа сила при общинските съветници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Даниела Дариткова: ГЕРБ повишава броя на общинските съветници и в смесените региони"}
{"url": "https://trud.bg/%d0%bc%d0%b0%d0%bd%d0%b5%d1%83%d0%bb-%d0%bd%d0%be%d0%b9%d0%b5%d1%80-%d1%81%d0%bb%d0%b5%d0%b4-%d0%b8%d0%b7%d0%bc%d1%8a%d1%87%d0%b5%d0%bd%d0%b0%d1%82%d0%b0-%d0%bf%d0%be%d0%b1%d0%b5%d0%b4%d0%b0-%d1%89/", "text": "16-ият във втора Бундеслига „Бохум“ беше на седем минути от най-голямата сензация – отстраняване на най-скъпия тим в историята на „Байерн“. Втородивизионният клуб води почти до края с 2:1 и накрая загуби с 1:2. Алармената лампа заблестя с пълната си сила в Мюнхен, а победата със 7:2 над „Тотнъм“ в Шампионската лига все повече изглежда като случайност. „ Ще се уплашим, ако се погледнем в огледалото – каза Мануел Нойер, капитанът на „Байерн“. – Не ни пречеха нито слънцето, нито прожекторите, нито вятърът, нито теренът. Ако се погледнем в огледалото, ще се уплашим. Поне накрая се видя някакво желание. Не е проблем, че втородивизионен съперник ни е затруднил. Всеки от нас трябва да се запита как ще е представил.“ Треньорът Нико Ковач е под най-голямо напрежение. В Мюнхен така и не могат да приемат хърватина като правилния избор за „Байерн“. След мача Ковач призна, че е липсвало почти всичко в играта и че мачът се е превърнал във фестивал на грешките. Томас Мюлер отново влезе като резерва и този път бе спасителят. Вкара в последната минута победния гол. „Когато играя, играя, когато не – не“, беше единственият коментар на юношата, който е най-голям любимец сред феновете.“ При грешни стъпки в следващите два мача срещу „Айнтрахт“ и „Борусия“ (Дортмунд) много е вероятно търпението към Ковач да приключи. Защото никога в историята си „Байерн“ не е давал близо 150 милиона евро за селекция. Един от най-важните примери – Филипе Коутиньо все още не играе като футболист, който идното лято ще струва на клуба 120 милиона евро.", "date": "2019.10.30", "title": " Манеул Нойер след измъчената победа:  Ще се уплашим, ако се видим в огледалото"}
{"url": "https://trud.bg/%d0%b1%d0%b5%d0%b9%d0%bb-%d0%bf%d0%b0%d0%ba-%d0%be%d1%82%d0%ba%d0%b0%d0%b7%d0%b0-%d0%bd%d0%b0-%d0%ba%d0%b8%d1%82%d0%b0%d0%b9/", "text": "Опитите на „Реал“ да изгони Гарет Бейл отново удрят на камък. Дори да пуснат уелсеца като свободен агент, то той не желае да отиде в китайското първенство. На „Сантяго Бернабеу“ Бейл взима по 700 000 евро седмично, а сега пак е в конфликт с треньора Зинедин Зидан. „ Не вярвайте на испанските медии – каза мениджърът му Джонатан Барнет. – Гарет тренира с „Реал“ и играе, когато го пуснат.“ През лятото „Реал“ се опита да продаде Бейл, но никой не се съгласи да поеме огромната му заплата.", "date": "2019.10.30", "title": " Бейл пак отказа на Китай"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d1%80%d0%bc%d0%b5%d0%bd%d1%81%d0%ba%d0%b8%d1%8f-%d0%b3%d0%b5/", "text": "Признаването на арменски геноцид от Камарата на представителите на американския Конгрес няма никаква стойност за Анкара, заяви турският президент Реджеп Тайип Ердоган в реч пред депутатите от своята партия. „Обръщам се към американсканците и към останалия свят: тази мярка няма никаква стойност, ние не я признаваме. В нашата мюсюлманска вяра геноцидът е забранен. Виждаме това обвинение като най-голямата обида за нашата нация“, заяви турският президент. „Парлраментът ни ще отговори на приетата от Камарата на представителите резолюция“, обеща Ердоган.", "date": "2019.10.30", "title": " Ердоган: Признаването на арменския геноцид е най-голямата обида към Турция"}
{"url": "https://trud.bg/%d0%b3%d0%be%d1%80%d1%8f%d1%89%d0%b0%d1%82%d0%b0-%d0%b7%d0%b0%d0%bf%d0%b0%d0%b4%d0%bd%d0%b0-%d1%81%d1%82%d0%b0%d1%80%d0%b0-%d0%bf%d0%bb%d0%b0%d0%bd%d0%b8%d0%bd%d0%b0-%d0%b7%d0%b0%d0%bf%d1%80%d0%b8/", "text": "Сто и двадесет души от горското стопанство, пожарникари доброволци и военни не мигнаха изминалата нощ в опит да ограничат най-големия пожар, който бушува в момента на Балканския полуостров в момента в района на Западна Стара планина. Макар и не в такива грандиозни размери, ситуацията в района на стихийното бедствие напомня кадрите от пожарищата в Калифорния. Огненият ад на границата със Сърбия продължава вече четвърто денонощие и от съседната страна започва все повече да захапва наша територия. От тази сутрин екипи от Държавно горско стопанство Чупрене обследват положението на запад от връх Миджур край Горни Лом. В този район гъст дим и мъгла пречат на видимостта и огнеборците трябва да проверят на място докъде е стигнал огъня за да предприемат необходимите мерки. Пламъците обхващат обширен район от землищата на село Мартиново над Чипровци и село Горни Лом в община Чупрене. Тъй като държавната граница между България и Сърбия върви по билото, пожарът в по-голямата си част е на сръбска територия, но на места прехвърля и в България. По думите на директора на горско стопанство Чупрене инж. Димитър Христозов, горят пасища, които са над гората. Според жители на село Горни Лом, които се задушават от пълзящия пушек, подобен пожар може да бъде изгасен само ако завали дъжд, тъй като теренът е с наклон от над 30 градуса и до бушуващата стихия може да се стигне единствено по тесни кози пътеки. Общата площ на пожара на територията на двете държави е 40 000 декара. Директорът на пожарна безопасност в Монтана Венцислав Райков заяви: „Там са повечето борови гори, които горят върхово, трудно е за гасене…Има опасност пламъците през границата да се върнат отново на наша земя във Видинско”. Райков информира, че заради мъглата в района на стихията се отлага гасенето с вертолет, което било предвидено за сряда в българската част на пожарищата. Появиха се информации в медиите, че Сърбия е поискала помощ за справяне с тежката ситуация от Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Горящата Западна Стара планина заприлича на Калифорния"}
{"url": "https://trud.bg/%d1%81%d0%b2%d0%b5%d1%82%d1%8a%d1%82-%d0%b7%d0%b0%d0%bc%d0%bb%d1%8a%d0%ba%d0%bd%d0%b0-%d0%bf%d1%80%d0%b5%d0%b4-%d1%88%d0%be%d1%83%d1%82%d0%be-%d0%bd%d0%b0-%d0%bc%d0%b5%d1%81%d0%b8/", "text": "Когато Лео докосне топката, се случва нещо специално. Неговият талант не може да се сравни с нищо. Думите са на Ернесто Валверде, треньорът на „Барселона“. Специалистът възкликна след победата с 5:1 над „Валядолид“, в който капитанът участва и при петте попадения. Меси направи хеттрик. Стартира с 50-ия си гол директно от пряк свободен удар – 44 са за „Барса“, а шест – за националния отбор. От сезон 2016/2017 г. Лео се е разписал 16 пъти от фаул, с което е №1 от всички футболисти в петте водещи първенства на Европа. В 118 двубоя Меси е вкарал и асистирал поне веднъж – още един уникален рекорд. „ Лео е от друга планета – каза чилийският халф Артуро Видал, който също се разписа за „Барса“. – Когато той играе по този начин, няма как да загубим. Гледаме го всеки ден на тренировка и всеки ден той ни изненадва с нещо. Губя думи, когато се налага да говоря за Меси.“ Лео вече има 101 гола под ръководството на треньора Валверде. И след като стартира сезона контузен и гледаше от трибуните, вече има четири попадения в последните три срещи. При пряк свободните удари обаче Меси трудно ще стане №1 в историята, сега е десети. Бразилецът Жуниньо Пернамбукано е вкарал 77 пъти директно от фаул – най-често за „Лион“. На второ място е Краля Пеле, който има 70 подобни попадения. Третото място в ранглистата е за Роналдиньо и Виктор Легроталие, които са забили по 66 пъти. Един гол по-малко от фаул има Дейвид Бекъм. Засега пред Меси е дори и един вратар! Бразилецът Рожерио Сени има 59 такива гола. „ Срещу този човек няма ваксина, той е като шарката“, възкликна Давид Еспинар, директор на „Валядолид“. В историята се записа и Луис Суарес. Уругваецът вече е вкарал гол на всеки съперник, който е срещал в Примера дивисион с „Барселона“. „Валядолид“ бе 27-ият опонент, а деветката на каталунците има 137 попадения в испанското първенство. С победата си „Барса“ вече има седем поредни победи във всички турнири и оглави класирането, въпреки че има мач по-малко – отложеното „Ел Класико“ срещу „Реал“. Преследвачът „Атлетико“ се спъна с 1:1 на терена на „Алавес“. Вратарят на „дюшекчиите“ Ян Облак пусна за трети път гол с удар извън наказателното поле и е №1 по този анти показател. Лукас Перес от „Алавес“ пък се разписа в пети мач поред в Примера и стана втори в историята на тима след Уилсон от 1955 година с подобно постижение.", "date": "2019.10.30", "title": " Светът замлъкна пред шоуто на Меси"}
{"url": "https://trud.bg/%d0%b7%d0%b0%d0%b5%d0%b2-%d0%b4%d0%b0%d0%bd%d0%be-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d0%bc%d0%b5-%d0%bf%d0%be%d0%ba%d0%b0%d0%bd%d0%b0/", "text": "Македонското правителство не е получавало покана за членство в Евразийския икономически съюз, заяви македонският премиер Зоран Заев пред медии в Скопие, предаде  . „Вероятно има някаква защитна мембрана, стена около правителството, така че е трудно да пристигне подобна покана“, пошегува се македонският премиер, след което напълно сериозно заяви: „Не, няма такава покана и се надявам, че тя няма да пристигне“. С тези думи македонският премиер отговори на журналистически въпрос дали, след като не получи дата за започване на преговори с ЕС, няма да се обърне към Евразийския съюз, воден от Москва Преди две седмици Македония и Албания не получиха покана за ЕС заради позицията на френския президент Еманюел Макрон, който настоя първо да се проведат реформи вътре в общността и след това да се пристъпи към разширяване. По същество това означава отлагане на Македония и Албания за неопределено време. В същото време в края на миналата седмица Сърбия на президента Александър Вучич подписа договор за присъединяването си към Евразийския съюз, начело с Русия. Отчасти той мотивира това свое действие с бавния напредък на преговорите с Брюксел. ЕС предупреди Сърбия, че членството в Евразийския съюз и ЕС едновременно е невъзможно и на Белград ще му се наложи да избира.", "date": "2019.10.30", "title": " Заев: Дано никога не получаваме покана за Евразийския съюз"}
{"url": "https://trud.bg/4-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b6%d0%b5%d0%bd%d0%b0%d1%82%d0%b0-%d0%bf%d1%80%d0%b8%d1%87%d0%b8%d0%bd%d0%b8%d0%bb%d0%b0-%d0%ba%d0%b0%d1%82%d0%b0%d1%81%d1%82%d1%80/", "text": "Съдът призна за виновна Цвета Таскова за катастрофата на АМ „Тракия“ преди година и половина, при която загинаха шестима души, предаде  . При инцидента имаше и десетки пострадали. При пътното произшествие жената загуби контрол над автомобила си и удари автобуса, а той се обърна. Технически неизправности на двете превозни средства не бяха открити. Магистратите решиха, че смъртта е причинена по непредпазливост и осъдиха 30-годишната жена на четири години лишаване от свобода. От държавното обвинение поискаха условна присъда. Таскова трябва да плати кръвнина за загиналите и пострадалите при фаталната катастрофа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " 4 г. затвор за жената, причинила катастрофата с автобуса на „Тракия” с 6 жертви"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-98-800-%d0%ba%d1%8a%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8/", "text": "98 800 къса /4940 кутии/ контрабандни цигари задържаха митническите служители на ГД „Митническо разузнаване и разследване“ при проверка на товарен автомобил с турска регистрация, пътуващ за Великобритания. Превозното средство влиза в страната от Турция на 26 октомври около 02.10 часа през нощта. Шофьорът, турски гражданин, декларира пред митническите служители редовни документи за превозвана стока, съобщават от Агенция „Митници“. По метода „анализ на риска“ митническите служители селектират камиона за проверка с рентгенова апаратура, при която са набелязани области в товарното помещение с необичайна плътност.   При последвалия физически контрол митническите служители установяват, че сред палетите с групажната стока са укрити кашони, пълни с цигари. Открити са 2440 кутии /48 800 къса/ цигари с марката „Parliament“ и 2500 кутии /50 000 къса/ с марката „Marlboro“, всички без акцизен бандерол. При други три проверки в два камиона и един лек автомобил са открити общо 1120 кутии /22 400 къса/ цигари, укрити в товарните помещения сред декларираната стока и сред личния багаж на пътуващите в колата. При проверка с рентгенова апаратура и последващ физически контрол, сред декларираната стока в товарните помещения на камионите с турска регистрация, превозващи стоки за Германия и Великобритания, са открити общо 820 кутии безакцизни цигари от различни марки. В личния багаж, сред хранителни стоки, на пътуващите трима пътници за Франция в лек автомобил, управляван от френски гражданин, са открити 300 кутии цигари. На нарушителите са съставени актове по Закона за митниците. По случаите са образувани административнонаказателни производства. През месец октомври митническите служители на Териториална дирекция „Южна морска“ и Главна дирекция „Митническо разузнаване и разследване“ са задържали над 960 000 къса контрабандни цигари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Задържаха 98 800 къса контрабандни цигари на „Капитан Андреево“"}
{"url": "https://trud.bg/%d0%b2-%d0%b0%d0%bd%d0%b3%d0%bb%d0%b8%d1%8f-%d0%b3%d0%bd%d0%b5%d0%b2%d0%bd%d0%b8-%d0%bd%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5%d1%82%d0%be-%d0%bd%d0%b8/", "text": "В Англия са крайно недоволни от наказанието, което УЕФА наложи на България за расисткия скандал в евроквалификацията на стадион „Васил Левски“. Дисциплинарната комисия наложи глоба от 75 000 евро и мач срещу Чехия на празни трибуни. Ако в следващите две години пак се провиним, автоматично влиза в сила санкция от още един двубой при закрити врати. „ Асоциацията на професионалните футболисти е силно разочарована от взетите решения на УЕФА – пише в становището й. – В София видяхме грозни расистки обиди. Ясно ни е, че наказанията са според нормативните документи на УЕФА. Време е те да бъдат променени и провинилите се да бъдат санкционирани много по сериозно. Не трябва да зачеркнем като вариант мярката „отстраняване от турнира“. Само с крайни средства ще се спечели битката.“ Сред недоволните е и антидискриминационната организация  FARE. “ Органите на УЕФА бяха длъжни да изпратят много по-силно послание срещу расистите“, твърди изпълнителният директор Пира Пауър. Английската организация към Футболната асоциация в страната  “Kick it out!”  също се включи, твърдейки, че България е пожалена с тази санкция. Според нея УЕФА е изпуснала отлична възможност да покаже решимост в битката с расизма. БФС бе глобен със 75 000 евро заради маймунските звуци и фашистките поздрави от трибуните. Освен това ще платим още 10 000 евро заради освиркване на английския химн. Гостите отнесоха 5000 евро за ругаене по „Мила родино“.", "date": "2019.10.30", "title": " В Англия гневни на наказанието ни"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d0%bf%d0%be%d1%81%d0%bb%d0%b0%d0%bd%d0%b8%d1%87%d0%ba%d0%b0-%d0%bd%d0%b0-%d1%81%d0%b0%d1%89-%d1%81%d0%b5-%d1%80%d0%b0%d0%b7%d1%85%d0%be%d0%b4%d0%b8-%d0%b8%d0%b7/", "text": "Новият посланик на САЩ у нас, Херо Мустафа, се разходи по улиците на София през изминалия уикенд, съобщиха от американското посолство. „Посланик Мустафа се възхити на скулптурите на българските литературни творци баща и син Петко и Пенчо Славейкови и намери топло гостоприемство в Столичната градска библиотека“, се казва в кратката информация на страницата на мисията във фейсбук, където са публикувани и няколко снимки.", "date": "2019.10.30", "title": " Новата посланичка на САЩ се разходи из София, снима се на пл. „Славейков“ (СНИМКИ)"}
{"url": "https://trud.bg/%d1%86%d1%81%d0%ba%d0%b0-%d0%bd%d0%b0%d0%b3%d1%80%d0%b0%d0%b4%d0%b8-%d0%b3%d0%b5%d1%80%d0%be%d0%b8-%d0%be%d1%82-%d0%bc%d0%b0%d1%87%d0%be%d0%b2%d0%b5%d1%82%d0%b5-%d1%81-%d0%b1%d0%b0%d1%80/", "text": "Част от героите на ЦСКА, играли в двата полуфинала срещу „Барселона“ за КНК през 1989 година, се събраха на пищно парти във Военния клуб. Естрадната прима и виден фен на отбора Йорданка Христова изпя една от най-любимите агитката песни „Сърца червени“, а шоуто води Ники Кънчев. Поради неотложни лични причини не присъства треньорът Димитър Пенев, извел тима до най-добрите четири в евротурнира. Художничката Маргарита Кирилова нарисува картини на Христо Стоичков, Димитър Пенев и Трифон Иванов, които бяха продадени на търг. Всички средства са за волейболния ЦСКА, който има финансови затруднения. От името на ръководството изпълнителният директор и „червена“ легенда Пламен Марков поднесе плакети на всички от големите мачове от 1989 година. Специални призове даде и Сергей Славчев от името на сдружението „Червени сърца“. На партито се събраха близо 200 гости.", "date": "2019.10.30", "title": " ЦСКА награди герои от мачовете с „Барса“"}
{"url": "https://trud.bg/%d1%81%d0%b4%d0%b2%d1%80-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%b4%d0%b0-%d0%bd%d0%b5-%d0%bf%d1%80/", "text": "СДВР публикува клип във фейсбук страницата си, в който призовава шофьорите при здрачаване да включат късите светлини. В текста към видеото полицията предупреждава водачите да не променят основните светлини на автомобилите си с различни на цвят от установените правила и отбелязва, че превозните средства на нарушителите ще бъдат спирани от движение: Преходът от лятно към зимно време редовно води до значително увеличаване на количеството на тежки ПТП. Една от основните причини е, че значителна част от водачите на МПС забравят, когато е намалена видимостта, преминаване през тунел или през тъмната част на денонощието да превключат от дневни на къси светлини. С настъпване на лед технологиите много водачи на МПС си позволяват да монтират и да променят основните светлини с различни на цвят от установените правила. Предупреждаваме, че при засичане на такива, моторните превозни средства ще бъдат спирани от движение. Цветове на светлините според Правило № 53 на Икономическата комисия за Европа на Организацията на обединените са: -фар за дълги светлини- бял -фар за къси светлини- бял -пътепоказателна светлина- автомобилно жълта -стоп-светлина- червен -осветител на задния регистрационен номер- бял -предна габаритна светлина- бял или кехлибарен -задна габаритна светлина-червен -заден светлоотражател различен от триъгълен- червен -страничен светлоотражател различен от триъгълен-автомобилно жълт отпред автомобилно жълт или червен отзад -аварийна сигнализация на превозното средство- автомобилно жълт -преден фар за мъгла- бял или селективен жълт -заден фар за мъгла-червен АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " СДВР предупреждава шофьорите да не променят основните светлини на автомобилите си"}
{"url": "https://trud.bg/%d0%ba%d0%b0%d0%bc%d0%b5%d0%bd-%d0%b2%d0%be%d0%b4%d0%b5%d0%bd%d0%b8%d1%87%d0%b0%d1%80%d0%be%d0%b2-%d1%89%d0%b5-%d0%b5-%d0%b2%d0%be%d0%b4%d0%b5%d1%89-%d0%b2-%d0%bd%d0%be%d0%b2%d0%b0%d1%82%d0%b0-%d1%82/", "text": "Камен Воденичаров ще е водещ на предаването „Вечерта на „Ку-ку бенд“ в новата телевизия на Слави Трифонов – 7/8 TV, която ще стартира на 4 ноември в 19 часа. Новината беше съобщена от Трифонов в страницата му във Фейсбук. Шоуменът публикува и видеоклип, в който се вижда как съоснователят на Студентска програма „Ку-ку“ прегръща музикантите от бенда. Предаването „Вечерта на Ку-ку бенд“ ще се излъчва всяка сряда вечер от 20.30 часа. „Щрак! Изненадите не спират“, са финалните думи на Воденичаров в анонса на шоуто. Камен Воденичаров и Слави Трифонов работиха заедно през 90-те години в „Ку-Ку“, а по-късно и в телевизионното предаване „Каналето“. След това двамата се разделят, а с част от екипа Слави създава „Хъшове“ и впоследствие „Шоуто на Слави“. Камен Воденичаров пък остана в БНТ с „Шоуто на Канала“. Двамата работят отново заедно по време на първия сезон на българския „Сървайвър“, където Воденичаров е водещ, а Трифонов е продуцент. Междувременно във Фейсбук се появи фалшива страница на 7/8 TV, която обещава, че по случай стартирането на телевизията ще бъдат раздадени 100 телевизора като награда на 100 човека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Камен Воденичаров ще е водещ в новата телевизия на Слави Трифонов (ВИДЕО)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b3%d0%be%d1%80%d0%b0%d0%bd%d0%be%d0%b2-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0%d1%82%d0%b0-%d1%89%d0%b5-%d0%bf%d0%b0/", "text": "В прогнозния период очакваме коефициентът на безработица да се запази с тенденция на намаление, която ще се реализира с по-бавни темпове от досега, очакваме безработицата да достигне до 4% през 2022 година. За сравнение с нивата през тази година около 4,4 на сто. Това каза министърът на финансите Владислав Горанов при представянето на параметрите на бюджетната рамка за 2020 година пред съвета за тристранно сътрудничество. „Нестабилната геополитическа обстановка, по-силното от очакваното забавяне на икономическата активност в ЕС са основните рискове, които виждаме пред нашата икономика, те могат да повлияят негативно както на износа, така и на очакваното възстановяване на частните инвестиции“, посочи още Горанов. Прогнозният БВП се очаква да достигне 126,7 милиарда лева за следващата година, за 2021 – 134,9, а за 2022 – 143,3. В прогнозния период се очаква леко забавяне на инфлацията – около 2,1 на 100 годишно в сравнение с 2,5 за 2019 поради очакваните намаляващи равнища на международните цени на петрола, но вътрешните фактори за инфлацията се запазват, посочи още министърът на финансите. очакваният икономически растеж за следващите три години е около 3,3 на сто за всяка една година от прогнозния период. За 2020 година през бюджета ще към общините ще бъдат трансферирани над 4,2 млрд. лв. или с 460 млн.лева повече спрямо тази година. По отношение на данъчната политика, запазват се данъчните ставки през целия мандат на кабинета. Ще продължат и данъчните облекчения за земеделските стопани.", "date": "2019.10.30", "title": " Министър Горанов: Безработицата ще падне до 4% през 2022 г."}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b8%d1%80-%d0%bd%d0%b0-%d0%b2%d0%b7%d0%b2%d0%be%d0%b4-%d0%b1%d0%b5-%d0%b3%d0%bb%d0%be%d0%b1%d0%b5%d0%bd-%d0%be%d1%82-%d1%81%d1%8a%d0%b4%d0%b0-%d1%81-1000-%d0%bb/", "text": "Командир на взвод в ямболско формирование получи от Военния съд в Сливен глоба от 1000 лева за проявена жестокост към гръбначно животно. Армеецът замерил с камък малко куче и причинил смъртта му, съобщиха от съда. Инцидентът е станал на 21 март рано сутринта, докато кадровакът отивал на работа в поделението. Близо до КПП-то бил нападнат от безпризорно женско куче, което го захапало за крачола. Афектиран, той започнал да замерва с камъни малките кучета, които женската отглеждала наблизо, под изоставен наблюдателен пост. Свидетели се намесили и го спрели. Обадили се на военната полиция и на общината в Ямбол. Ветеринари пристигнали, упоили майката и заедно с кученцата ги транспортирали до приют. Един от запратените камъни улучил смъртоносно едно от кутретата. Военният съд е преценил, че заради добрите характеристични данни на подсъдимия по време на 16-годишния му стаж в армията, той трябва да бъде освободен от наказателна отговорност и да му бъде наложено административно наказание. Решението вече влезе в сила.", "date": "2019.10.30", "title": " Командир на взвод бе глобен от съда с 1000 лева за смъртта на малко куче"}
{"url": "https://trud.bg/4-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%b7%d0%b2%d0%b5%d1%80%d0%b3-%d0%b8%d0%b7%d0%bd%d0%b0%d1%81%d0%b8%d0%bb%d0%b8%d0%bb-%d1%81%d0%b0%d0%bc/", "text": "4 години затвор постанови Варненският районен съд за 46-годишен мъж, изнасилил брутално самотна пенсионерка. Красимир И. нападнал 77-годишната жена в дома й късно вечерта на 6 октомври 2017 г. Нахлул в двора и вдигнал шум. Жената излязла да види какво става, а той я изблъскал в къщата, сломил съпротивата й с множество удари по главата и тялото и я изнасилил. Докато удрял жертвата, от джоба му изпаднал портфейл с бележки с телефоните и имената на негови познати. След като приключил с гнусното дело, Красимир си тръгнал. На другата сутрин посинената пенсионерка успяла да излезе на двора. Видяла я нейна съседка, която викнала полиция. Първоначално от срам жената не казала, че е изнасилена, но после признала всичко. Тъй като вечерта не носела очила, сметнала, че нападателят е неин познат, който през лятото й помагал в работата по двора. Той бил задържан, но разследващите бързо открили, че извергът е Красимир. ДНК-експертиза потвърдила, че той е автор на престъплението, а свидетели заявили, че няколко часа преди зверството видели Красимир да обикаля с коня и каруцата си около дома на жертвата. Пред магистратите подсъдимият си призна вината и пожела бърз процес, като така си спести 2 г. от първоначално наложената 6-годишна ефективна присъда. Съдът уважи гражданския иск на пострадалата в размер на 20 000 лв. Това не е първата присъда на Красимир. Той е с начално образование и има склонност към насилие, включително и към самотни възрастни жени, уточниха от прокуратурата.", "date": "2019.10.30", "title": " 4 години затвор за изверг, изнасилил самотна пенсионерка"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0%d0%bf%d0%b0%d0%b4%d0%bd%d0%b0-%d0%b2%d0%be%d0%b4%d0%b0%d1%87-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d1%81%d0%bb%d0%b5%d0%b4-%d0%b7/", "text": "Водач на лек автомобил е заплашил с пистолет шофьор на автобус след засичане и скандал на столичният булевард Черни връх. Полицията е задържала и двамата мъже, предаде  . При инцидента автобусът и лекият автомобил се засекли на булеварда. Шофьорът на колата влязъл в автобуса и ударил водача, а той от своя страна е нарязал гумите на лекият автомобил. Тогава опонентът му извадил законно притежаван пистолет и го е заплашил. Пристигналият на място полицейски патрул отвел и двамата мъже в Четвърто РПУ за изясняване на случая. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Шофьор нападна водач на автобус след засичане в София, рязаха гуми и се плашиха с пистолет"}
{"url": "https://trud.bg/%d0%b4%d0%b0%d0%bc%d0%b0-%d1%89%d0%b5-%d1%80%d1%8a%d0%ba%d0%be%d0%b2%d0%be%d0%b4%d0%b8-%d0%bd%d0%be%d0%b2%d0%b8%d1%8f-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82/", "text": "Отново дама ще ръководи Общинския съвет на Бургас. Новоизбраният председател е Севдалина Турманова. Тя е втората жена председател на местния парламент. Първата бе Снежина Маджарова. Тя бе избрана на първата сесия от мандата на ОбС. Първата сесия на новоизбрания ОбС с мандат 2019-2023 г. водеше най-възрастният съветник Бенчо Бенчев („Ние, Гражданите“).  „Пожелавам ползотворна и добра работа на Общинския съвет. Нека работим за поставените ни задачи и обещанията, които сме дали на нашите съграждани“, каза Бенчев. След това бе избрана комисия, която да проведе тайните избори за председател на ОбС. От ГЕРБ очаквано номинирана Седалина Турманова. От опозицията предложиха Иво Баев („Демократична България – Обединение“). В гласуването участваха 49 съветници. Двама от новоизбраните не присъстваха на клетвата – Милен Ненчев от НФСБ и Кирил Начев от СЕК. те ще положат клетва на второто редовно заседание на местния парламент. След преброяване на гласовете се оказа, че Севдалина Турманова е избрана с 36 гласа. За Иво Баев са гласували 6 съветници. Недействителните бюлетини са 7. Аритметиката показва, че за Турманова са гласували – ГЕРБ (24), СДС (2), СЕК (4), „Възраждане“ (2), „Ние, Гражданите“ (2), НФСБ (1), ДПС (1). За Иво Баев вот са пуснали – ДБГ (4) и „Демократична България – Обединение“ (2). Недействителните бюлетини са на БСП, която има точно 7 съветници. След избирането на Севдалина Турманова за председател на ОбС, ще трябва да бъде назначен нов зам.-областен управител на област Бургас, мястото което тя заемаше в продължение на няколко години.", "date": "2019.10.30", "title": " Дама ще ръководи новия Общински съвет в Бургас\t"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d1%87%d0%b5%d1%80%d0%bd%d0%be%d0%bc%d0%be%d1%80%d1%81%d0%ba%d0%b8%d1%8f%d1%82-%d1%80%d0%b5%d0%b3%d0%b8%d0%be%d0%bd-%d0%b8%d0%bc/", "text": "Черноморският регион има голямо стратегическо значение за НАТО и алиансът увеличава своето присъствие в него. Това заяви в Одеса генералният секретар на Северноатлантическия договор Йенс Столтенберг. „За НАТО ситуацията в Черно море има огромно стратегическо значения. Румъния, България и Турция, трите крайбрежни страни в Черно море са членове на алианса. Грузия и Украйна също са крайбрежни страни и наши партньори“, каза той. Столтенберг отбеляза, че НАТО и страните-партньори на алианса имат широко присъствие в региона и че „присъствието в този регион се увеличава“. „Присъствието на четири кораби на НАТО в Одеса е още едно потвърждение на това, колко важен е този регион за алианса, а също така демонстрира подкрепа за Украйна“, добави той. По-рано министерството на отбраната на Украйна съобщи, че в Одеса е пристигнала група от четири кораба на НАТО, сред тя е и българският „Шквал“. Корабите ще останат в одеското пристанище една седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Столтенберг: Черноморският регион има голямо стратегическо значение за НАТО"}
{"url": "https://trud.bg/%d0%b4%d0%b0%d0%bd%d0%b8%d1%8f-%d0%b4%d0%b0%d0%b4%d0%b5-%d1%80%d0%b0%d0%b7%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82/", "text": "Дания даде разрешение за изграждането на „Северен поток-2″. „Датската енергийна агенция издаде разрешение на компанията Nord Stream 2 AG за изграждането на газопровода „Северен поток-2“ през континенталния шелф на Дания югоизточно от Борнхолм в Балтийско море“, се казва в изявлението. Според оценката на агенцията този маршрут е най-безопасният и отговаря на екологичните норми. „Северен поток-2“ на практика е построен, неговото пускане в експлоатация е планирано за края на 2019 г. По-рано президентът на „Газпром“ Алексей Милер прогнозира, че за изграждането на тръбопровода през датски води ще са необходими около 5 седмици след получаването на разрешение от властите на страната. Проектът включва изграждането на две газови връзки с общ капацитет от 55 милиарда кубически метра годишно от руското крайбрежие през Балтийско море до Германия. По-рано Германия, Финландия и Швеция издадоха разрешение за строеж, остана само Дания, информира БГНЕС. Някои страни са против „Северен поток-2“, предимно Украйна, която се страхува да не загуби приходи от транзита на руски газ, и САЩ, които имат амбициозни планове за износ на своя втечнен природен газ в Европа. Латвия, Литва и Полша съвместно заявиха, че не одобряват проекта – техните лидери са уверени, че той е политически. Русия многократно призовава да не се възприема газопровода като инструмент за влияние. Според Владимир Путин, Москва разглежда проекта изключително като икономически. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Дания даде разрешение за изграждането на „Северен поток-2″"}
{"url": "https://trud.bg/%d1%87%d0%b5%d1%85%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b7%d0%b0-%d0%be%d0%b1%d1%89-%d0%b5%d0%b2/", "text": "Чехия застава зад идеята на председателя на парламентарната Комисия по културата и медиите Вежди Рашидов за общ европейски стандарт на страните членки на ЕС в опазването на културното наследство, борбата с незаконния трафик на културни ценности, с фалшификатите на произведения на изкуството и с фалшивите новини. Това стана ясно днес в Прага по време на срещата на Вежди Рашидов с Мартин Бакса, председател на Комисията по културата в Камарата на депутатите в Чешкия парламент. Г-н Рашидов е на еднодневно работно посещение в Прага. На срещата присъства и Антонин Станек – член на Комисията. Тук бе и българският посланик в Прага Йордан Първанов. В началото на разговора Мартин Бакса, който е и кмет на Пилзен, поздрави Вежди Рашидов за впечатляващото му представяне на прочутото Лондонско биенале неотдавна, както и за изложбата му  „Страсти“ в Пловдив. „Пилзен беше вече столица на културата, сега е Пловдив и аз зная колко е важно изкуството и таланта да бъдат достойно представени“ , сподели г-н Бакса. Мартин Бакса приветства идеята на Вежди Рашидов през следващата година София да бъде домакин на специална среща на председателите на парламентарните комисии по култура на страните членки на ЕС и на този форум да бъдат обсъдени конкретните мерки за общите усилия на Европа в опазването на културното наследство и по другите актуални теми. „Сигурен съм, че ние като страни членки на ЕС само с активни общи усилия можем да приложим най-доброто в опазването на паметниците на културата и да се противопоставим категорично на нелегалния трафик на артефакти, затова се радвам, че и Чехия подкрепя моето предложение българският парламент да бъде през 2020 година домакин на европейски форум по тези теми, както и по проблема с фалшифицирането на произведения на изкуството и по въпроса с фалшивите новини, който засяга всички държави. България има уникално културно наследство, а Европа е най-старият континент, люлка на безценни цивилизации и затова сме длъжни да опазваме заедно създаденото през вековете“, каза по време на срещата Вежди Рашидов. Мартин Бакса изрази готовност Чехия да покаже на форума в София догодина най-добрите си практики, за да се използват за създаването общ европейки стандарт за опазването на културното наследство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Чехия подкрепя Вежди Рашидов за общ европейски стандарт в опазването на културното наследство"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%be%d0%bf%d0%b8%d1%82%d0%b0%d0%bb-%d1%81%d0%b5-%d0%b4%d0%b0-%d0%b8%d0%b7%d0%b1/", "text": "Полицията задържа 58-годишен водач на лек автомобил „Шевролет“. Към 23.00 часа на 29-ти октомври на бургаската улица „Петко Задгорски“, служители от Пето Районно управление спрели за проверка автомобила, с бургаска регистрация, който първоначално не се съобразил с полицейското разпореждане и ускорявайки скоростта стигнал до паркинга пред блок 41 А в комплекс „Изгрев“. При проверката е констатирано, че бургазлията шофирал след употреба на алкохол с концентрация – 1,94 промила. Отказал е даде кръв за химичен анализ и е задържан за срок до 24 часа. По случая е образувано бързо полицейско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Задържаха пиян шофьор, опитал се да избяга от полицейски екип"}
{"url": "https://trud.bg/%d0%b4%d0%b6%d0%be%d0%bd-%d1%81%d0%b8%d0%bd%d0%b0-%d0%b4%d0%b0%d1%80%d0%b8-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%b4%d0%be%d0%bb%d0%b0%d1%80%d0%b0-%d0%b7/", "text": "Актьорът и кечист Джон Сина обяви в Twitter, че ще дари 500 000 долара на благотворителност, подпомагаща пожарникарите, борещи се с  . Сина, който играе ролята на пожарникар в предстоящия да излезе „Playing with fire“, дори призова Paramount Pictures да изберат една такава благотворителност, за която той да дари половин милион долара. „Тези хора рискуват живота си и работят 24/7. От нас се изисква да им помогнем с ресурси“, споделя Джон във видеото, публикувано в Twitter профила му.", "date": "2019.10.30", "title": " Джон Сина дари половин милион долара за пожарите в Калифорния"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b1%d0%b8%d0%bb%d0%b8-%d1%83%d0%b1%d0%b8%d1%82%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%85%d0%b5%d0%bb/", "text": "Трима бяха убити, а девет са ранени при стрелба по време на Хелоуин парти в жилище в Лонг Бийч, Калифорния. Полицията се е получила сигнал за инцидента около 22.45 ч. местно време. трите жертви са млади мъже на около 20 години. от ранените петима са в критично състояние и поради тази причина има вероятност броят на жертвите да се увеличи. Властите смятат, че стрелецът е само един и е избягал. Все още няма информация са самоличността и мотивите му.", "date": "2019.10.30", "title": " Трима души са били убити по време на Хелоуин парти в Калифорния (ВИДЕО)"}
{"url": "https://trud.bg/%d0%b1%d0%bb%d0%b8%d0%b7%d0%be-90-000-%d1%81%d0%b0-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%b8-%d0%b0%d0%bb%d0%b0%d0%b4%d0%b6%d0%b0-%d0%bc%d0%b0%d0%bd%d0%b0%d1%81%d1%82%d0%b8%d1%80/", "text": "88 000 български и чуждестранни туристи са посетили Аладжа манастир през тази година, което с 10% повече в сравнение с предходната, съобщи главният уредник Валери Кинов. Той посочи, че обектът е с най-висок ръст на посещаемост в системата на Регионалния исторически музей – Варна. Това се дължи на факта, че от май до октомври, музеят е отворен от 9 ч. до 21 ч., без почивен ден. В националните празници входът е безплатен. Броят на индивидуалните посетители е 80%, останалите са групи, а съотношението възрастни – деца е съответно 83% към 17%. 76% от посетителите са чужденци, като основната група са полски и румънски туристи. Аудиовизуалният спектакъл „Легенди от Аладжа манастир“ е посетен от 6 189 души, от които 90% са чужденци, основно германци. В ход е разработване на проектно предложение по оперативна програма „Региони в растеж“, което предвижда реставрация, консервация и социализация на археологическия обект, основен ремонт и реконструкция на посетителския център, обновяване на изложбените зали и създаване на нова експозиция, ново осветление в комплекса, осигуряване на достъпна среда в обекта и създаване на нов аудиовизуален спектакъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Близо 90 000 са посетили Аладжа манастир\t"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%bf%d0%be-%d0%b5%d0%b2%d1%82%d0%b8%d0%bd%d0%b8-%d1%81%d1%82%d0%be%d0%ba%d0%b8-%d0%bd%d0%b0-%d0%b8%d0%b7%d0%bf%d0%bb%d0%b0%d1%89%d0%b0%d0%bd%d0%b5/", "text": "Българите купуват по-евтини стоки на изплащане през тази година в сравнение с миналата. Хората предпочитат да спестят пари и взимат по-бюджетни варианти на шест от десетте най-често купувани с кредит стоки. Това са смартфони, телевизори, перални, матраци, хладилници и готварски печки, казаха експерти от банкова институция. При останалите четири групи стоки – лаптопи, дивани, обзавеждане за спалня и климатици има ръст на цените. Българите вече са по-внимателни при покупките си и предпочитат да не харчат много пари за битова техника. Заради тази нова тенденция от банката отчитат, че смартфонът, за който българите търсят финансиране, е с 40% по-евтин от този, който са купували през 2018 г. Цената му варира между 530 лв. и 580 лв., при почти 1000 лв. през 2018 г. и е най-търсената стока на изплащане в момента. Въпреки поевтиняването, характеристиките на смартфоните не се променят съществено, показва проучването. При черната техника се забелязва, че най-купуваният телевизор на изплащане се е смалил с 6 инча и е поевтинял с 330 лв. При лаптопите се забелязва тенденция за увеличаване на тавана на сумата за изплащане от 700 лв. на 5000 лв., но има и по-ниска минимална цена от 450 лв. При покупка на бяла техника бюджетът също намалява – най-търсеният модел хладилник на изплащане през 2019 г. е със 100 лв. по-евтин от най-предпочитания през 2018 г. и с 41 литра по-малък обем. При пералните също се забелязва поевтиняване като цената при купуване на изплащане вече има таван от 640 лв. Климатиците на изплащане са поскъпнали средно с 50 лв. за година до 950 лв., а диваните – с 30 лв. до средно 1150 лв. Най-много се е вдигнала цената за обзавеждане на спалня – със 150 лв. до средно 950 лв. Българите изплащат домакинските си уреди най-често за една година, което е по-бързо отколкото жителите на Румъния, Словакия, Чехия и Унгария. За сравнение в Румъния изплащат кредита си за 14 месеца, а в Унгария за 20 месеца. Средната сума на стоките на изплащане у нас е една от най-ниските – 420 евро, в Румъния е 427 евро, а в Словакия е 624 евро. Същевременно българите дават по-голям дял от доходите си за изплащане на стоките спрямо жителите на Унгария, Словакия и Румъния.   През ноември и декември пазаруваме два пъти повече стоки на изплащане, пресмятат експерти от банковата институция. Причините за ръст на оборотите при продажбите на уреди за дома и мобилни телефони са намаленията за “Черния петък“, който тази година ще се проведе на 29 ноември, както и подаръците за коледните и новогодишните празници. През този период от годината хората пазаруват повече черна техника, отколкото бяла. Причината за това е, че мобилни телефони, таблети, лаптопи и телевизори често се купуват за подарък, докато хладилникът и пералнята се смятат за необходимост в дома и хората ги купуват при нужда, а на за да направят по-весели коледните и новогодишните празници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Купуваме по-евтини стоки на изплащане\t"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b1%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%bf%d0%be-%d1%81%d1%83/", "text": "„ Лудогорец“ пък би собствения си рекорд по сухи мрежи в българския елит. При победата с 2:0 над „Царско село“ шампионите за осми път поред не допуснаха гол. За последно „Черно море“ на 18 август вкара на „орлите“ при домакинската си загуба с 1:2. „Трудно ще е, но и тази година ще станем шампиони“, закани се полският нападател Якуб Свиерчок, който откри резултата срещу „Царско село“. В следващия кръг „Лудогорец“ приема „Берое“ в събота и ще се срещне с бившия си треньор Димитър Димитров-Херо. „ Ботев“ (Пд) прекъсна серия от пет поредни загуби в елита. „Канарчетата“ и „Арда“ разделиха точките на базата в Коматево – 1:1. Головете паднаха за по-малко от 120 секунди през второто полувреме. Завърналият се при „канарчетата“ Фернандо Виана откри резултата в 63-ата минута, а след центъра Иван Коконов изравни. В нито един от петте загубени мача преди това „Ботев“ не се бе разписвал. Последният двубой без поражение бе пловдивското дерби с „Локомотив“ – 1:1. Лошата серия доведе до раздялата с треньора Желко Петрович и новото назначение в тима на Ферарио Спасов.", "date": "2019.10.30", "title": " “Лудогорец“ би собствен рекорд по сухи мрежи"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bd%d0%b0%d1%81%d0%b8%d0%bb%d0%bd%d0%b8%d0%ba-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d1%83%d0%b1%d0%b8%d0%b5-%d0%b1%d0%b8%d0%b2%d1%88%d0%b0-%d1%81%d1%8a/", "text": "Окръжната прокуратура в Шумен предаде на съд домашен насилник, който опита да убие съпругата си след преследване на пътя. 31-годишният Нилгин А. е предаден на съд за четири престъпления, като най-тежкото е опитът да за убийство при условията на домашно насилие, съобщават от Апелативна прокуратура-Варна. Той ще отговаря и за хулиганство при управление на автомобил, за закана с убийство и за държане на преправен газов револвер без разрешение. Подсъдимият е в ареста от м.май тази година и вече е преведен в затвора в Ловеч. Нилгин и пострадалата шуменка имали три деца. Съжителство им било съпътствано от системно физическо и психическо насилие, мъжът забранявал на жена си да работи, разрешавал й да се среща само с най-близкия семеен кръг. След системна употреба на алкохол проявявал ревност и демонстрирал безгранична доминация в семейните отношения. Съпругата го напускала неколкократно, връщала се при родителите си и след молби от страна на Нилгин отново се завръщала при него.  На 31 май 2018 г. жената се изнесла окончателно, а на 14 февруари т.г. се развели по взаимно съгласие, като родителските права били предоставени на майката. През май и април тази година подсъдимият започнал да следи бившата си съпруга, която пътувала до работа със свой съсед. На 14 май Нилгин купил GPS-устройство за проследяване и го монтирал под колата на съседа, за да може да знае във всеки момент къде се намира колата му. На 20 май Нилгин се срещнал с бившата си съпруга и поискал да се съберат. Направил опит насила да я качи в колата си, но не успял. Купил газ-сигнален револвер, който повредил при опит да го манипулира. На следващия ден си купил газов револвер, успял да го преправи и да произведе пробен изстрел.  На 22 май предприел преследване на автомобила, управляван от съседа, в който пътувала и бившата му жена. Препречил пътя на колата. За да преустанови действията на бившия си мъж, жената слязла и отишла до автомобила на Нилгин. Тогава той произвел 3 изстрела към главата й. Жената паднала на земята. Съседът отишъл да й помогне, а Нилгин започнал да го псува и го заплашил с убийство. Произвел още един изстрел и потеглил. След като излязъл от Шумен, изхвърлил оръжието и боеприпасите. Предал се сам в полицията в Разград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Съдят насилник, опитал да убие бивша съпруга\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%be-%d0%bb%d0%b8%d1%87/", "text": "В зала „Скаптопара“ в Благоевград от утре стартира Държавно лично и отборно първенство по бокс за мъже купата на България. Съревнованието официално ще бъде открито в 16.00 часа на 31 октомври и ще продължи до 3 ноември. Сред състезателите са едни от най-добрите боксьори в България. На ринга ще се изправят 150 боксьора от 40 клуба. Благоевград за пореден път е домакин на спортно мероприятие с такъв висок национален ранг и за първи път на Държавно първенство по бокс за мъже за купата на България. На откриването ще присъства Красимир Инински – президент на Българската федерация по бокс. Сред участниците е и боксов клуб „Пирин“ с основател отец Андон Шавулев. Община Благоевград е съорганизатор с Българска федерация по бокс и боксов клуб „Пирин“.  Входът за първенството е безплатен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Благоевград е домакин на Държавно лично и отборно първенство по бокс за мъже купата на България"}
{"url": "https://trud.bg/%d0%b4%d0%b2%d0%b0-%d1%82%d1%80%d0%b0%d0%bc%d0%b2%d0%b0%d1%8f-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84/", "text": "Два трамвая се удариха на столичния бул. „Христо Ботев“ между пл. „Македония“ и бул. „Александър Стамболийски“, предаде БТВ. Към момента все още не е ясно дали има пострадали при инцидента. Видимо двете пътнически возила са със сериозни повреди. На мястото се образува голямо задръстване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Два трамвая се удариха в центъра на София"}
{"url": "https://trud.bg/%d0%bf%d1%81%d0%b8%d1%85%d0%b0%d1%80-%d0%be%d0%bf%d0%be%d0%b6%d0%b0%d1%80%d0%b8-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "Огнищата в “Хиподрума” са през 30-40 метра Някои от подпалените коли не са със софийска регистрация Серия от палежи на автомобили вдигна на крак пожарната и полицията в два квартала на София. Към 0,30 ч. три паркирани коли избухнали в пламъци в “Хиподрума”., а 4 часа по-късно още един в кв. “Гевгелийски”. Огънят се прехвърлил и на спрените в съседство още 6-7 коли. “Бяхме легнали, но чухме гърмежи и станахме. Обадихме се на 112, но оттам казаха, че вече имат сигнал от квартала. Пожарната пристигна за няколко минути”, разказаха очевидци от “Хиподрума” пред “Труд”. Трите подпалени автомобила са от среден клас – нито нови, нито скъпи. Местата им са на разстоянието от 30-40 метра. Някои от колите са паркирани по продължение на улицата, а други на широка площадка до ограда на болница за рехабилитация на деца. Залети са били по таваните и предните капаци с гориво и подпалени. Според неофициална информация от полицията нито един от тримата собственици няма крими досие, не е затънал в дългове, нито пък имал нещо общо с изборите. Те казвали, че нямат разправии със съседи за места за паркиране или по други поводи. Правело впечатление обаче, че няколко от общо от 11-те засегнати автомобили не са със софийска регистрация. Работи се по основна версия, че автор на палежите в “Хиподрума” е психично болен човек. Засега няма доказателства, че автомобилът в “Гевгелийски” е опожарен от същия извършител.", "date": "2019.10.30", "title": " Психар опожари паркирани автомобили (обзор)"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%bb%d0%b8%d1%86%d0%b5%d0%b2%d0%be/", "text": "Дентални специалисти ще са на разположение 24/7 Модерна техника ще съкращава времето за операция почти двойно Национален консултативен център по лицево-челюстна хирургия ще заработи до дни в Университетската многопрофилна болница за активно лечение (УМБАЛ) “Св. Анна” в София. Специална телефонна линия ще бъде на разположение денонощно на хирурзи и пациенти от цялата страна. Доц. д-р Васил Свещаров, който е главен координатор на експертния съвет в тази област към министерството на здравеопазването, както и доц. д-р Боян Влдимиров от Съвета ще са част от Националния център. А новото звено ще се оглавява от д-р Константин Димов, който заяви пред “Труд”: “В болницата се използва технология за заместване на увредени или липсващи костни структури посредством индивидуални 3D принтирани импланти”. “Модерната техника ще съкращава между 40 и 50 процента времето за операция”, посочи още д-р Константин Димов. Националният консултативен център при необходимост ще изпраща и екипи на място. Така например, ако стане инцидент с пострадал край Велико Търново, а пациентът не може да бъде транспортиран заради състоянието му, екип от специалисти може да пристигне на място с хеликоптер, за да окаже необходимата помощ. Българските хирурзи по лицево-черепна хирургия ще работят в тясно партньорство с техни колеги от Германия и Русия. “В УМБАЛ “Св. Анна” ще бъде създаден и денонощен дентален център, в който дентални лекари и специалисти по орална хирургия ще бъдат на разположение на пациентите 24/7”, посочи още ръководителят на Националния консултативен център по лицево-челюстна хирургия д-р Димов.", "date": "2019.10.30", "title": " Откриват национален център за лицево-челюстна хирургия"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%83%d0%bd%d0%b3%d0%b0%d1%80%d0%b8%d1%8f-%d0%b7%d0%b0-%d0%b4%d0%b0-%d0%b7%d0%b0/", "text": "Руският президент Владимир Путин пристигна днес на посещение в Унгария с намерението да засили тесните връзки на Русия с тази страна членка на Европейския съюз и НАТО, предаде ДПА. Унгария е една от малкото държави от ЕС, запазили близки отношения с Москва след анексията на Крим през 2014 г., довела до влошаване на отношенията на Русия със Запада. Малко преди пристигането на руския президент унгарският министър на външните работи Петер Сиярто говори на бизнес форум в Будапеща и описа страната си като мост в сътрудничеството между Изтока и Запада. Предвидено е Путин да се срещне с унгарския премиер Виктор Орбан, с когото поддържат близки отношения. Очаква се двамата лидери да обсъдят търговските връзки и по-специално доставките на руски природен газ за Унгария. Унгария, която членува и в НАТО, има разногласия с Киев по въпроси, свързани с унгарското малцинство в Западна Украйна, като правото на двойно гражданство, отбелязва ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Путин е на посещение в Унгария, за да засили тесните връзки между двете държави"}
{"url": "https://trud.bg/us-%d0%ba%d0%be%d0%bd%d0%b3%d1%80%d0%b5%d1%81%d1%8a%d1%82-%d0%bf%d1%80%d0%b8%d0%b7%d0%bd%d0%b0-%d0%b0%d1%80%d0%bc%d0%b5%d0%bd%d1%81%d0%ba%d0%b8%d1%8f-%d0%b3%d0%b5%d0%bd%d0%be%d1%86%d0%b8%d0%b4-%d0%be/", "text": "Ереван приветства решението като историческа справедливост Ердоган се закани с отговор на турския парламент Камарата на представителите на Конгреса на САЩ одобри с голямо мнозинство – 405 гласа “за” и 11 “против”, резолюция за признаването на геноцида над арменците в Османската империя. В документа се посочва значението на това да се почита паметта на жертвите на арменския геноцид чрез официалното му признаване. Това бе първият път, в който в US Конгреса се подлага на гласуване такава резолюция. В продължение на десетилетия американски конгресмени са обсъждали подобни резолюции, не те никога не са стигали до вот. Анкара реагира гневно на новината, като посочи, че резолюцията е “лишена от каквато и да било историческа или правна база” и допълни, че това е “безсмислена политическа стъпка, насочена само към арменското лоби и антитурски групи”.„ Турция признава, че мнозина арменци са били убити, но отрича да става въпрос за геноцид. Стотици хиляди арменци са убити или загиват от глад в османската кампания по масовото им депортиране. Според Анкара загиналите са 300 000, но според Армения те са 1,5 милиона. Президентът Реджеп Ердоган обяви вчера, че турският парламент ще отговори на приетата във Вашингтон резолюция, без да даде подробности. Той обаче повтори, че страната му не приема определението геноцид. “Виждаме това обвинение като най-голямата обида за нашата нация”, допълни Ердоган. Премиерът на Армения Никол Пашинян приветства решението на Камарата на представителите, като го определи като “смела стъпка в посока установяване на истината и историческата справедливост”.", "date": "2019.10.30", "title": " US Конгресът призна арменския геноцид (обзор)"}
{"url": "https://trud.bg/%d0%be%d0%b1%d0%bb%d0%b0%d1%81%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b5-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%bf%d0%be%d1%81%d1%80-2/", "text": "Общините от област Велико Търново са готови за зимата и имат техническа възможност за осъществяване на снегопочистване по пътните мрежи. Координацията между всички институции е много добра и обменът на информация, както между общините, така и между всички териториални звена и съседните области е денонощен, стана ясно на днешното заседание на Областния съвет за намаляване на риска от бедствия. В готовност да се справят с възникването на сложни ситуации са структурите на ОПУ, РД ПБЗН, РЗИ, КАТ, ДАИ, Вик „Йовковци, Центъра за спешна медицинска помощ и Басейнова дирекция – Плевен. Областният управител проф. д-р Любомира Попова изслуша докладите на общините и териториалните структури. На срещата присъстваха директори и експерти от администрацията. В докладите на общините и териториалните структури бе посочено че, във всички детски заведения и училища са осигурени необходимите количества горива за отопление, вече са подписани договори с фирми за снегопочистването и поддържането на общинските пътни мрежи в градовете. От Областно пътно управление докладваха, че са осигурени 96 машини за справяне със зимата, съгласно плана за работа на ОПУ. Необходими за областта са 22 000 тона инертни материали, 3500 тона сол и 70 тона сухи химически материали. Към момента са осигурени 76 % от техническата сол и около 35 % от инертния материал и 100 % от химическите материали. Останалите количества ще бъдат доставени в срок. Училищните автобуса в 47-те училища в областта са минали технически прегледи и имат зимни гуми. Училищата в областта имат осигурено гориво за зимния сезон.", "date": "2019.10.30", "title": " Област Велико Търново е готова да посрещне зимата\t"}
{"url": "https://trud.bg/%d0%b1%d0%b8%d0%bb%d1%8f%d0%bd%d0%b0-%d0%b4%d1%83%d0%b4%d0%be%d0%b2%d0%b0-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d1%81-%d1%84%d0%b0%d0%bb%d1%81%d1%82%d0%b0%d1%80%d1%82/", "text": "Трикратната европейска шампионка Биляна Дудова се върна с фалстарт на тепиха. Нашето момиче падна още в първия кръг на световното до 23 г. в Будапеща. Макар и с малка разлика сребърната медалистка от Мондиал 2018 отстъпи на китайската дебютантка Ки Жанг с 2:3 в категория до 59 кг. Азитаката загуби в следващата среща и българското участие приключи. Биляна се върна в голямата борба след 5-месечна пауза. През април именно в кат. до 59 кг тя спечели третата си евротитла, но месец по-късно се самонарани при афект. Тя не успя да се възстанови и пропусна световното в Казахстан през септември, първа олипийска квалификация. Догодина обаче предстоят още две, като последната е в София в края на април. Другата ни представителка на мондиала Фатме Мандева (50 кг) започна с победа над Анна Крол (Полша) – 10:0, но последва нова загуба от китайка – 0:10 от Фенг Зиги, като битката продължи 1,22 мин. Снощи азиатка се бори на полуфиналите и при успех нашето момиче ще продължи в репешажите днес.  В петък стартират класиците, където на тепиха ще излязат 6-има национали. Свободняците останаха без отличие.", "date": "2019.10.30", "title": " Биляна Дудова се завърна с фалстарт"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%bf%d0%b0%d1%80%d1%84%d1%8e%d0%bc-%d0%be%d1%82-%d0%b1%d0%b0%d1%80%d1%83%d1%82-%d0%b2-%d0%bf%d0%b0/", "text": "Днес в Русия отбелязват Деня на репресираните. На ул. Никольска 23 в Москва се намира сградата на Колегията на Върховния съд на СССР, който между 1935 и 1955-а е потвърдил 31 356 смъртни присъди. Днес в тази сграда руският милионер и собственик на имота – Владимир Давиди – иска да отвори елитен парфюмериен бутик. Журналистите от „Независимая газета“ и Съюза на репресираните започнаха кампания срещу отношението към паметта на жертвите. Те пуснаха серия от 31 356 парфюма „Куршум в тила“, които съдържат аромат от барут, стрити нокти и опаковани в хартия от бланки за смъртна присъда. Според създателите употребата на аромата оставя горчив послевкус. Парите от продажбата организаторите искат да инвестират в мемориал на жертвите, който според тях трябва да бъде именно в Дома на разстрела, както наричат тази сграда. Кампанията в Русия е под надслов „N23. Аромат, основан на реални събития“.", "date": "2019.10.30", "title": " Руснаци създадоха парфюм от барут в памет на жертвите на репресии в страната (СНИМКИ)"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b3%d0%be%d1%80%d1%81%d0%ba%d0%b8-%d0%b8-%d0%b5%d0%b4%d0%b8%d0%bd-%d0%bc%d1%8a%d0%b6-%d0%be%d1%82-%d1%81%d0%b5%d0%bb%d0%be-%d1%87%d0%b5%d1%80%d0%bd%d0%be%d0%bb%d0%b8/", "text": "На 29 октомври около 14:00 часа в РУ-Дулово е постъпило искане за оказване на съдействие от Държавно ловно стопанство – Каракуз във връзка с възникнало напрежение след проверка на сигнал за незаконна сеч на дървета в гората край село Чернолик. Това съобщиха от пресслужбата на МВР. На мястото незабавно са изпратени полицейски служители, а по-късно и допълнителни сили и средства с оглед предотвратяване разрастването на конфликта между служители на ДЛС и местни жители. Има пострадали двама – служител на ДЛС и мъж от село Чернолик, на които е оказана медицинска помощ и са освободени. Случаят е докладван на Районна прокуратура – Дулово, разпоредена e проверка за изясняване на всички факти и обстоятелства по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Двама горски и един мъж от село Чернолик са пострадали след конфликт за незаконна сеч"}
{"url": "https://trud.bg/%d0%b6%d0%b5%d0%ba%d0%be%d0%b2-%d1%89%d0%b5-%d1%82%d1%80%d0%b5%d0%bd%d0%b8%d1%80%d0%b0-%d0%b8-%d0%bc%d1%8a%d0%b6%d0%b5%d1%82%d0%b5-%d0%bd%d0%b0-%d0%bb%d0%b5%d0%b2%d1%81%d0%ba%d0%b8/", "text": "Андрей Жеков ще тренира и мъжете на волейболния „Левски“. Досега Владимир Николов съвместяваше работата на наставник и президент на клуба. И сега е амбициран да се занимава само с организационни дейности.  От този сезон Жеков подготвя и юношите. „Андрей бе поканен в тима с дългосрочна цел, свързана с мъжкия тим – заяви Николов. – И най-логично бе да заеме мястото ми. Надявам се още следващата година да се видят резултатите от нашата работа.“ Дебютът на Жеков начело на „сините“ ще е още днес срещу „Хебър“ от 18,30 ч в зала „Христо Ботев”.", "date": "2019.10.30", "title": " Жеков ще тренира и мъжете на „Левски“"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be-%d1%82%d1%83%d1%80%d0%bd%d0%b5-%d0%bf%d1%80%d0%b5%d0%b2%d1%8a%d0%bf%d0%bb%d1%8a%d1%82%d0%b8%d1%82%d0%b5%d0%bb%d0%ba%d0%b0%d1%82%d0%b0/", "text": "140-годишнината от рождението на голямата актриса се отбелязва с пътуващата фотоизложба “ Превъплътителката Адриана Будевска“, дело на специалистите от Дом-паметник „Йордан Йовков“ в родния й град Добрич. В най-големия музей на писателя в България се съхранява и най- богатият фонд от вещи, документи, ръкописи, снимки и книги на Будевска-около 1500, посочи за „Труд“ главният уредник на отдел „Литература и изкуство“ в музея д-р Кремена Митева. Премиерата на изложбата беше във фоайето на Дом-паметника, а сега е на национално турне в страната. За Деня на будителите тя ще гостува в Бургаския драматичен театър, който с указ на МС от 1953 г. носи името „Адриана Будевска“ и преживе е оценен големият й талант. Изложбата „Превъплътителката Адриана Будевска“ беше в дома й, където тя живее до последно след завръщането си от Аржентина, сега преобразен в ново културно пространство – Къщата на София. В продължение на повече от четвърт век Адриана Будевска „изгаря” на сцената на новосъздадения Народен театър. Известно е, че на 15 август 1906 г. трупите на „Сълза и смях“ и „Свободен театър“ се обединяват и се поставя началото на Народния театър. Адриана Будевска е сред неговите основатели и една от знаменитите му актриси години наред, припомня д-р Кремена Митева. Любителите на Мелпомена си припомниха някои от класическите роли на Будевска чрез пътуващата експозиция, показана и в Народния театър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.30", "title": " Национално турне „Превъплътителката Адриана Будевска“\t"}
