{"url": "https://trud.bg/34-%d1%82%d0%b8%d1%8f%d1%82-%d0%bd%d0%b8-%d0%ba%d0%be%d0%bd%d1%82%d0%b8%d0%bd%d0%b3%d0%b5%d0%bd%d1%82-%d0%bf%d0%be%d0%b5-%d1%89%d0%b0%d1%84%d0%b5%d1%82%d0%b0%d1%82%d0%b0-%d0%b2-%d0%ba%d0%b0%d0%bd/", "text": "Тържествена церемония по предаване на отговорностите по изпълнение на задачите от 33-ти на 34-ти български военен контингент, участващ в мисията на НАТО „Решителна подкрепа“ в Афганистан, се състоя в базата на българския контингент в Кандахар. В присъствието на председателя на комисията по ротацията на контнгентите полковник Никола Митев – началник на отдел „Операции“ в Съвместното командване на силите, бе извършено предаване на бойното знаме от командира на 33-ти контингент полковник Христо Атанасов на командира на 34-ти контингент полковник Светослав Халваджиев. Официални гости на мероприятието бяха командирът на Командване Юг бригаден генерал Чарлз Арис, заместник-командирът на командване Юг полковник Тоби Магзиг и началникът на щаба на Командване Юг полковник Даниел Куик, както и представители на коалиционните партньори, с които си сътрудничи и взаимодейства командният състав на българския контингент. Тридесет и четвъртият български контингент е в състав от над 100 военнослужещи. В неговата структура са включени национален елемент, група за охрана, екип от съветници и щабни офицери в щаба на мисията на НАТО. В отговорностите на националния елемент е непосредственото командване и контрола на целия български контингент. Групата за охрана изпълнява задачи по организиране на контролно-пропускателния режим на автомобилния и пешеходния трафик на летище Кандахар. Екипът от съветници изпълнява задачи по съветване и подпомагане на щаб на армейски корпус от Афганистанската национална армия при изпълнение на задачи, свързани с ежедневната дейност. Щабните офицери изпълняват задачи в щаба на мисията на НАТО в съответствие с длъжностите, на които са назначени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " 34-тият ни контингент пое щафетата в Кандахар (СНИМКИ)"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b5-%d1%81%d0%b5-%d1%80%d0%b0%d0%b7%d1%80/", "text": "Не се разрешава отглеждането на канабис,   за влакно и фуражи. Това уточниха от Министерството на земеделието, храните и горите във връзка с твърдения, че проект на наредба узаконява отглеждането на канабис у нас. От ведомството определиха твърденията като неверни. „Категорично не отговаря на истината, че се разрешава отглеждането на канабис. Става въпрос за регулиране на отглеждането на индустриален коноп за влакно, фуражи и семена за посев със съдържание под 0,2 тегловни процента на тетрахидроканабинол в листната маса, цветните и плодните връхчета. Новата проектонаредба хармонизира българското с европейското законодателство.  И в момента действа наредба от 2001 г., която регулира отглеждането на индустриален коноп в България“, се казва в информацията на МЗХГ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Земеделското министерство: Не се разрешава отглеждането на канабис"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d0%bb%d0%b0%d0%b7%d0%b0%d1%80%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%bf%d1%80%d0%b5%d0%b4%d1%81%d0%b5%d0%b4/", "text": "Проф. Николай Лазаров е новият председател на Изпълнителния съвет на Фонд „Научни изследвания“ /ФНИ/, съобщават от МОН. Негов заместник става досегашният председател на Изпълнителния съвет на ФНИ проф. Георги Вайсилов. И двамата бяха избрани при тайно гласуване с пълно мнозинство от десет гласа на първото заседание на новия Изпълнителен съвет на ФНИ. Николай Лазаров e професор по анатомия, хистология и цитология с изследователски интереси в областта на клетъчната биология, невробиологията и др., с индекс на Хирш 18.  През последните 5 години е публикувал над 50 научни труда, цитирани над 500 пъти. Ръководил и участвал в 11 научноизследователски проекта. Георги Вайсилов е професор в Химическия факултет на Софийския университет „Св. Климент Охридски“. Автор е на 96 научни статии в списания с импакт фактор, над 80 доклада на международни и национални научни конференции, над 30 семинара във водещи световни научни центрове. Притежава индекс на Хирш 26. През 2013 г. е носител на награда „Питагор“ за утвърден учен в областта на природните науки и математиката. От 2015 г. е председател на Изпълнителния съвет на ФНИ. Останалите нови членове на Изпълнителния съвет на ФНИ са проф. Виржиния Кирякова – математически науки и информатика, номинирана от БАН, проф. д-р Явор  Енчев, номиниран от Медицински Университет – Варна, проф. Екатерина Ангелова Бъчварова, номинирана от БАН, проф. д-р Диана Копева, номинирана от УНСС – обществени науки, проф. днс Стефан Денев, номиниран от Тракийския Университет – селскостопански науки, проф. дтн Светослав Николов, номиниран от Висше транспортно училище – технически науки, проф. дфн Иван Узунов, номиниран от Технически  университет – София –физически науки, проф. дфн Диана Иванова, номинирана от Пловдивски Университет „Паисий Хилендарски“  – хуманитарни науки, Димитър Андреев, старши експерт в дирекция „Наука“ на МОН, който е представител на министерството във ФНИ. В МОН в периода юли – август постъпиха общо 46 предложения за номиниране на членове на Изпълнителния съвет на Фонд „Научни изследвания“ от ръководствата на висшите училища, Българската академия на науките (БАН), Селскостопанската академия, Националния център по проблеми на общественото здраве и една номинация от пет хабилитирани учени. След проверка на наукометричните показатели на кандидатите бе установено, че 17 учени покриват изискванията на Правилника на Фонд „Научни изследвания“. Всички номинирани са проверени служебно в базите данни Scopus, Web of Science, Google Scholar, Inspire. За областите, в които имаше повече от един учен, отговарящ на изискванията на Правилника на Фонд „Научни изследвания“, беше предложен кандидатът с по-добри наукометрични показатели. В окончателния състав на Изпълнителния съвет влизат представители на седем висши училища, двама на БАН и един предложен от пет хабилитирани учени. Биографиите на членовете на Изпълнителния съвет ще бъдат достъпни на сайта на Фонд „Научни изследвания“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Проф. Николай Лазаров е новият председател на Фонд „Научни изследвания“"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82/", "text": "В МВР липсва добър социален диалог, а неспазването на писани норми води до възможност за поредно сезиране на компетентния съд.  Това се казва в декларация на полицейския синдикат СФСМВР (Синдикална федерация на служителите в МВР) по повод предложението на МВР парите за извънреден труд на полицаите да се променят всяка година, за което  . От СФСМВР изразяват недоволство от факта, че промените, които са внесени за обсъждане в парламента, не са били обсъдени с тях. Пълният текст на позицията на синдиката гласи: „СФСМВР с недоумение посреща изявленията на зам.-министъра на вътрешните работи, г-н Красимир Ципов, в националните медии за „…продължение на тази политика, която предприе това ръководство – Всички такива важни въпроси, касаещи социални права на служители да бъдат обсъждани в рамките на Съвет за социално партньорство…“ МВР предлага парите за извънреден труд на полицаите да се променят всяка година. Промените са заложени в поправките на закона за МВР, които ВЕЧЕ СА ВНЕСЕНИ за обсъждане в НС. На 04.09.2017 г. силовото ведомство публикува проект на заповед, с която се регламентира допълнителното заплащане за извънредни дежурства. И по двата проекто-документа, в нарушение на принципите на социалния диалог, не е имало консултации или обсъждания със синдикалните организации в МВР при създаването им. Очевидно са нарушени императивните разпоредби при изготвянето им, както по Закона за нормативните актове /ЗНА/, така и по Споразумение рег.№812100-13250/07.04.2015 г. сключено между СФСМВР и министъра на вътрешните работи / чл. 12, ал. 1 /:  „Министърът поканва представители на Федерацията за консултации при обсъждане и ПОДГОТОВКА на проектите на нормативни и общи административни актове, включително правилници, наредби, инструкции и заповеди, които касаят трудовите и социално-икономическите права и интереси на служителите.“ Този проект на нормативен акт пряко касае трудовите и социално-икономическите права и интереси на служителите, в частност членовете на СФСМВР, като в същото време не е изпълнена хипотезата на чл.4, ал.2, т.2 от Правила за организацията и дейността на Съвет за социално партньорство в МВР рег.№8121 р-17692 от 08.04.2015 г. Ако г-н Ципов е имал предвид продължение на такава порочна традиция в МВР, то ние ще се съгласим с него. Подобна последователност като при цитираните нарушения не може да бъде приета от СФСМВР за добър социален диалог, а неспазването на писани норми води до възможност за поредно сезиране на компетентния съд, което отново да доведе до негативен отзвук върху институцията МВР – призвана да съблюдава законността в Република България“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Полицаите недоволни от предложението на МВР относно парите за извънреден труд"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b0%d1%82%d0%b0-%d0%bc%d0%b8%d1%81%d0%ba%d0%b0-%d0%b0%d0%bd%d0%b8%d1%82%d0%b0/", "text": "Два дни поред състав на Варненския окръжен съд гледа делото срещу миската Анита Мейзер за смъртта на съпруга й Николай Димов, причинена по непредпазливост, и за предлагане на подкуп на длъжностно лице. Варненският апелативен съд отмени 3-годишната присъда на обвиняемата и върна делото за преразглеждане на друг съдебен състав. Стана ясно, че съдебното следствие е приключило и в понеделник и вторник трябваше да текат пледоарите. Защитата на Мейзер поиска да се запознае със съдебния протокол от първия ден и настоя за отлагане на делото. Съдът прие искането му и отложи процеса за 2 и 3 октомври. Според очевидци в съдебната зала Анита Мейзер, която може би е очаквала да приключи делото, се разплакала, започнала да крещи и изпаднала в истерия. Не спряла да рони сълзи и в микробуса на „Съдебна охрана”, който я връща обратно зад решетките на затвора в Сливен. На 14 август измина една година от фаталната нощ, в която мистериозната смърт настигна 40-годишния културист Николай Димов. Той беше намерен мъртъв в примка с така наречените свински опашки, с които според защитата,той е накарал съпругата си да ги затегне около врата и ръцете му и така да покаже сила при освобождаването си от тях. Под влияние на единия от адвокатите си Анита Мейзер се отказа от собствените си признания и от съкратената съдебна процедура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Делото срещу скандалната миска Анита Мейзер пак забуксува"}
{"url": "https://trud.bg/%d0%b8%d0%b7%d0%bb%d1%8a%d1%87%d0%b2%d0%b0%d1%82-60-%d1%84%d0%b8%d0%bb%d0%bc%d0%b0-%d0%be%d1%82-29-%d0%b4%d1%8a%d1%80%d0%b6%d0%b0%d0%b2%d0%b8-%d0%bd%d0%b0-%d0%b2%d0%b8%d0%b4%d0%b5%d0%be-%d1%84%d0%b5/", "text": "Пловдив отново става световна столица на видео изкуството от 8 до 10 септември, когато градът под тепетата ще е домакин за осма поредна година на „Фасада видео фестивал”-а. До участие в тазгодишното издание са допуснати 60 творби от 29 държави, които са селектирани измежду постъпилите 265 филма от 49 страни. Видеофилмите от Египет, Естония, Германия, Испания, Иран, Швейцария, Tурция, Нова Зеландия, Румъния,Франция, Колумбия, Русия, Италия, Япония, Катар, Великобритания, България, Португалия, Белгия,Швеция, Палестина, Америка, Сърбия, Австралия, Аржентина, Полша, Хонг Конг, Финландия иТайланд ще бъдат прожектирани във всяка от трите фестивални вечери след 20.30 часа на Лапидариума в Стария град. В приятната обстановка на възрожденските къщи жителите и гостите на Пловдив ще имат възможността да се запознаят с най-новите тенденции в областта на видео изкуството. Публичното пространство на Стария град ще заживее и фасадата ще се превърне в светлинен екран, отразяващ чувствителността и посланията на видео творците от шест континента. Официалното откриване ще бъде на 8 септември (петък) от 20 часа , а на 10 септември (неделя) ще бъде обявен носителят на голямата награда на „Фасада видео фестивал 2017”, който е проект на сдружение „Изкуство днес” в партньорство с Община Пловдив и Гьоте институт-България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Излъчват 60 филма от 29 държави на видео фестивала „Фасада” на Лапидариума в Старинен Пловдив"}
{"url": "https://trud.bg/%d0%be%d1%81%d1%81%d0%b5-%d0%bf%d1%80%d0%b8-%d0%bd%d0%b0%d1%81-%d0%bd%d1%8f%d0%bc%d0%b0-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%8f-%d0%b7%d0%b0-%d0%b8%d0%b7%d0%bf%d1%80%d0%b0/", "text": "Председателството на Австрия в Организацията за сигурност и сътрудничество на Европа (ОССЕ) и секретариатът на организацията не са запознати с конкретни предложения за изпращането на миротвортческа мисия на ООН в Украйна. По-рано президентът на Русия  , на пресконференция след края на срещата на върха на страните от БРИКС в Китай, че Русия ще внесе в СС на ООН резолюция за изпращането на миротворци на ООН на разделителната линия в Донбас, за да бъде осигурена безопасността на сътрудниците на ОССЕ, което ще е от полза „за решението на проблемите в югоизточна Украйна“. Според ОССЕ, подобно решение трябва да се съгласува със Съвета за сигурност на ООН, предаде ТАСС. „Както австрийското председателство на ОССЕ, така и секретариатът на организацията, не знаят за конкретен план за миротворческа операция на ООН в Украйна, независимо от това, че такова предложение е било правено и в миналото. Такава операция трябва да бъде съгласувана със СС на ООН“, са съобщили от световната организация. От австрийското председателство подчертаха, че „всяко решение трябва, в пълна степен, да уважава суверенитета, независимостта и териториалната цялост на Украйна, както това е признато от съответстващите резолюции на ООН.“ В същото време, от там отбелязаха, че е крайно важно да се осигури безопасността на наблюдателите на Специалната мониторингова мисия в Украйна и всички инициативи за урегулирането на украинската криза ще бъдат приветствани.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " ОССЕ: При нас няма предложения за изпращане на миротворческа мисия на ООН в Украйна"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "Държавният глава Румен Радев разговаря днес на „Дондуков“ 2 с най-добрия български тенисист Григор Димитров. Президентът поздрави Григор Димитров за спечелената наскоро титла в турнира от сериите „Мастърс 1000“ в Синсинати. По време на срещата Григор Димитров запозна държавния глава с идеята си за създаването на Академия за тенис в България, която да се превърне в център за обучение и да приобщи повече деца към спорта, съобщиха от прессекретариата на държавния глава. Вдъхновението на младите хора да се занимават със спорт, да се усъвършенстват и да си поставят високи цели е обща задача на спортните дейци и на институциите, беше общата позиция на президента Радев и на Григор Димитров. “С неуморния си труд, желание за победа и отдаденост към спорта вдъхновявате стотици деца, които вземат ракетата и усърдно тренират на корта. Вие изведохте българския мъжки тенис до недостигнато до този момент ниво“, допълни президентът и пожела на първата ни ракета да покорява още много нови спортни върхове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Григор Димитров се срещна с президента Румен Радев (СНИМКИ)"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b2%d1%87/", "text": "Съдът остави в ареста обвинения за подпалването на пожара над Кресна Костадин Митев. Мотивът на окръжните магистрати бе предположението, че предвид сериозността на престъпението и многото материални вреди той може да се укрие. Според председателя на съдебния състав Татяна Андонова, решението на Окръжен съд не подлежи на обжалване. В кулоарите дойдоха роднини на ромът-овчар, които заявиха, че той е невинен и нямало да издържи в затвора. Митев работи като пастир за екоорганизацията Фонд за дива флора и фауна. Той пасял стадо крави, когато хвърлил неугасена цигара и така лумнал големия пожар над дефилето, при който изгоряха над 15 хиляди дка гори и треви. Огнената стихия бушува цели 6 дни. Четири дни пастирът отричал да е виновен, но накрая сам признал и разказал на полицията как е предизвикал пожара. Сега обаче при гледане на мярката пред съдебните инстанции овчарят започна да отрича да е виновен. Въпреки това магистратите му наложиха постоянна мярка арест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Съдът остави окончателно в ареста овчаря-подпалвач на гората над Кресна"}
{"url": "https://trud.bg/54-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%bf%d0%b5%d0%b6%d0%be-%d0%bf%d1%80%d0%b5%d0%b3%d0%b0%d0%b7%d0%b8-59-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b5/", "text": "59-годишен пловдивчанин е настанен в Университетска болница „Свети Георги” в Пловдив, след като бе блъснат на пешеходна пътека от лек автомобил „Пежо”, управляван от 54-годишен мъж. Инцидентът станал в понеделник около 8 часа сутринта на кръстовището между булевард „Македония” и улица „Даме Груев” в квартал „Кючук Париж” на града под тепетата, след като при десен завой пежото отнело предимството на пешеходеца. Алкохолната проба на шофьора е отрицателна, а работата по случая продължава в рамките на образуваното  досъдебно производство в Първо РУ на МВР-Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " 54-годишен с „Пежо” прегази 59-годишен пешеходец в квартал „Кючук Париж” в Пловдив"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b0%d1%82%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be%d1%81%d1%82-%d1%89%d0%b5-%d0%be%d1%82/", "text": "С ритуал по полагане на венци и цветя обществеността в Благоевград ще отбележи Съединението на Княжество България с Източна Румелия. Тържественото отбелязване на 132 години от Съединението ще се състои на 6 септември от 11:00 часа пред паметната плоча на загиналите във войните за Обединението и Независимостта на България на площад „Георги Измирлиев“, пред зала „22 септември“. Това съобщиха от общината. Съединението на България  е актът на фактическото обединение на Княжество България и Източна Румелия през есента на 1885. То е координирано от Българския таен централен революционен комитет (БТЦРК). Съединението се извършва след бунтове в различни градове на Източна Румелия, последвани от военен преврат на 6 септември (18 септември по нов стил) 1885, подкрепен от българския княз Александър I и ръководен от майор Данаил Николаев.  С изключение на няколко изолирани произшествия, Съединението е осъществено почти без кръвопролития. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Благоевградската общественост ще отбележи 132 години от Съединението на България"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81-2/", "text": "– Може би е важно да разделим отговора на две. От една страна, ние имаме ясна визия утвърдена от правителството – първи вариант за национална програма за председателството. В тази програма ние ясно заявяваме кои са основните послания и приоритети върху които искаме да фокусираме усилията си. По никакъв начин няма да допуснем те да пренебрегнат общия европейски ред, по който сме длъжни да вървим. Министър-председателят Бойко Борисов вече направи първи крачки и постигна успехи по един от основните ни приоритети по време на председателството – Западните Балкани. Приоритетни са и темите сигурност и миграция, икономически растеж, заетост, работни места, социалният стълб… Ако тръгнем да ги изреждаме, винаги има риск да пропуснем някоя. Затова казваме: Националният ни фокус е върху Западните Балкани – европейската перспектива, сигурност и свързаност. – Със сигурност през цялото време трябва да държим и националната програма и тази на триото гъвкава, така че ако се появи извънредна ситуация, да можем да реагираме. Окончателният вариант на програмата с приоритетите на Българското председателство ще бъде готова през м. декември, за да може да отчетем напредъка на Естонското председателство и при необходимост изводите от речта на председателя на Европейската комисия. За момента е планирано да има два европейски съвета – през март и през юни 2018 г. Помним, че има няколко председателства, по време на които са проведени и пет-шест извънредни съвета. Затова казваме, че ще настояваме за националния си приоритет Западни Балкани, който е неотменим, в същото време работим и по европейските приоритети и през цялото време сме отворени и гъвкави, за да правим извънредни съвети, по теми, които налага дневният ред. – Всички формални Европейски съвети и Съвети на министри се провеждат повече от 15 г. в Брюксел и Люксембург. Избрали сме София като основно място за провеждане на събития в България в рамките на председателството, защото българското председателство е през първото шестмесечие, т.е. започва през зимата, когато е възможно да възникнат затруднения при пътуванията. Дали сме възможност по желание на ресорните министерства и институции да провеждат срещи на места, извън София. Съответно – те поемат логистиката, която е много тежка. Вече има заявени от министерство на икономиката, на туризма, на труда и социалната политика и от министерство на земеделието за провеждане на такива изнесени събития (в Пловдив, Варна, Стара Загора, Русе, Бургас). Срещите на ниво посланици и заместник-посланици на ЕС също ще бъдат проведени като обиколка из страната. – Самата концепция и идея, че 20 000 души ще посетят страната за шест месеца, е респектираща. Подобни събития не са често срещано явление, а в България нямаме аналог. Дори и държави, които са правили олимпиади или световни шампионати, казват, че председателството е различно, защото е доста по-продължително – шест месеца. Отделно, участието на над 20 институции също създава рискове нещо да не сработи. Да, ние сме министерство, което е в центъра на координационния механизъм, но ние сме зависими от добре свършената работа на всяко едно министерство. Ще дам пример с най-елементарната част – точните данни за участниците в даден съвет на министрите. От министерствата изпращат списъка на поканените лица, ние ги регистрираме в акредитационната система, изпращаме им покани, а те се регистрират в хотели, като ни информират с кой полет идват и с кой си отиват, колко нощувки ще имат и откъде трябва да ги вземем за заседанията. – Както всяка държава ротационен председател и ние имаме ангажимент да покрием нощувките само на най-високо поставените гости – на ръководителите на делегации. Всички останали гости имат правото да си резервират какъвто искат хотел. Практика е да препоръчаме безопасни и добри хотели. Ние не плащаме тези нощувки, не можем и да ги капарираме и тук вече има голямо предизвикателство. В София през последните две години се наблюдава тенденция на удвояване, а за някой хотели и се утрояват ангажираните нощувки. Има недостиг на хотели. Така че нашите 20 000 души, които ще реализират около 60 000 нощувки, идват отгоре на удвоените и утроени резервации за нощувки. – Искрено се надявам това да не се случи. На 7 септември имам среща с Асоциацията на хотелиерите, а през октомври с министър Николина Ангелкова предстои дебат и в туристическия борд по темата. Хотелите казват: Вие като не предплащате, ние защо да държим едни стаи, след като търсенето е огромно? Има едно колебание в сектора по темата дали им е имиджово да блокират стаи за председателството, без да имат гаранция, че ще бъдат заети, или да заложат на гарантирани резервации. – Още не е приключила поръчката, но за мое огромно учудване получихме едва три оферти. – Не е приключила, надявам се да има много и добри оферти, за да изберем най-добрите. – Да, вече се появиха производители на безалкохолни напитки, на бира, на вино, предполагам, че този месец ще се засили активността. Има заявено и желание за спонсорство за облеклото на екипите, които ще се занимават с гостите. – Сигурно, ако се отворят зали на някои от ресторантите, това ще е възможно. Но с оглед сигурността на гостите сме се спрели на зала „Джон Атанасов“ в „София тех парк“. Там ще има 11 официални вечери. Другите вечери за официалните гости ще са в резиденция „Бояна“. Това е с цел да има разнообразие. – Министър-председателят изпрати официални писма до членовете в борда и първото официално заседание ще е в началото на октомври, в София. В борда влизат Жан-Давид Левит ( б.р. – дипломат и съветник на трима френски президенти Валери Жискар д`Естен, Жак Ширак и Никола Саркози), министър-председателят на провинция Долна Австрия д-р Ервин Прьол, президентът Росен Плевнелиев, Симеон Сакскобургготски, бившият председател на Европейския съвет Херман Ван Ромпой и председателят на ЕП от януари 2007 г. до юни 2009 г. Ханс-Герт Пьотеринг. Те ще бъдат посланици на България в европейските държави, ще работят за имиджа на страната ни и ще представят приоритетите на нашето председателство. – В началото на активния политически сезон всеки един министър, според решение на МС трябва да е готов с конкретни стъпки по тях. Започваме обществени обсъждания – ще има две в София с неправителствени организации,с гражданското общество, пред които ще представим приоритетите, темите и дневния ред. Разчитаме на обратна връзка и на дебат. Дебат ще има и в парламента. Очакваме отговор от президентската институция. Предстоят дискусии с КРИБ, с БАН, с висшите учебни заведения… Всеки министър започва серия от консултативни съвети по темите в неговия ресор. Обсъжданията ще продължат два месеца. През ноември ще бъдат обобщени предложенията, идеите, а през декември ще получим досиетата от Естония. На 15 декември трябва да внесем в МС окончателния вариант и на приоритетите, и на темите на председателството. – По темата не само много сме направили, но и в момента се правят много неща. Пиарът на опозицията е така структуриран, че непрекъсното в пространството се хвърлят неверни тези. Към вицепремиера Томислав Дончев, който координира анализа по това, каква ще ни е позицията, има създадени работни групи. Вече бе направен анализ на „Бялата книга“. Тематичните групи, които са към финансовото министерство, работят по многогодишната финансова рамка, защото тя включва много повече от кохезионни фондове и кохезионна политика. Другите тематични групи работят по „Бялата книга“. Целта е да можем да излезем със заключение по тези две големи теми. По време на председателството също ще правим важни срещи по многогодишната финансова рамки и по „Бялата книга“, за да можем да излезем с предложения. – Ние сме категорично не само за запазването им, но и за запазване на обхвата им в определени направления, защото смятаме, че ако под някаква форма тези фондове не продължат за държави като нашата, от последните разширявания, това ще задълбочи различията. В същото време не смятаме, че темата за кохезионните фондове трябва да се конкурира с тази за миграцията. И двете са изключително важни и трябва да вървят паралелно. Предстои да изработим детайлна позиция по „Бялата книга“, ще я координираме с 27-те държави, за да излезем с конкретни предложения. – Пуснахме поканата за доброволци, за подкрепа на организацията и логистиката на българското председателство. Тя е до всички университети, които искат да помогнат и на пресцентъра, на информационните бюра и делегациите на високо ниво. До 10 октомври е срокът за подаване на заявления. Доброволците ще получат сертификат, с него ще се покрият задължителните стажове, които имат студентите. Трябват ни около 30 доброволци за делегациите и между 60 и 150 в различните моменти.  ", "date": "2017.09.05", "title": " Лиляна Павлова, министър на европредседателството, пред „Труд“: Търсим близо 180 доброволци за председателството"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5-%d0%b2-%d1%81%d0%be%d1%84%d0%b8%d1%8f-%d0%bd%d0%b0-6-%d1%81%d0%b5%d0%bf%d1%82%d0%b5%d0%bc/", "text": "Зоните за почасово платено паркиране в София няма да работят на празничния 6 септември 2017 година. Това съобщиха от пресцентъра на Центъра за градска мобилност (ЦГМ). Офисите, в които могат да се подадат документи за локално платено паркиране или платят винетни стикери, обаче ще са отворени за клиенти. Всеки, които иска да ползва тази услуга, може да го направи в офисите на ЦГМ на ул. „Будапеща“ 17, на пл. „Възраждане“ 1, в пунктовете за продажба на превозни документи, находящи се в метростанции: НДК и Европейски съюз. През октомври 2017 година изтича валидността на около 4000 винетни стикера, издадени на граждани, живеещи в зоните за почасово платено паркиране. Освен това, от 1 октомври, съгласно решение на Столичния общински съвет се разширява зелена зона в посока район „Средец“ и район „Лозенец“, където се обособяват около 4700 паркоместа. Предстои и гражданите от новите подзони да подадат заявления за ползване на услугата локално платено паркиране. Най-бързо и удобно е подаването на заявления он лайн. След подаване на документите на адрес  . Гражданинът ще бъде уведомен за датата, в която може да отиде да си получи стикера и да плати цената, която за „зелена“ зона е 100 лева за година, a за синя 150 лева и съответно 10 лева за 1 месец за „зелена“ и 15 лева за 1 месец за „синя зона“. Издаването на стикер става в рамките на около 2 седмици. Напомняме, че офисите за подаване на заявления за издаване на винетни стикери работят от 7.00 ч до 19.00 ч. Касите за продажба на документи за превоз в обществения транспорт ще работят с обичайното си работно време, което за всяка каса може да се провери в интернет на адрес:  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Безплатно паркиране в София на 6 септември"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-%d0%b2-%d0%be%d0%b1%d0%b5/", "text": "Министърът на културата Боил Банов посети днес напълно разкрития „Град на мъртвите” на Перперикон, където бе обявен за закрит успешния летен археологически сезон на обекта за 2017 г. Министърът се качва за първи път на историческия връх и сподели възхищението си от мястото, което е уникално и много добре социализирано, съобщиха от ведомството. Във връзка с това Банов заяви, че тази година държавата е отпуснала с 1 милион лева повече за археологически проучвания. По думите му, тези средства не само ще бъдат запазени, но и ведомството ще продължи да работи за повече. „Важното е нещата да не са самоцелни, богати сме на история, трябва да се инвестира много, но с логика. Трябва да се инвестира в обекти, които могат да се социализират”, подчерта министър Банов. Заедно с него днес на закриването на археологическия сезон бяха зам.-министърът на културата Амелия Гешева, началникът на кабинета на ведомството Мирела Тотева и директорът на Дирекция „Връзки с обществеността и протокол” в Министерството Ваня Бедрова. Ръководителят на разкопките археологът проф. Николай Овчаров показа пред медии находките през този сезон, сред които има уникални предмети. „Това е 18-та поредна кампания и да се надяваме, че ще сме живи и здрави да продължим и догодина”, коментира проф. Овчаров. Той разказа подробности от интересната си работа в последните три месеца. „Некрополът е много интересен, защото е изключително интензивен и продължава проучването му (там са открити накити, обеци, пръстени, наушници, които запълват цяла витрина), площадът около Базиликата, който е много голям и е изпълнявал ролята на римските форуми, открихме големи кръгове, които са може би от къснобронзовата епоха – светилища от предхристиянски период, т.е. – структурата на Южния портал се изяснява, но са необходими поне две години интензивни разкопки”, подчерта проф. Овчаров. Въпреки, че официално археологическият сезон е обявен приключил, Перперикон е отворен за посещения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Боил Банов: Трябва да се инвестира в обекти, които могат да се социализират"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d1%81%d0%b0%d1%89-%d0%b8%d0%b7%d1%80%d0%b0%d0%b2%d0%bd%d0%b8%d1%85%d0%b0-%d0%ba%d0%be%d1%80%d0%b5%d1%8f-%d1%81%d1%8a%d1%81-%d0%b7%d0%b5%d0%bc%d1%8f%d1%82%d0%b0/", "text": "Много неща липсват в Северна Корея. Но едно нещо присъства в изобилие и функционира безотказно: пропагандата. Още в детската градина се насаждат омраза към САЩ и страх от „империалистическия агресор“ във Вашингтон. Тази пропаганда функционира отлично, защото се позовава на колективния спомен за Корейската война. Тази война и до днес определя живота и светогледа на севернокорейците, включително и поради факта, че още не е приключила – мирен договор няма; от над шест десетилетия насам е в сила само военно примирие. На 25 юни 1950 година севернокорейските войски преминават 38-ия паралел. С нахлуването си Пхенян цели да предизвика повторното обединение на Корейския полуостров. Казано в прав текст: Северна Корея сама предизвиква началото на тази война. Но когато сега американският президент Доналд Тръмп заплашва съвсем недвусмислено, че Северна Корея щяла „да се сблъска с неща, които изобщо не е смятала за възможни”, това се вписва много добре както в пропагандата на Пхенян, така и в колективния спомен за събитията отпреди над шест десетилетия. А когато американският министър на отбраната Джеймс Матис обвинява севернокорейското ръководство, че „унищожава собствения си народ”, пропагандата отново съживява болезнената национална травма. Защото между 1950 и 1953 година севернокорейците вече веднъж преживяха унищожение. Навремето американските бойни самолети бомбардират Северна Корея в продължение на цели три години. Без изобщо да мислят за цивилното население, както твърди американският историк Брус Камингс, окачествил действията на САЩ като военно престъпление. В онези години американците хвърлят над Северна Корея повече бомби и напалм, отколкото в битката срещу Япония през Втората световна война. По време на бомбардировките загиват 20 процента от цялото севернокорейско население, твърди генерал Къртис ЛеМей, който по време на Корейската война командва американските ВВС. В интервю от 1984 година той казва следното: „По един или друг начин изравнихме всеки град със земята. Също и някои градове в Южна Корея. Разрушихме дори град Пусан. По невнимание”. Подобна оценка прави и бившият американски външен министър Дийн Ръск, който по време на Корейската война отговаря за Източна Азия: „Между 38-ия паралел и китайската граница бомбардирахме всичко, което се движеше. Имахме пълно превъзходство във въздуха и изравнихме Северна Корея със земята”. А в интервю от 1954 година главнокомандуващият съюзническите войски генерал Дъглас МакАртър изразява съжалението си, че не е получил разрешение да осъществи плана си за приключване на войната в рамките на десет дни. Този план предвиждал хвърлянето на „30 до 50 атомни бомби”. Освен това генерал Макартър искал да превърне границата на Северна Корея с Китай в непроходима зона, като я опаше с петкилометров пояс от радиоактивен кобалт. Целта била да бъде осуетена по-нататъшна подкрепа за Северна Корея от страна на Китай. В крайна сметка обаче ООН и американското външно министерство отхвърлят плана на МакАртър. Към нелицеприятните исторически истини, които на Запад отдавна вече са забравени, но в съзнанието на севернокорейците са живи и до днес, спадат и масовите кланета. Като това в Но Гун Ри. Както стана ясно през 1999 година, американски войници са избили на това място стотици цивилни граждани, тръгнали да бягат от военните действия. Още по-жестоки са антикомунистическите чистки, които провежда южнокорейската армия. Непосредствено след началото на войната са избити хиляди истински или просто предполагаеми комунисти и симпатизанти на Северна Корея. Със знанието и пред очите на американските офицери. Тъй като са засекретени десетилетия наред, докладите и снимките от тези престъпления виждат бял свят чак през 2008 година. Т.нар. Комисия за помирение, назначена от бившия южнокорейски президент Но Му Хен, изчислява броя на жертвите на най-малко 100 000 души. За много от тези кланета неправомерно са обвинени севернокорейците. Но в интерес на истината трябва да се каже, че те също са провеждали кървави чистки. Последното ядрено изпитание на Северна Корея затвърди позициите на страните, пряко замесени в кризата, но и изложи на показ дълбкото разделение между Сеул и Вашингтон, пише авторитетното издание “Стратфор” в свой анализ по темата. Южнокорейският президент Мун Джей Ин залага на политиката на сдържане и ангажиран диалог със Северна Корея; позиця, която Доналд Тръмп разкритикува в серия от послания в социалната мрежа туитър. И докато официални представители на силите за отбрана на САЩ и Южна Корея водеха телефонни разговори, Тръмп предпочете да се обади на японския мипнистър-председател Шиндзо Абе, а не на президента на Южна Корея. Тези разногласия между съюзниците оставят прекалено много поле за маневри на режима в Пхенян.", "date": "2017.09.05", "title": " Когато САЩ изравниха Корея със земята\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%82%d0%b5-%d0%b8-%d0%b4%d0%b8%d0%bb%d0%b5%d0%bc%d0%b0%d1%82%d0%b0-%d0%ba%d0%b0%d0%bf%d0%b8%d1%82%d0%b0%d0%bb%d0%b8%d0%b7%d1%8a%d0%bc-%d1%81%d0%be%d1%86%d0%b8%d0%b0/", "text": "Тези дни проф. Робърт Райх, бивш министър на труда при Бил Клинтън, написа във Фейсбук: „Американците работят повече от когато и да е било досега за по-малки заплати и социални осигуровки… Две трети живеят от заплата до заплата. Работните места, които преди това те правеха представител на средната класа, днес едва стигат да покриеш основните си разходи“. Проф. Лорънс Самърс пък, бивш министър на финансите, написа във „Файненшъл таймс“ статия, озаглавена „Америка се нуждае от своите профсъюзи повече от когато и да е било“. Обяснява, че това е необходимо, за да има кой да се бори за справедливи възнаграждения на работниците, мачкани от властта на корпорациите. Ако двама бивши министри и знаменити икономисти в Америка говорят така, нещо става. Какво става можем да разберем, ако погледнем в. „Гардиън“, който по същото време излезе със статия, в чието заглавие стоеше фразата „Как младите американци се влюбиха в социализма“. В подзаглавието се говори, че младите американци обвиняват капитализма за кризите при осигуряване на жилища, здравеопазване, за западащите доходи. След като той е демонизиран, думата „социализъм“ се завръща. Това се видя всъщност още през 2015 г., когато се оказа, че най-търсената дума в най-популярния онлайн речник в САЩ, този на сайта на „Мериам-Убстер“ е била „социализъм“. Проучване на Харвардския университет в САЩ през 2016 г. сред младите хора между 18 и 29 години показва, че 51% от тях не подкрепят капитализма, т.е. предпочитат някаква алтернативна система, и само 42 % се изказват в негова подкрепа. От тези, които не подкрепят капитализма, 33% казват, че подкрепят социализма, а другите мислят за някаква друга алтернативна негова форма. От декември 2016 г. насам най-одобряваният политик в САЩ е самоопределящият се за демократичен социалист 75-годишен Бърни Сандърс. Според проучване на друга агенция – YouGov, 55 % от американците гледат на капитализма като на несправедливо общество, 40% искат цялостна промяна на икономическата система. 45% от младежите между 16 и 20 години биха гласували за „социалист“, 23% – за „комунист“. Една трета от поколението, родено след 1980 г., смята, че Джордж Буш е убил повече хора от Сталин. 64% смятат, че разпределението на благата трябва да бъде „От всекиму според способностите, всекиму според потребностите“. Да, но според Маркс това би следвало да бъде принципа на разпределение на комунизма, т.е. 64 % от американците са съгласни с принципа на разпределението при комунизма. Появата на Бърни Сандърс в САЩ и на Джеръми Корбин във Великобритания, двама харизматични социалистически политици, бе свързано с тенденция на нови надежди за социализма през 21 век. Във Великобритания Корбин се оказа така привлекателен за младите хора, че близо 70 % от младежите между 18 и 24 години, и над половината във възрастовата група от 25 до 34 години подкрепиха лейбъристите на изборите през юни. При това в програмата на лейбъристите имаше моменти, които ако ги предложи ляв политик у нас, веднага ще бъде пратен да ходи в Северна Корея. В България дилемата капитализъм – социализъм не присъства в публичното пространство и езика на политиците. В края на 80-те и началото на 90-те години тълпите крещяха „демокрация“, не „капитализъм“. Новата идеологическа линия бе зададена от Джордж Сорос, който обяви, че вървим не към капитализъм, а към „отворено общество“ и новите пропагандни апарати сочеха него като светлото бъдеще. Нови либерални идеолози обясняваха, че на Запад това вече не е капитализъм, а нещо друго – постмодерно, постиндустриално и не знам какво си още. „Затова и в програмата си ГЕРБ например се определя като „най-голямата центристко-дясна партия“, но думите „капитализъм“ и „социализъм“ ги няма. В програмата на БСП ги има, но в политическата риторика на нейните активисти алтернативата капитализъм-социализъм не се вижда. Заменена е с ляво срещу дясно, което е нещо различно, защото има и леви либерали, и леви консерватори. Затова и за разлика от САЩ, у нас младите хора гласуват за десните, които са основни защитници на капитализма. Според данни на „Галъп“ на парламентарните избори през март 15.3 % от гласувалите за дясната и програмно свързана с капитализма ГЕРБ, са младежи между 18 и 30 години, а за още по-десните „Да, България“ и „Нова република“, съответно 32.1 и 13.9. При свързана по своето наименование със социализма БСП само 7.6 %, т.е. 2 пъти по-малко отколкото за ГЕРБ и над 4 пъти по-малко от „Да, България“, са били младите привлечени от партия, в чието название съществува името „социализъм“. Основната част от младото поколение не успява да види своето бъдеще в идеи за социализма и гласува за капитализма. В Америка и Великобритания повечето от младите хора искат социализъм, у нас гласуват за капитализма. Така по нагласите на младите хора не Америка, а България изглежда бъдещето на капитализма. Парадоксът е, че това става в държавата с най-голяма норма на експлоатация в ЕС. След 28 години управление на системни партии в нея всяка от тях си отиваше от властта допълнително увеличила неравенството, т.е. действайки по логиката на капитализма. Но не упрекват капитализма за това, а „демокрацията“. Тогава стои въпросът защо тази „демокрация“ ни направи много по-бедни и неравни отколкото в страни, които твърдят, че градят социализъм. Да вземем опустошената от 20-годишна война със САЩ Социалистическа република Виетнам, където по различни оценки американците избиха между 1.3 и 3.9 млн. души. Тя обяви, че ще си прави свой си социализъм, не либерална демокрация. Според Световната банка там делът на бедните през 1990 г. е 60 % от населението, а през 2015 г. е паднал на 4.5 %. За четвърт век виетнамците са намалили дела на бедните повече от 13 пъти. У нас с песни „времето е наше“ и „демокрация“ стана точно обратното. Делът на бедните в България през 1988 г. е 2 %. След повече от четвърт век преход от държавен социализъм към капитализъм и либерална демокрация през 2015 г. е 22.9 % – 11.5 пъти повече отколкото при социализма. Виетнам е намалил бедните си повече от 13 пъти, а България ги е увеличила 11.5 пъти. Кой е вървял по верния път на историята и кой – не? Във всеки случай на сайта на Белия дом петицията за обявяване на Джорд Сорос за терорист събра 100 000 гласа и Белият дом ще започне нейното разглеждане. Леле, мале, но нали неговото „отворено общество“ беше нашето ново светло бъдеще? У нас обаче голяма част от поколенията израсли през последните три десетилетия виждат бъдещето на света чрез „отвореното общество“ на Сорос, не чрез дилемата капитализъм-социализъм, за разлика от САЩ. А в медиите тя няма как да се появи, у нас идеологическата цензура е много по-голяма отколкото в САЩ. България в класациите на свобода на словото през 2017 г. е на 113-о място в света, и даже в Киргистан и Габон медиите са по-свободни. САЩ са на 43-то място и там може много по-свободно да се приказва за капитализъм и социализъм. У нас от сутрин до вечер ни се обяснява как ако има неравенство, бедност, корупция, причината е не капитализмът, а „нереформираната съдебна система“, „паралелната държава“, „комунистите“, „Путин“. Дилемата капитализъм-социализъм не съществува.", "date": "2017.09.05", "title": " Младите и дилемата капитализъм – социализъм\t\t\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b0-%d0%ba%d0%b0%d1%80%d1%82%d0%b0-%d0%bd%d0%b0-%d0%b2%d0%b5%d0%bb%d0%b8/", "text": "Общинската туристическа агенция „Царевград Търнов“ в старата столица пусна нов тираж от 20 000 броя на разпространяващата се безплатно карта на Велико Търново. Туристическата карта с размери 48х36 см, е двуезична, на български и английски език. Тя съдържа информация за основната пътна инфраструктура, транспортни съоръжения, заведения за хранене и развлечения, както и за различни  видове услуги. На едната страна всички значими исторически и културни забележителности във Велико Търново са представени с оригинални илюстрации на художничката Силвия Калоянова. Безплатната картата бе издадена от „Царевград Търнов“ в края на миналата година с първоначален тираж 10 000 броя. За броени месеци тя се превърна в най-добрия и търсен от българските и чуждестранни туристи продукт с  маршрути в старата столица. Картата може да бъде намерена в Туристически информационен център на ул. „Христо Ботев“ №5, в музеи и хотели във Велико Търново, както и в обектите, които се рекламират на нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Безплатна туристическа карта на Велико Търново отпечатана в тираж от 20 000 броя"}
{"url": "https://trud.bg/%d0%b3%d1%80%d0%b0%d1%84%d0%b8%d0%ba%d1%8a%d1%82-%d0%b4%d0%b8%d0%bc%d0%b8%d1%82%d1%8a%d1%80-%d0%b0%d0%bd%d0%b0%d1%81%d1%82%d0%b0%d1%81%d0%be%d0%b2-%d0%be%d1%82%d0%ba%d1%80%d0%b8%d0%b2%d0%b0-%d0%b8/", "text": "Изложба графики и рисунки представя в Художествена галерия „Недялко Каранешев” в Горна Оряховица художникът Димитър Анастасов. Експозицията ще бъде открита на 7 септември. Димитър Анастасов завършва Художествена академия ,,Николай Павлович” в София, специалност „Графика” в класа на проф. Петър Чуклев. От 1996 г. до сега е помощник-реставратор в Национална галерия за чуждестранно изкуство. Преди това е бил художник в Столична библиотека. Дизайнер е на около 60 корици на книги в издателствата ,, Наука и изкуство”, изработил е цялостния дизайн на две списания и един алманах (Енергетика, Светулка, Et cetera). Автор е на илюстрации към шест книги и лого на около 20 фирми и организации. Художникът има много самостоятелни изложби, както и участия в съвместни изложби, пленери, демонстрации. През 2004 г. Димитър Анастасов печели стипендия от фондация ,,Pollock-Krasner” – Ню-Йорк, а през 2011г. е номиниран за наградите на Столична община за изобразително изкуство.", "date": "2017.09.05", "title": " Графикът Димитър Анастасов открива изложба в Горна Оряховица"}
{"url": "https://trud.bg/%d0%bf%d0%bb%d0%b5%d0%b2%d0%bd%d0%b5%d0%bb%d0%b8%d0%b5%d0%b2-%d1%81%d1%82%d0%b0%d0%b2%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%b5%d0%bd-%d0%bf%d0%be%d1%81%d0%bb%d0%b0%d0%bd%d0%b8%d0%ba/", "text": "Президентът Росен Плевнелиев, който ще представлява университета в ролята си на специален посланик, ще открие учебната година в Американския университет в Благоевград. Това ще стане в деня на Съединението. Плевнелиев ще приветства  близо 1000-та студенти от около 40 държави и ще им пожелае успех. За 27-ма поредна година талантливи студенти от цял свят избират Американския университет в България, за да получат американско образование на световно ниво и диплома, призната в цял свят. Тази година е специална за АУБ – един от най-успешните български президенти – г-н Росен Плевнелиев – поема ролята на специален посланик  на университета, казаха от администрацията. Президент Плевнелиев и президентът на АУБ д-р Стивън Съливан ще работят съвместно, за да превърнат България в желана образователна дестинация, привличаща отлични студенти и преподаватели от най-висока класа от цял свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Плевнелиев става специален посланик на Американския университет, ще открива учебната година"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-2/", "text": "1. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2017 Г. ЗА ФИНАНСОВО ПОДПОМАГАНЕ НА ОБЩИНИТЕ ЗА РЕМОНТ, ВЪЗСТАНОВЯВАНЕ, ИЗГРАЖДАНЕ И ДОВЪРШВАНЕ НА ВОЕННИ ПАМЕТНИЦИ Внася: заместник министър-председателят по обществения ред и сигурността и министър на отбраната 2. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ЧАСТНА ДЪРЖАВНА СОБСТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕДОСТАВЯНЕ ЗА УПРАВЛЕНИЕ НА МИНИСТЕРСТВОТО НА ВЪТРЕШНИТЕ РАБОТИ ЗА НУЖДИТЕ НА ГЛАВНА ДИРЕКЦИЯ «ГРАНИЧНА ПОЛИЦИЯ» Внасят: заместник министър-председателят по обществения ред и сигурността и министър на отбраната, министърът на регионалното развитие и благоустройството 3. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ДЪРЖАВЕН ФОНД «ЗЕМЕДЕЛИЕ»                  Внася: министърът на регионалното развитие и благоустройството 4. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ЛОМ, ОБЛАСТ МОНТАНА                        Внася: министърът на регионалното развитие и благоустройството 5. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА АСЕНОВГРАД, ОБЛАСТ ПЛОВДИВ         Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ШУМЕН, ОБЛАСТ ШУМЕН                    Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ГОРНА ОРЯХОВИЦА, ОБЛАСТ ВЕЛИКО ТЪРНОВО                                                                                                                                                               Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ МИНИСТЕРСТВОТО НА ВЪТРЕШНИТЕ РАБОТИ ПРАВОТО НА УПРАВЛЕНИЕ ВЪРХУ ИМОТ – ПУБЛИЧНА ДЪРЖАВНА СОБСТВЕНОСТ                                                                                                 Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ВНАСЯНЕ В НАРОДНОТО СЪБРАНИЕ НА ОБОБЩЕН ГОДИШЕН ДОКЛАД ПО ИЗПЪЛНЕНИЕТО НА РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛА СРЕЩУ РЕПУБЛИКА БЪЛГАРИЯ                                                                              Внася: министърът на правосъдието 10. ПРОЕКТ НА РЕШЕНИЕ ЗА ИЗПЪЛНЕНИЕ ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ГЕНОВ СРЕЩУ БЪЛГАРИЯ“ (ЖАЛБА №40524/08) И „КИРИЛОВ И ДРУГИ СРЕЩУ БЪЛГАРИЯ“ (ЖАЛБА №12487/09)        Внася: министърът на правосъдието 11. ПРОЕКТ НА ПОСТАНОВЛЕНИЕ ЗА ПРИЕМАНЕ НА ТАРИФА ЗА ТАКСИТЕ, КОИТО СЕ СЪБИРАТ В СИСТЕМАТА НА ПРЕДУЧИЛИЩНОТО И УЧИЛИЩНОТО ОБРАЗОВАНИЕ          Внася: министърът на образованието и науката 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ                                                     Внасят: заместник министър-председателят по обществения ред и сигурността и министър на отбраната, министърът на регионалното развитие и благоустройството 13. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ                                                       Внасят: заместник министър-председателят по обществения ред и сигурността и министър на отбраната, министърът на регионалното развитие и благоустройството 14. ПРОЕКТ НА РЕШЕНИЕ ЗА ОДОБРЯВАНЕ НАРЪЧНИК ЗА ЧЛЕНОВЕТЕ НА МИНИСТЕРСКИЯ СЪВЕТ ОТНОСНО ОТНОШЕНИЯТА МЕЖДУ РОТАЦИОННОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ И ЕВРОПЕЙСКИЯ ПАРЛАМЕНТ ПО ВРЕМЕ НА ПОДГОТОВКАТА И ПРОВЕЖДАНЕТО НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ ПРЕЗ 2018 Г.                                                                                   Внася: министърът за Българското председателство на Съвета на Европейския съюз 2018 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА АДМИНИСТРАТИВНО СЪТРУДНИЧЕСТВО МЕЖДУ МИНИСТЕРСТВОТО ЗА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ 2018 И ГЕНЕРАЛНА ДИРЕКЦИЯ „УСТНИ ПРЕВОДИ“ НА ЕВРОПЕЙСКАТА КОМИСИЯ В ОБЛАСТТА НА КОНФЕРЕНТНИЯ ПРЕВОД                                                                                                                                                                          Внася: министърът за Българското председателство на Съвета на Европейския съюз 2018 16. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №814 НА МИНИСТЕРСКИЯ СЪВЕТ ОТ 2016 Г.                                                                                                                                                                         Внася: министърът на земеделието, храните и горите 17. ДОКЛАД ОТНОСНО УТВЪРЖДАВАНЕ РАЗХОДИТЕ ЗА КОМАНДИРОВКИ В СТРАНАТА ЗА ВТОРОТО ТРИМЕСЕЧИЕ НА 2017 Г. НА ЗАМЕСТНИК МИНИСТЪР-ПРЕДСЕДАТЕЛИТЕ, МИНИСТРИТЕ, ОРГАНИТЕ КЪМ МИНИСТЕРСКИЯ СЪВЕТ ПО ЧЛ. 19, АЛ. 4 ОТ ЗАКОНА ЗА АДМИНИСТРАЦИЯТА, ЗАМЕСТНИК-МИНИСТРИТЕ И ОБЛАСТНИТЕ УПРАВИТЕЛИ                 Внася: министър-председателят 18. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСКИЯ СЪВЕТ ЗА 2017 Г.                                                                                Внася: министърът на финансите 19. ПРОЕКТ НА РЕШЕНИЕ ЗА ИЗГОТВЯНЕ НА МЕТОДИЧЕСКИ УКАЗАНИЯ ЗА ФОРМИРАНЕ НАИМЕНОВАНИЯТА НА ДОМЕЙНИТЕ И ПОДДОМЕЙНИТЕ, КАКТО И НА АДРЕСИТЕ НА ЕЛЕКТРОННАТА ПОЩА НА АДМИНИСТРАТИВНИТЕ ОРГАНИ В РЕПУБЛИКА БЪЛГАРИЯ         Внася: заместник министър-председателят 20. ДОКЛАД ОТНОСНО ОДОБРЯВАНЕ СЪСТАВА НА ДЕЛЕГАЦИЯТА НА РЕПУБЛИКА БЪЛГАРИЯ ЗА УЧАСТИЕ В РЕДОВНИТЕ ГОДИШНИ СРЕЩИ НА СЪВЕТИТЕ НА УПРАВИТЕЛИТЕ НА ГРУПАТА НА СВЕТОВНАТА БАНКА И НА МЕЖДУНАРОДНИЯ ВАЛУТЕН ФОНД, КОИТО ЩЕ СЕ ПРОВЕДАТ ОТ 13 ДО 15 ОКТОМВРИ 2017 Г. ВЪВ ВАШИНГТОН, И ЗА ОПРЕДЕЛЯНЕ НА ВРЕМЕНЕН УПРАВИТЕЛ ЗА РЕПУБЛИКА БЪЛГАРИЯ В МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ, В МЕЖДУНАРОДНАТА ФИНАНСОВА КОРПОРАЦИЯ, В АГЕНЦИЯТА ЗА МНОГОСТРАННО ГАРАНТИРАНЕ НА ИНВЕСТИЦИИТЕ И В МЕЖДУНАРОДНИЯ ЦЕНТЪР ЗА УРЕЖДАНЕ НА ИНВЕСТИЦИОННИ СПОРОВЕ ЗА ПЕРИОДА НА ГОДИШНИТЕ СРЕЩИ.                                                                                      Внася: министърът на финансите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Вижте какво ще решава Министерският съвет на 7 септември 2017"}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%be%d1%82%d0%ba%d1%80%d0%b8%d0%bb%d0%b0-%d0%bc%d1%8a%d1%80%d1%82%d0%b2%d0%be%d1%82%d0%be-11-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc/", "text": "Районна прокуратура – Панагюрище разследва  Около 18 часа в къща в  курортния град в полите на Средна гора е открито  момче, починало от прострелване в главата с ловна пушка. Първа на трупа на малчугана попаднала майка му, която веднага подала сигнал за инцидента с фатален край. Под ръководството на Районна прокуратура – Панагюрище се извършват процесуално-следствени действия – извършен е оглед на местопроизшествието,   разпитват се свидетели. Установяват се контактите на детето в деня на инцидента, назначени са съдебно- медицинска експертиза и други експертизи, които трябва да внесат повече яснота за случилото се. До момента е установено, че огнестрелната рана в главата на детето е от ловна пушка марка ИЖ, 12-ти калибър, която е собственост на бащата на детето и по принцип се е съхранявала съгласно изискванията на закона в метална каса. От полицията съобщиха, че всички събрани до момента доказателства говорят за самопрострелване и нещастен случай при детска игра, а не за убийство. Именно това е засега официалната версия на разследващите, които отказват да дават повече информация и подробности. Тепърва ще се изяснява и как ловната пушка е попаднала в ръцете на 11-годишното момче и как то е успяло да отключи металната каса, където оръжието се е съхранявало. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Майката открила мъртвото 11-годишно момче в Стрелча\t\t\t"}
{"url": "https://trud.bg/%d0%be%d0%b1%d0%b8%d1%80%d0%b4%d0%b6%d0%b8%d1%8f-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%81%d1%87%d1%83%d0%bf%d0%b8-%d1%87%d0%b5%d0%bb%d1%8e%d1%81%d1%82%d1%82%d0%b0-%d0%bd/", "text": "За срок до 72 часа в ареста е задържан с постановление на прокурор в Районната прокуратура във Варна 38-годишният Валентин Ст., причинил средна телесна повреда на възрастна жена от село Въглен при условията на опасен рецидив. Срещу него е повдигнато обвинение, съобщиха от прокуратурата. На 3 септември 2017 г. около 14 часа мъжът влязъл в дома на самотно живеещата 81-годишна жена. Нанесъл й побой, като счупил челюстта на пострадалата. Тя била настанена в университетската болница „Света Марина“ във Варна. Извършителят бил установен от полицейски служители и срещу него било образувано досъдебно производство. Районната прокуратура във Варна ще внесе искане за вземане мярка за неотклонение „Задържане под стража“ във Варненския районен съд спрямо Валентин Ст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Обирджия рецидивист счупи челюстта на 81-годишна жена в дома й"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%b7%d0%bf-%d0%b8%d1%81%d0%ba%d0%b0-%d0%ba%d0%be%d0%bc%d0%bf%d0%b5%d0%bd%d1%81%d0%b0%d1%86%d0%b8%d0%b8-%d0%b7%d0%b0-%d0%bf%d0%be%d1%82%d1%80%d0%b5/", "text": "Контролът върху туристическия продукт е комплексна дейност, която обхваща не само наличието на категоризация на туристическия обект и съответствието на предоставяните услуги с предварително рекламираните. Това заяви в студиото на телевизия Bulgaria ON AIR председателят на Комисията за защита на потребителите (КЗП) Димитър Маргаритов. „Не става дума само за това дали хотелът притежава посочените звезди или има СПА център, както е записано в офертата. Санкцията също не е най-важната. Когато има нарушение, тя е неизбежна. Но целта, която отговорните за качеството на туристическия продукт институции трябва да гоним, е хората да получат компенсация, когато попаднат в един „туристически капан” на сериозно разминаване между оферираното и предоставеното”, коментира Маргаритов. Той подчерта, че през летния сезон са проверявани както туристически, така и търговски обекти. По думите му от началото на май са извършени над 10 000 проверки в места за настаняване и магазини на територията на цялата страна и са съставени около 800 акта. Приблизително 3500 от проверките са по Черноморието, а актовете – около 400. Запазва се тенденцията в 7-10% от случаите да се констатират нарушения, но броят им намалява спрямо предходни периоди. Според Маргаритов за успокояването на пазара от съществено значение е целенасочената и систематична работа с търговците. Целта е те да бъдат информирани за изискванията на законодателството, което в някои сектори динамично се променя. Акцентът на разговора премина и към виртуалните приемни, които Комисията разкри за първа година през този летен сезон. „Оказа се, че когато хората знаят, че имат на разположение безплатен телефон, са по-склонни да го използват, за да ни сезират”, отбеляза председателят на КЗП. Той посочи, че чрез тях са постъпили над 120 сигнали от туристи. Маргаритов е на мнение, че приемните имат и допълнителен ефект – популяризират националния телефон на потребителя и в резултат на това на него продължават да постъпват все повече сигнали и запитвания. „Потребителите стават по-активни, а търговците имат предвид, че хората реагират и си вземат бележка за провинения в миналото, които са представлявали по-сериозни нарушения”, заключи председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Шефът на КЗП иска компенсации за потребителите, попаднали в „туристически капан“"}
{"url": "https://trud.bg/50-%d0%b4%d1%83%d1%88%d0%b8-%d0%b2%d0%b5%d1%87%d0%b5-%d1%80%d0%b0%d0%b7%d0%b1%d1%80%d0%b0%d1%85%d0%b0-%d0%ba%d0%be%d0%bb%d0%ba%d0%be-%d0%b4%d0%b0%d0%bd%d1%8a%d1%86%d0%b8-%d0%b4%d1%8a%d0%bb%d0%b6%d0%b0/", "text": "50 човека вече са ползвали най-новата услуга на НАП за получаване на данъчно-осигурителна информация по телефона. От днес всички клиенти на приходната администрация, които притежават ПИК, могат да правят справка за дължимите си данъци и осигуровки и чрез колцентъра на НАП. Клиентите могат да получат също съдействие и разяснения по повод декларирани от тях и за тях данни пред НАП. Единственото условие е те да се идентифицират чрез своя ЕГН или ЕИК по БУЛСТАТ и последните четири цифри на персоналния си код. До сега нямаше такава възможност, но последните промени в Данъчно-осигурителния процесуален кодекс позволиха на НАП да предложи новата услуга. Освен по телефона, данъчно-осигурителна информация клиентите на Агенцията могат да получат онлайн – с ПИК и електронен подпис, както и в офисите на НАП.  От създаването си през 2008 г. до сега колцентърът на НАП е обслужил над 3 милиона запитвания на клиенти на Агенцията. Чрез телефона за информация на Агенцията 0700 18 700 са обслужени 2 224 000 запитвания на клиенти, а служителите на информационния център са отговорили на над 172 200 въпроса, постъпили на електронния му адрес – infocenter@nra.bg. Автоматизираните справки и информация са ползвани над 694 000 пъти. Статистиката на информационния център сочи още, че пропуснатите обаждания в работно време са под 5%, а доволните от получената информация от служителите на НАП са над 90%. Средната продължителност на телефонните разговори е 4 минути. На телефона на информационния център на НАП 0700 18 700 гражданите и представителите на фирмите могат да получат насоки за декларирането и плащане на данъци и осигурителни вноски. Освен това могат да ползват и автоматичните услуги, които не изискват разговор с оператор и са достъпни 24 часа в денонощието, 7 дни в седмицата: проверка на здравен статус, справка за регистрация по ДДС и др. Телефонното обаждане към 0700 18 700 е на цената на градски разговор от цялата страна за абонатите на стационарни телефони. Обажданията от мобилни телефони се заплащат по стандартната тарифа на съответния мобилен оператор. Запитвания клиентите могат да изпращат и на имейл адрес infocenter@nra.bg. Колцентърът на НАП приема също и сигнали за неиздаване на касови бележки и други данъчни и осигурителни нарушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " 50 души вече разбраха колко данъци дължат по телефона"}
{"url": "https://trud.bg/%d1%82%d1%80%d0%b8-%d0%b4%d0%b5%d0%bd%d0%be%d0%bd%d0%be%d1%89%d0%b8%d1%8f-%d0%b0%d1%80%d0%b5%d1%81%d1%82-%d0%b7%d0%b0-%d1%82%d1%8a%d1%80%d0%bd%d0%be%d0%b2%d0%ba%d0%b0-%d0%bf%d0%be%d1%81%d0%b5%d0%b3/", "text": "Административно наказание „задържане в структурните звена на МВР” за срок от три денонощия е наложил Районният съд във Велико Търново на 37-годишната И. П. от областния град.  В неделя вечерта тя е предизвикала скандал и е посегнала да удари с юмрук в стомаха полицейски служител. Разпрата се разразила в Центъра за спешна медицинска помощ в старата столица. И. П. е задържана за срок до 24 часа по ЗМВР. Съставен й е акт по Указа за борба с дребното хулиганство.", "date": "2017.09.05", "title": " Три денонощия арест за търновка, посегнала на полицай"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%b8%d0%bc%d0%b0%d0%bb-%d1%82%d0%b0%d0%b5%d0%bd-%d0%bf%d0%bb%d0%b0%d0%bd-%d0%b7%d0%b0-%d0%b1%d1%8f%d0%b3%d1%81%d1%82%d0%b2%d0%be-%d0%be%d1%82/", "text": "Гражданите на Северна Корея са изправени пред лицето на опасната възможност от въоръжени конфликти, провокирани от лидера на Пхенян. Но Ким Чен-ун има тайни планове, които ще му позволят да избяга зад граница в случай на американско нападение, пише германското издание Focus. Ако Северна Корея бъде нападната, лидерът й незабавно ще изчезне под земята, сочат данни на разузнавателни служби. Тайна система от тунели ще позволи на севернокорейския диктатор да напусне столицата Пхенян и да избяга в Китай, откъдето да издава заповеди за военните действия. Бивш високопоставен служител на режима в Пхенян докладва за първи път преди години за мрежата от тунели, изградена за бягство на Ким Чен-ун, припомнят от редакцията. Не само той, но и други избягали севернокорейци съобщават за гигантски свят под повърхността на земята, който включва система от бункери, пътища, железопътни линии и частен влак. Тайният свят под Пхенян е изграден на повече от 300 метра под земята, разказа бивш секретар на комунистическата Корейска работническа партия. Тунелната система свързва Пхенян със стратегически важни места в радиус от 40 до 50 километра. Това позволява на Ким Чен-ун да избяга от Пхенян бързо и незабелязано, преди градът да бъде разрушен от бомбардировки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Ким Чен-ун имал таен план за бягство от Северна Корея"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%b1%d1%8a%d0%b4%d0%b5-%d0%bd%d0%b0-%d0%bf%d0%be%d1%81/", "text": "Министър-председателят Бойко Борисов заминава днес на посещение в Гърция. В град Кавала той ще проведе среща с министър-председателя Алексис Ципрас и ще участва в церемония по подписването на Меморандум за разбирателство между България и Гърция за развитието на железопътната връзка „Солун-Кавала-Александруполис-Бургас-Варна-Русе“. Това съобщиха от Министерски съвет. Документът регламентира подготвителните работи и съвместното управление на коридора от двете държави. Както  , проектът предвижда свързването на река Дунав, Черно и Егейско море със скоростен железопътен коридор, както и развитие на пристанищата, които са част от основната ТЕН-Т мрежа. Включено е изграждането на двойна електрифицирана жп линия с внедрена ERTMS система за управление на железопътния трафик. С изграждането на коридора ще се постигне пълна мултимодалност чрез комбиниране на пътен, железопътен, воден и речен транспорт. Проектът е с висока добавена стойност, като се очаква да привлече големи инвеститори от Близкия и Средния Изток, Китай, Русия и други големи пазари. Меморандумът ще бъде подписан утре, 6 септември, от министъра на транспорта, информационните технологии и съобщенията Ивайло Московски и от гръцкия министър на инфраструктурата, транспорта и мрежите Христос Спирдзис. В официалната делегация, придружаваща премиера, е включен и заместник министър-председателят Томислав Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Премиерът Бойко Борисов ще бъде на посещение в Гърция"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b7%d0%bb%d0%be%d1%81%d1%82%d0%be%d1%80%d0%bd%d0%b8%d0%ba-%d0%bd%d0%b0%d1%80%d1%8f%d0%b7%d0%b0%d0%bb-%d0%b3%d1%83%d0%bc%d0%b8%d1%82%d0%b5-%d0%bd/", "text": "Служители на полицейското управление във Велико Търново разследват случай на срязани гуми на лек автомобил „Ауди“, паркиран на ул. „Сливница“ в областния град. Сигнал за случилото се е получен в управлението в понеделник сутринта. На местопроизшествието е извършен оглед. По случая е започнато досъдебно производство. Извършителят се издирва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Издирват злосторник, нарязал гумите на лека кола в Търново"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d0%b2%d1%8a%d0%b2%d0%b5%d0%b6%d0%b4%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%b5%d0%bd-%d0%ba%d0%be%d0%bd%d1%82%d1%80%d0%be%d0%bb-%d0%bd%d0%b0/", "text": "От 1 септември на територията на Република Сърбия започна прилагането на електронен контрол на средната скорост на МПС, движещи се по автомагистралите в страната, съобщиха от пресцентъра на Министерство на външните работи. За целта устройствата, отбелязващи часа на преминаване през пунктовете за заплащане на магистралните такси, са синхронизирани. Ако при преминаването между два пункта средната скорост на МПС е надвишила максимално допустимите 120 км/ч, служители на пътна полиция налагат глоби на място. Глобите имат следните парични измерения:  – 121 – 140 км/ч – 3000 динара;  – 141 – 160 км/ч – 5000 динара;  – 161 – 181 км/ч – 6000 – 20 000 динара;  – 181 – 200 км/ч – 15 000 – 30 000 динара;  – 201+ – 100 000 – 120 000 динара, включително и лишаване от свобода за срок от 15 дни. Освен парични глоби се налагат и наказания лишаване от право на управление на МПС за различен период от време. При превишаване на средната скорост, същата ще се изписва на касовата бележка, която се получава при заплащане на магистралните такси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Сърбия въвежда електронен контрол на средната скорост на движение по магистралите"}
{"url": "https://trud.bg/%d0%b1%d0%bc%d0%b2-%d0%bf%d1%80%d0%b5%d1%81%d0%ba%d0%be%d1%87%d0%b8-%d0%b8%d0%b7%d1%82%d0%be%d1%87%d0%bd%d0%b0%d1%82%d0%b0-%d0%bf%d0%be%d1%80%d1%82%d0%b0-%d0%bd%d0%b0-%d0%bf%d0%bb%d0%be%d0%b2%d0%b4/", "text": "Лек автомобил „БМВ” се приземи по таван върху археологическите разкопки на Източната порта на Пловдив, намираща се в подножието на Стария град и в непосредствена близост до ромската Арман махала. Инцидентът е станал в понеделник около 23.45 часа, а в синята баварска машина са пътували четирима младежи на възраст между 18 и 20 години, като по чудо никой от тайфата не е пострадал и получил наранявания от падането на „БМВ”-то върху камънаците от римско време. Причината за злополуката е движение с бясна и несъобразена скорост, като според живеещи в близките къщи инцидентът е бил предшестван от въртене на гуми. Шофьорът и тримата му спътници не са избягали в тъмното, а са дочакали идването на полицаите от Четвърто РУ на МВР, пред които са дали показания за случилото се.", "date": "2017.09.05", "title": " БМВ прескочи Източната порта на Пловдив и се заби в археологически разкопки"}
{"url": "https://trud.bg/%d1%81%d0%b0%d1%89-%d0%b4%d0%be%d0%b3%d0%be%d0%b2%d0%be%d1%80%d1%8a%d1%82-%d1%81-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5/", "text": "„Поздравявам ви за Договора за приятелство, добросъседство и сътрудничество с Република Македония. Той е важен за народите на Република България и на Република Македония, но и за целия регион.“ С тези думи заместник-помощник държавният секретар на САЩ Хойт Ий се обърна към вицепремиера и министър на външните работи Екатерина Захариева. Двамата разговаряха в Словения в рамките на Бледския стратегически форум, съобщават от външното министерство. „Едно от най-големите достойнства на този договор бе, че той бе изработен без чужда помощ, така показахме, че може да решаваме въпросите си без посредници“, изтъкна Захариева. „Надяваме се този договор да създаде подходяща атмосфера, в която Република Македония да подобри отношенията си и с другите съседи“, каза още Ий. Вицепремиерът Захариева и заместник-помощник държавният секретар Ий обсъдиха още актуалната политическа ситуация в региона, инициативите на България във външната политика и усилията за постигане на енергийна диверсификация на Балканите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " САЩ: Договорът с Република Македония е важен за целия регион"}
{"url": "https://trud.bg/%d0%bc%d0%b5%d1%80%d1%8f%d1%82-%d0%b4%d0%b8%d1%81%d1%82%d0%b0%d0%bd%d1%86%d0%b8%d0%be%d0%bd%d0%bd%d0%be-%d0%b2%d1%80%d0%b5%d0%b4%d0%bd%d0%b8%d1%82%d0%b5-%d0%b5%d0%bc%d0%b8%d1%81%d0%b8%d0%b8-%d0%be/", "text": "Броени дни след като Европейската комисия обяви, че вредните емисии от автомобилите ще се отчитат в реални условия, по покана на Столична община (“Зелена София”), съвместно с отдел „Пътна полиция“ на СДВР, идва екип на испанската RSLab, който ще извърши дистанционно измерване на емисиите от автомобилите в реално време. Това ще става без колите да бъдат спирани, съобщиха от пресцентъра на Столична община. В периода от 4-15 септември 2017 г. на четири различни локации в града, мобилната лаборатория на RSLab ще следи количествата финни прахови частици (ФПЧ), въглеводороди (HC), въглероден окис (CO) и азотен оксид (NOx). Това са основните замърсяващи елементи на въздуха. Процесът на измерване на емисиите от разстояние не включва никаква намеса в трафика по пътните артерии. Той отнема секунди и започва в момента, когато превозното средство пресече инфрачервените (ИЧ) и ултравиолетовите (UV) лъчи, излъчвани от системата. Устройството може също така отчита скоростта на движение и да заснема регистрационните номера с цел идентификация на емисиите с конкретния вид автомобил, марка, двигател, година на производство. Всички данни от имерванията се изпращат директно на наблюдаван от оператор компютър, разположен в мобилната станция, паркирана по протежение на пътя. RSLabs имат дългогодишен опит в работата с администрациите в ЕС, както и с частни компании. В момента те работят съвместно с испанското правителство и с Европейската комисия по проект за промяна на законодателството. Системата е сертифицирана по стандарт ISO 17025, което удостоверява надежността й. След приключване на изследването, собствтвениците на превозни средства с отчетени наднормени стойности на замърсяване, ще бъдат известени с писма. Резултатите от пилотното проучване ще бъдат обявени по време на конференцията SOFAIR през октомври, когато по покана на кмета в София ще дойдат кметове и представители на общинската администрация на Париж, Лондон, Талин, Виена и Букурещ, както и експерти, за обсъждане на мерки за справяне със замърсяването на въздуха Инициативата за дистанционното измерване е на екипа на „Зелена София“ към Столична община, който подготвя кандидатурата на града в конкура „Зелена столица на Европа“, организиран от Европейската комисия. Проектът се осъществява с подкрепата на Kapsch България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Мерят дистанционно вредните емисии от автомобилите в София"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%82%d0%b5%d0%bb%d0%b5-3/", "text": "Кметът на Благоевград д-р Атанас Камбитов изпрати поздравителен адрес по случай утрешния празник 6 септември. Уважаеми съграждани,  Българи, Отбелязваме 132 години от Съединението на Княжество България с Източна Румелия.  6 септември е славна дата, пропита с история, величие, храброст!  Преди 132 години България застава пред Великите сили и защитава своето право – да върне в границите си земята, която  й принадлежи!  Ние, българите, притежаваме паметна история –трябва да я знаем, трябва да помним, трябва да я съхраним!  Честит празник! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Кметът на Благоевград с поздравителен адрес по случай 6 септември"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d0%bd%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%b8-%d1%81%d0%b8%d0%bd/", "text": "Национален протест на служители и синдикалисти се проведе пред сградата на Народното събрание, информира  Служители на фалирал хипермаркет, шивачки, миньори от страната протестират за забавени заплати. Пред парламента се събраха около 100 души, които чакат от своите работодатели между 1000 и 4000 лева, настояват за промяна на закона, за да могат да получат парите си със задна дата. Към протеста се присъедини и Мая Манолова. Предстои да стане ясно дали институциите ще вземат мерки по казуса или не. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Национален протест на служители и синдикалисти пред Народното събрание"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%be%d1%82%d0%ba%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d1%80%d1%83%d1%81%d0%b8%d1%8f/", "text": "Младеж е открил стрелба на територията на училище в руския град Ивантеевка, Московска област, предава информационна агенция  По първоначални данни младежът е произвел изстрели с пневматично оръжие и хвърлил димки в сградата. Полицията го е задържала, уточниха от Министерството на вътрешните работи. При инцидента са пострадали четирима души. Няма информация за състоянието им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Младеж откри стрелба в училище в Русия\t\t\t"}
{"url": "https://trud.bg/%d1%8f%d0%bf%d0%be%d0%bd%d0%b5%d1%86-%d1%81%d0%b2%d0%b8%d1%80%d0%b8-%d0%b4%d0%b5%d1%81%d0%bf%d0%b0%d1%81%d0%b8%d1%82%d0%be-%d0%bd%d0%b0-%d0%b4%d0%b2%d0%b0-%d0%ba%d0%b0%d0%bb%d0%ba%d1%83%d0%bb/", "text": "Видео на японец, изпълняващ нашумелият хит „Деспасито” на два калкулатора, събра близо 200 хил. гледания в YouTube само три дни. Японският музикант не се ограничава само до „Деспасито”. В канала му, който e резервиран за музикални изпълнения, може да се чуят и инструментали на Ед Шийрън, Джъстин Бийбър, Селена Гомес и др. Както и множество песни от саундтрака на култови филми и сериали като „Хари Потър” и „Игра на тронове”, информира  . Според рекламата на компанията производител пък калкулаторите може да изпълняват до 20 различни тона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Японец свири „Деспасито“ на два калкулатора (ВИДЕО)"}
{"url": "https://trud.bg/%d0%b4%d0%b6%d0%be%d0%bd-%d0%bb%d0%be%d1%83%d1%82%d1%8a%d0%bd-%d0%b8-%d0%b1%d1%82%d1%80-%d0%b7%d0%b0%d0%ba%d1%80%d0%b8%d1%85%d0%b0-%d1%82%d1%80%d0%b5%d1%82%d0%be%d1%82%d0%be-%d0%b8%d0%b7%d0%b4%d0%b0/", "text": "Изключително вдъхновяваща, за жители и гости на благоевградското село Дъбрава, бе третата вечер от рок предизвикателството The Brava fest volume 3. Джон Лоутън и легендарните Б.Т.Р закриха изданието на фестивала, съобщиха от Община Благоевград. Публиката не спря да пее и танцува под звуците на обичани световни хитове и нови такива. Кулминацията на фестивала бе химнът на месец юли, изпълнен от вечната рок банда Юрая Хийп- „July morning“. Именно вокалистът на групата Джон Лоутън, заедно с БТР и публиката, придадоха ново звучене и емоция на песента. Вечерта на фестивала откри рок- кметът и приятел на благоевградското село Дъбрава Цонко Цонев, който представи продължението на своята книга „Кметълски истории“. След него атмосферата подготвиха младите рок таланти от Музикална академия „Престо“, които припомниха хитове, направили рок музиката значима и непреходна. По време на тридневния фестивал, жители и гости на Дъбрава, успяха да се потопят в любимия си музикален стил, благодарение на класните изпълнения на Troya Band – Macedonia, Black Rose – Благоевград, Ignore the hate, The Bullets – Greece.", "date": "2017.09.05", "title": " Джон Лоутън и БТР закриха третото издание на The Brava fest с вечния рок хит July morning"}
{"url": "https://trud.bg/%d1%80%d0%be%d0%b4%d0%bd%d0%b8-%d1%84%d0%b5%d1%80%d0%bc%d0%b5%d1%80%d0%b8-%d0%be%d1%82%d0%b3%d0%bb%d0%b5%d0%b6%d0%b4%d0%b0%d1%82-%d0%bb%d0%b5%d0%b3%d0%b0%d0%bb%d0%bd%d0%be-1000-%d0%b4%d0%b5%d0%ba/", "text": "1000 дка у нас са площите у нас, засети легално с растението индустриален коноп, съобщават от земеделското министерство. Ежегодно ведомството издава разрешително на земеделците, които искат да отглеждат тази култура. Издадените разрешения, които важат до края на настоящата календарна година, са 8, разкри Стефка Дамянова, експерт МЗХГ, по  . Тя уточни че разрешителното важи една година и дава право на стопаните да сеят само една реколта на точно определена площ. Това е регламентирано в проектонаредба, публикувана на интернет страницата на агроведомството. „След засяване се предвижда в проекта на наредбата да се информира съответната областна дирекция на МВР за извършена сеитба, като се предостави и копие на издаденото разрешение и съответно информация за местонахожденията на засетите площи“, каза Дамянова. Заедно със заявлението за разрешение, стопаните ще трябва да приложат и удостоверение за качеството на посевния материал, както и документ от акредитирана лаборатория, който доказва, че съдържанието на тетрахидроканабинол в растенията, от които са добити семената, не надвишава 0,2 тегловни процента определено в листната маса, цветните и плодните връхчета. Целият процес подлежи на стриктен контрол, обясни Стефна Дамянова. Индустриалният коноп се отглежда само за влакна, семена за фураж и семена за посев, посочват от ведомството с изричното уточнение, че не става дума за психотропни растения. Според проф. Владимир Димитров от Института по органична химия е добре, че държавата контролира процеса по производството, но режимът на разрешение е прекалено рестриктивен и ограничава бизнеса, който би могъл да намери по-широко приложение на растението. Димитров подчерта, че дебатът се води за приложението на индустриалния коноп, а не за психотропни вещества и марихуана за пушене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Родни фермери отглеждат легално 1000 декара коноп"}
{"url": "https://trud.bg/%d0%bc%d0%be%d0%bc%d1%87%d0%b5-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0-%d0%bd%d0%b0-%d0%ba%d0%be%d1%81%d1%8a%d0%bc-%d1%81%d1%8a%d1%81-%d1%81%d0%bc%d1%8a%d1%80%d1%82%d1%82%d0%b0-%d1%81/", "text": "Злощастен инцидент с момче на юношеска възраст помрачи националния турнир по уличен фитнес в Раковски и дори се стигна до временно прекратяване на състезанието, което бе кръг от националното първенство по стрийт фитнес. По време на съчетанието си на един от уредите тийнейджърът изгуби съзнание и се размина на косъм със смъртта, като се отърва само с тежка контузия на рамото и счупена ключица. Наложи се лекарска намеса, като пострадалото момче бе откарано с линейка на Спешна медицинска помощ в Университетска болница „Свети Георги” в Пловдив за изследвания със специализирана апаратура. Оказа се, че се е отървал само счупена ключица и няма черепно-мозъчни травми и други увреждания. През цялото време кметът на Община Раковски бе неотлъчно до контузения юноша и следеше за състоянието му заедно с медицинските лица. Неприятният инцидент повлия на атмосферата и на духа на останалите участници и продължаването на турнира беше под въпрос. Кметът Гуджеров, който е бивш заместник-министър на околната среда и водите, наруши тягостната тишина на спортната площадка, като информира всички участници за състоянието на пострадалото момче и че няма опасност за живота му. След това градоначалникът на Раковски призова всеки, който се чувства психически готов да продължи участието си, да го направи, а предложението му бе прието с аплодисменти и състезанието бе подновено. В турнира участваха 33 състезатели по уличен фитнес от цялата страна, като сред тях бяха и три момичета, които мереха сили наравно със силния пол. Най-малкият участник бе 11-годишият Алекс от Раковски. Той и останалите участници имаха на разположение по три минути, за да покажат уменията си на лост и успоредка.", "date": "2017.09.05", "title": " Момче се размина на косъм със смъртта след загуба на съзнание на турнир по уличен фитнес в Раковски"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bd%d0%be/", "text": "Към този момент няма каквито и да е било данни за убийство на   в дома си в Стрелча. Това съобщи говорителят на главния прокурор Румяна Арнаудова на брифинг във връзка с разследването. Версиите, по които работят разследващите, са нещастен случай и склоняване към самоубийство. Тялото на детето е открито от майката, малко след като в дома е проехтял изстрел. При вида на мъртвата си рожба жената изгубила съзнание. Домът на родителите е посетен лично от районния прокурор на Панагюрище. Разпитват се свидетели, взети са натривки и дактилоскопски показатели от ръцете на детето. „Предстоят множество действия по това разследване, включително задължителен следствен експеримент, за да дадем отговор на въпросите как се е стигнало до този инцидент“, каза прокурор Арнаудова. Разпитват се близки и приятели на детето, предстои назначаване на няколко вида експертизи. Родителите все още не са разпитани, тъй като в момента те са шок от случилото се, добави тя. В касата за съхранение на оръжието, собственост на бащата, който е ловец, са открити 19 боеприпаса, за които мъжът няма разрешение. Ловната му пушка е законно притежавана. В дома са намерени още две каси – на дядото и чичото на момчето. Продължават разпитите във връзка с трагичния инцидент в Тетевен, при който  . Съдебно-медицинската експертиза е установила, че черепът на момчето е натрошен, а мозъчното вещество – смачкано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Няма данни за убийство на простреляното дете в Стрелча"}
{"url": "https://trud.bg/%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b0-%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d1%82%d0%b5%d0%bc%d0%b0-%d0%b2/", "text": "Виртуален конкурс за най-добра снимка на тема „Велосипедът – 200 години история, традиция и съвремие“ бе обявен днес в Пловдив. Той се провежда под егидата на кмета на район „Западен“ Димитър Колев и е част от годишната кампания за устойчива градска мобилност „Европейска седмица на мобилността 2017”. В конкурса могат да участват всички желаещи, като единственото ограничение е да не са служители на общината и техни близки родственици. Всеки участник може да се представи само с една тематична снимка, която трябва да е авторска и да не е публикувана никъде досега. Снимки, които са копирани от интернет или други източници, ще бъдат отхвърлени като нередовни и не могат да участват в конкурса. Изискванията са файлът да е с резолюция минимум 3 мегапиксела и да бъдат изпратени най-късно до 18 септември. Специална комисия ще разгледа всички снимки и ще определи трите най-добри. Победителят ще получи голямата награда – велосипед, осигурен от официалния партньор на конкурса фирма „Макс Европа”. Неговите подгласници също ще спечелят награди, свързани с различни видове спорт. Печелившите ще бъдат наградени в Актовата зала на „Западен“ на 21 септември от районния кмет Димитър Колев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Конкурс за най-добра снимка на тема „Велосипедът – 200 години история, традиция и съвремие” обявиха в Пловдив"}
{"url": "https://trud.bg/19-200-%d0%ba%d1%8a%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%bf%d1%80%d0%b8-%d0%bf%d1%80%d0%be%d0%b2%d0%b5%d1%80/", "text": "19 200 къса /980 кутии/ контрабандни цигари задържаха при съвместна проверка митнически и гранични служители на ГКПП Капитан Андреево, съобщават от митниците. На 02.09.2017 година, на трасе „Входящи автомобили и автобуси“ на ГКПП Капитан  Андреево пристига микробус „Mercedes vito“ с шведска регистрация, влизащ в страната от Турция. В автомобила, управляван от шведски гражданин, с турски произход, пътувала жена му и седемте им деца, едното от които пеленаче. Съпрузите заявили,  че не пренасят стоки или валутни ценности за деклариране. Превозното средство е селектирано  за щателна митническа проверка. При проверката под предната дясна седалка и в двете задни странични естествени кухини на  превозното средство, са открити 980 кутии цигари без валиден български акцизен бандерол от марката „Omega super slims“. Укритите цигари, както и автомобилът, послужил за извършване на нарушението са задържани. На шофьора е съставен акт по Закона за митниците. По случая ще бъде образувано административнонаказателно производство. Само за първите три дни на месец септември  митническите служители на МП Капитан Андреево са задържали 250 660 къса /12 533 кутии/ безакцизни цигари и 8 кг тютюн за пушене. Иззети са 7003 кутии / 140 060 къса/ цигари, закупени от Република Турция от 228 преминали пътници, тъй като акцизната стока е била над нормата за безмитен внос. За същия период, по метода на анализа на риска, при щателни митнически проверки митническите служители са открили 110 600 къса /5530 кутии / цигари и 8 кг тютюн за пушене, за които са съставени общо 83 акта, като е задържана и сумата общо 5 645 евро обезпечения по съставените актове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " 19 200 къса задържаха митничари при проверка на микробус на „Капитан Андреево“"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8%d1%81%d0%ba%d0%b0-%d0%bc%d0%b8%d1%80%d0%be%d1%82%d0%b2%d0%be%d1%80%d1%86%d0%b8-%d0%bd%d0%b0-%d0%be%d0%be%d0%bd-%d0%b2-%d0%b4%d0%be%d0%bd%d0%b1%d0%b0%d1%81/", "text": "Русия поиска миротворци на ООН в Донбас. Руският президент Владимир Путин поиска в Съвета за сигурност да бъде внесена резолюция за това, съобщава  . Путин обяви решението на пресконференция сред срещата на върха на страните от БРИКС – Бразилия, Русия, Китай, Индия и Южна Африка. Москва ще внесе в ООН проекторезолюция за разполагане на миротворци по линията на контакт в Донбас, за да се гарантира сигурността на служителите от ОССЕ.Според Путин, това ще допринесе за решаването на проблемите в източна Украйна. В същото време държавният глава на Руската федерация предупреди за опасността от „глобална катастрофа“, ако не бъде постигнато дипломатическо решение на ядрената безизходица в Северна Корея, като подчерта, че налагането на допълнителни санкции на Пхенян ще бъде безполезно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Путин иска миротворци на ООН в Донбас"}
{"url": "https://trud.bg/%d0%bd%d0%b0%d0%bf-%d0%bf%d1%80%d0%be%d0%b4%d0%b0%d0%b2%d0%b0-%d0%b1%d0%bb%d0%b8%d0%b7%d0%be-40-%d1%82%d0%be%d0%bd%d0%b0-%d0%b1%d0%b0%d0%bd%d0%b0%d0%bd%d0%b8/", "text": "НАП продава близо 40 тона банани с произход Колумбия в две партиди от по 1080 кашона, съобщават от агенцията. Всеки, който желае да се включи в наддаването, може да огледа стоката днес (5 септември) и на 7 септември в Стопанския двор на село Подгумер, област София-град. Началната цена за едната партида банани е 36 828,78 лв. и 36 047,44 лв. за другата, което означава по 1,84 лв. за килограм. Валидни обаче ще са и всички предложения за цена, не по-ниска от 50% от тази стойност, т. е. 92 стотинки за килограм, уточняват от Агенцията. За продажбата на бананите има протокол за извършена проверка от Българската агенция за безопасност на храните. Предложенията ще се разгледат на 8 септември. Обявата за търга, както и всички условия и реда за включване в наддаването, може да се видят на интернет страницата на НАП в раздел „Продажби“. Бананите са конфискувани от звеното „Фискален контрол“ на НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " НАП продава близо 40 тона банани"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%bf%d0%be%d1%82%d1%83%d1%88%d0%b0%d0%b2%d0%b0/", "text": "30 военнослужещи от 42-ри механизиран батальон – Ямбол с 3 единици техника се включиха в овладяването на последствията и ликвидирането на тлеещи огнища на терена на потушения пожар в землището на селата Савино и Меден Кладенец, област Ямбол. Формированието за овладяване и/или преодоляване на последствията от бедствия при пожар е приведено в действие в 11.00 ч. днес, 5 септември, след отправено искане от областния управител на област Ямбол. Военнослужещите се включиха в ограничаване възможността за възобновяване на пожар, както и ликвидиране на тлеещи огнища във вътрешността на горския масив. Действията на формированието се ръководят от капитан Захарий Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Десетки военни продължават потушаването на пожара в Ямболско"}
{"url": "https://trud.bg/%d1%82%d1%80%d0%b8%d0%bc%d0%b0-17-%d0%b3%d0%be%d0%b4%d0%b8%d1%88%d0%bd%d0%b8-%d0%bf%d1%80%d0%b5%d0%b1%d0%b8%d0%bb%d0%b8-%d0%b6%d0%b5%d1%81%d1%82%d0%be%d0%ba%d0%be-%d1%81%d1%8a%d1%81%d0%b5%d0%bb%d1%8f/", "text": "39-годишен мъж е с тежка мозъчна травма и опасност за живота, след като бил пребит от трима 17-годишни младежи в разградското село Раковски. М.М. е бил намерен на улицата в безсъзнание около 3 часа във вторник. Откаран е в болницата, където установили, че животозастрашаващите травми са в резултат на побой. Часове по-късно полицията издирила и биячите, които се оказали негови съселяни, а единият дори му бил роднина. Тяхното обяснение било, че го срещнали на улицата посред нощ и той почнал да се заяжда с тях и да ги обижда. Казали, че мъжът бил пиян. Те пък се подразнили, набили го и го оставили на улицата. Младежите са задържани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Трима 17-годишни пребили жестоко съселянин"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d1%8a%d1%80%d0%b1%d0%b8%d1%8f-%d0%bd%d0%b5-%d0%b8%d1%81%d0%ba%d0%b0%d0%bc%d0%b5-%d0%b2-%d0%bd%d0%b0%d1%82%d0%be/", "text": "Сръбският президент Александър Вучич заяви, че Сърбия не иска да членува в нито един военен съюз и желае да развива собствена армия, съобщава  . Според сръбския президент в централата на НАТО посрещат с разбиране решението на Сърбия и „никой не тласка страната към членство в Алианса“. „За нас е важно не само да повишим заплатите на армията и полицията, но и да реализираме цялостна програма за жилищно настаняване на нашите военнослужещи и полицаи“, смята Вучич. По повод изявлението на американския сенатор Рон Джонсън за бъдещето на Руския хуманитарен център в Ниш, сръбският президент уточнява, че „сенаторът е заявил това, което може да се чуе от всеки американец, а именно, че не иска Руския център в Ниш да получи дипломатически статут и не желае присъствието на руснаците, така както всеки руснак не иска да види Сърбия в НАТО, но те трябва да знаят, че Сърбия е страна която сама взема своите решения“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Президентът на Сърбия: Не искаме в НАТО, ще развиваме армията си"}
{"url": "https://trud.bg/%d0%bd%d0%b0%d0%b4-23-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bf%d1%80%d0%b8%d1%82%d0%b5%d0%b6%d0%b0%d0%b2%d0%b0%d1%82-%d0%b4%d0%b5%d0%b1%d0%b8%d1%82%d0%bd%d0%b0/", "text": "68% от респондентите в България притежават дебитна карта, показват данните от най-новото проучване MasterIndex на Mastercard, което изследва финансовите навици и нужди на активните картодържатели. Балканският регион бързо се приобщава към електронните разплащания, като в Хърватия 86% от хората имат банкови карти, а в Сърбия и Босна и Херцеговина  – съответно 47% и 46%. Хранителните стоки са най-често закупуваният продукт с дебитни карти в България, Сърбия и Босна и Херцеговина – съответно 65%, 65% и 45%, докато хърватите най-често заплащат с дебитни карти за дрехи (73%). Облеклата също са най-разпространеният артикул, закупуван с кредитни карти в Хърватия (70%), а респондентите на MasterIndex от Сърбия и Босна и Херцеговина използват разсрочено плащане на вноски най-вече за закупуване на мебели и домакински уреди – съответно 45 и 28%. „Проучването MasterIndex показва все по-голям брой български потребители, които редовно плащат с картите си за покупки на дребно както в големи, така и в средни и малки търговски вериги. Например, за последната година потребителите, които закупуват с дебитна карта храна в местните хранителни магазини, са се увеличили със 17% (от 47% през 2016 г. до 64% през 2017 г.), а тези, които заплащат с тях в бензиностанции – с 13% (от 17% през 2016 г. до почти 30% през 2017 г.)“, посочва Ваня Манова, мениджър на Mastercard за България и Македония. Изследването показва също нарастващ брой картови плащания в ресторанти, кафенета и клубове, както и повишен интерес към приемане на карти при куриерските доставки. Изследването разглежда и нагласите на потребителите към онлайн пазаруването. В България две трети от потребителите пазаруват онлайн поне веднъж месечно, като този процент в Хърватия е 40%, в Сърбия – 36% и 19% в Босна и Херцеговина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Над 2/3 от българите притежават дебитна карта, плащат най-често за храна"}
{"url": "https://trud.bg/%d0%bf%d0%b0%d0%b4%d0%bd%d0%b0-%d0%bf%d1%8a%d1%80%d0%b2%d0%b8%d1%8f%d1%82-%d1%81%d0%bd%d1%8f%d0%b3-%d0%b2%d0%b8%d0%b4%d0%b5%d0%be/", "text": "„Айдееее… да ни е честит първия сняг!!!“, обявиха във фейсбук на страницата на връх Мусала, публикувайки видео доказателство. На клипа се виждат снежинки, хвърчащи край обозначителната пирамида и метеорологичната станция на върха. Синоптиците обаче успокояват, че през следващите дни ни очаква затопляне, като в четвъртък температурите ще достигнат 30 градуса в определени райони на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Падна първият сняг (ВИДЕО)"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-84-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d1%87%d0%b5-%d0%be%d0%b3/", "text": "Недоволен от заведение за бързо хранене, 84-годишен клиент, е задържан в полицията в Търговище след жалба, че нападнал служителка с нож и задигнал 150 лв. от касата на обекта.  Сигналът е бил подаден от управителката на заведението към 17,30 часа в понеделник. Тя посочила и възрастния мъж, който бил редовен клиент. Твърдяла, че той е порязал по лицето с нож. След издирването му се оказало, че пенсионерът, който наистина редовно се хранел там на обед, се върнал вечерта в понеделник и направил скандал. Жалвал се, че от храната им повръщал цял следобед и поискал да му върнат парите. Твърдял, че не е имал нож и не е вземал посочените пари. По-късно и управителката казала, че се била уплашила и не знаела как е станало, че май нож не е имало и т.н. Възрастният мъж е бил задържан за едно денонощие до изясняване на разправията между двамата и жалбата за грабеж. У него парите не били намерени. Той живеел със сина си и нямал проблеми със средствата за издръжка. Работата по изясняване на случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Задържаха 84-годишен по обвинение, че ограбил заведение и порязал управителката с нож"}
{"url": "https://trud.bg/%d0%b4%d1%80%d0%be%d0%b3%d0%b8%d1%80%d0%b0%d0%bd-%d1%88%d0%be%d1%84%d1%8c%d0%be%d1%80-%d1%81-%d1%87%d0%b5%d1%82%d0%b8%d1%80%d0%b8-%d0%b2%d0%b8%d0%b4%d0%b0-%d0%bd%d0%b0%d1%80%d0%ba%d0%be%d1%82%d0%b8/", "text": "Полицаи от Доспат заловиха дрогиран шофьор с четири вида наркотик. Дрогираният 21-годишен шофьор от село Рибново, община Гърмен, е бил спрян за проверка на Контролно пропускателния пункт в Доспат, предава  Полицаите установили, че шофира след употреба на наркотични вещества – метаамфетамин, амфетамин, опиати и кокаин. Дрогираният водач е задържан за едно денонощие в полицейското управление в Девин. При друг инцидент на пътя в смолянското село Стойките, 34-годишен шофьор от рудоземското село Чепинци е убил внезапно изскочил кон на пътя, собственост на 68-годишен мъж от Стойките. Леко ранено е 5-годишно момиченце, пътувало в автомобила. Местопроизшествието е посетено от екип на „Пътна полиция“ и е взето отношение по Закона за движение по пътищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Дрогиран шофьор с четири вида наркотик заловиха в Доспат"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%bf%d0%be%d1%81%d1%80%d0%b5%d1%89%d0%bd%d0%b0-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82%d0%b5-%d0%be%d1%82-66-%d1%82%d0%b0-%d0%bc%d0%b5%d0%b6/", "text": "Свищов посрещна участниците от 66-та международна колоездачна обиколка на България. Над 80 колоездачи от 15 отбора пресякоха финалната линия в третия етап на състезанието. Етапен победител стана италианецът Николас Тивани, състезател на български колоездачен клуб, който успя за 1 час и 33 минути да вземе разстоянието от Плевен до Свищов. След него финишираха Станислу Бажкоу от Беларус и Виталий Бутс от Украйна. С жълтата фланелка за временен лидер в генералното класиране бе награден Сергей Лагкути. Отново той получи зелената фланелка – за най-активен състезател в колоната и бялата фланелка на точки – за най-добър катерач. Чисто бялата фланелка получи етапният победител Нилолас Тивани. Тя се връчва на най-добре представил се млад състезател. В церемонията по награждаването участваха зам.-кметът Борислав Замфиров, секретарят на Общината Любомира Петрова, ректорът на СА „Д. А. Ценов” доц. д-р Иван Марчевски и Евгений Димитров – председател на Българския колоездачен съюз. Приветствено слово към всички участници от името на кмета Генчо Генчев прочете ресорният зам.-кмет Борислав Замфиров. В него се казва: – Днес ние ви приветстваме за участието ви в това нелеко и много оспорвано съревнование. Убедени сме, че ще дадете най-доброто от себе си, ще покажете всичко, на което сте способни и за което сте тренирали месеци наред. Надявам се, че в часовете, които прекарате в нашия град ще успеете да се възстановите пълноценно и да се почувствате като у дома си. Ще бъда радостен, ако днес поставим началото на едно ежегодно сътрудничество с организаторите на Международната колоездачна обиколка на България и в бъдеще Свищов стане традиционен домакин в етапите на състезанието. Вярвам, че днес всички вие сте пример за стотици деца, които ви гледат и подкрепят, и които ще станат бъдещите ни шампиони. Любомира Петрова връчи почетния знак на Община Свищов и плакет за 140-годишнината от Освобождението на Свищов на председателя на Колоездачния съюз Евгений Димитров. Той от своя страна изрази благодарността си от посрещането и организацията, осигурени от Община Свищов и подари на представителите на Общинска администрация плакет от 66-то издание на колоездачната обиколка. Тази година състезанието стартира на 3 септември, като се провежда на два основни тура. Свищов е междинна спирка в първия от тях. Преди да достигнат до нашия град, участниците изминаха разстоянието от 160 км от София до Троян. В понеделник (3 септември) те изминаха разстоянието от 66 км от Троян до Плевен, а след това още 71 км от Плевен до Свищов. По програма на следващия ден участниците продължиха с колоездене още 111 км до Елена, където ги очакваше ден почивка. Вторият тур от състезанието включва южната част на България – 235 км от Елена до Ивайловград, 147 км от Ивайловград до Стара Загора и още 58 оттам до Пловдив. По време на 66-та Международна колоездачна обиколка на България участниците ще изминат общо 848 километра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Свищов посрещна участниците от 66-та Международна колоездачна обиколка на България"}
{"url": "https://trud.bg/%d0%b7%d0%b0-%d1%81%d1%82%d1%80%d0%b0%d0%bd%d0%b8-%d0%ba%d0%b0%d1%82%d0%be-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d1%85%d0%be%d1%80%d0%b8/", "text": "„Малко съм озадачена от казаното от френския президент Еманюел Макрон по време на посещението му в България относно Шенген“, заяви в интервю пред  вицепрезидентът Илияна Йотова. „Той не даде еднозначната си подкрепа за Шенген, а каза, че България трябва да участва тепърва в променящите се правила на самата Шенгенска система. За никого не е тайна, че Шенген от няколко години не работи във вида, в който е измислен, тоест от 2015 година, от засилените мигрантски потоци редица държави затвориха частично границите си, има гранични проверки. Така че, да, редно е да се променя Шенген, но като че ли хоризонтът за страни като България и Румъния се отдалечава все повече“, посочи Йотова. Дори Българското председателство (което е абсолютен нонсенс според мен), не поставя сред своите приоритети темата за Шенген, отбеляза още вицепрезидентът. Силно се надявам да са научени уроците от отминалия политически сезон и страстите да са отминали, защото ни чака много сериозна есен, в която България трябва съдържателно да се подготви за предстоящото председателство, каза още Йотова. Логистиката на председателството е второстепенният въпрос и ще се справим добре, изрази увереност Йотова, според която обаче по-тревожният въпрос е за съдържанието: „Големи директиви, големи теми в Европейския съюз като „Брекзит“, като системата на Дъблин – те наистина ще намерят някакво решение по време на нашето председателство не защото България ги е поставила като приоритети, а защото им идва редът, но въпреки всичко и в рамките на тези теми трябва да бъдем много, много внимателни“, заяви Йотова. Едновременно с тези текущи теми България трябва да постави и своите теми, подчерта вицепрезидентът: „Макар и условно, съм съгласна с трите „К“, които бяха изложени от българското правителство като приоритети. Но какво от момента на тяхното обявяване досега е направено по тази тема, много ми е трудно да открия. Защото колкото и да искам, не откривам никакво съдържание в тези три думички, което да бъде предложено от българското правителство. Затова се надявам, че една голяма част от енергията в следващите месеци и в парламента, и в българското общество, ще бъде насочена в тази посока. Относно мониторинговия механизъм за наблюдение на България и заявките от началото на новия политически сезон за неговото отпадане, Илияна Йотова припомни категоричната си позиция: „Трябва, като държава, да направим всичко възможно да се приключи с механизма за мониторинг. Този мониторинг отдавна е изчерпал своето съдържание и своите лостове за влияние, той е отживелица. След Лисабонския договор има достатъчно лостове, с които една държава може да бъде наказана за това, че не е правова държава или че не се спазват основните европейски базисни ценности. Както в момента, знаете, има производство и срещу Полша, и срещу Унгария по различни теми. Въпросният мониторинг като че ли се използва повече с политически цели в различните държави-членки тогава, когато трябва да решават свои вътрешни проблеми или когато трябва да посочат с пръст една или друга държава в Европейския съюз. Дано не правим закони само заради европейските ни партньори и европейските институции, които след това да се окаже, че не работят на наша почва“, допълни Йотова по повод обвързването на темата за антикорупционния закон с отпадането на мониторинга. Колкото по-малко политика при обсъждането на антикорупционния закон, толкова по-добре, изтъкна Илияна Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Илияна Йотова: За страни като България и Румъния хоризонтът на Шенген все повече се отдалечава\t\t\t"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d0%bf%d1%8a%d1%82%d1%8f-%d0%b2%d0%b0%d1%80%d0%b2%d0%b0%d1%80/", "text": "ъж и младо момиче пострадаха при катастрофа в района на гара Цепина, след челен удар между два леки автомобила. Инцидентът по натоварената и рискова отсечка се размина без жертви. От АПП предупреждават, че заради катастрофата движението по път II-84 Варвара – Велинград, при гара Цепина, се осъществява в една лента.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Тежка катастрофа блокира пътя Варвара-Велинград"}
{"url": "https://trud.bg/%d0%b4%d1%80%d0%b0%d0%ba%d0%be%d0%bd%d0%be%d0%b2%d1%81%d0%ba%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%ba%d1%80%d0%b0%d0%b9-%d0%bf/", "text": "Драконовски мерки за сигурност се въвеждат в Пловдив край паметника на Съединението на България, където в сряда вечер ще е кулминацията на започналите ден по-рано чествания с тържествена заря проверка. Шести септември е и Празник на Пловдив и кметът Иван Тотев е изпратил над 700 покани на ВИП-гости, като засега е сигурно, че ще присъства председателят на 44-ото Народно събрание Димитър Главчев. От съображения за сигурност се забранява изполването на дронове в района на площад „Съединение”, който ще бъде пазен и от снайперисти, качени на покривите на околните сгради, като една от тях е тази на Апелативна, Окръжна и Районна прокуратура. Ще бъде въведен строг пропускателен режим с метални заграждения от всички възможни посоки, а в района на площада няма да бъдат допускани граждани в нетрезво състояние, с агресивно поведение, с обемисти багажи и предмети, огнестрелни оръжия, пиротехнически изделия, остри предмети и стъклени бутилки и съмнителни лица. Входът за представителите на организациите, които са заявили в Община Пловдив поднасянето на венци, ще е откъм ул. „Хан Кубрат“ от страната на Археологическия музей и бившия Щаб на армията и то не по-късно от 19.30 часа. В 19.45 часа в Регионалният Исторически музей ще бъде официално открита изложбата „Непознатата война”, като достъпът до нея ще бъде силно ограничен и няма да бъдат допускани дори журналисти. Тържествената заря-проверка започва в 20.30 часа и ще бъде предавана пряко по БНТ. Движението по бул. „Шести септември“ в участъка от бул. „Цар Борис III Обединител“ до бул. „Руски“ ще бъде спряно от 18.30 часа до приключване на събитието. Служители на общинско предприятие „Чистота” изкъпаха във вторник обилно с 15 литра шампоан с дъх на люляк и стотици литри вода Паметника на Съединението. С пароструйка бяха премахнати графитите от площада и близкия подлез, а с маркучи бяха почистени водоприемните шахти и автобусните спирки. От ОП „Градини и паркове” пък украсиха с 50 000 цветя площад „Съединение”, където в сряда преди обяд ще е финалът на велопохода и традиционния полумаратон на 21 км със старт от град Съединение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Драконовски мерки за сигурност край паметника на Съединението в Пловдив (СНИМКИ)\t\t\t"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0-%d0%b7%d0%b0%d1%82%d0%b2%d0%be%d1%80%d0%b8-%d1%81%d1%8a%d0%b4%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Сигнал за бомба затвори съдебната палата в Бургас във вторник. В 10.15 часа мъжки глас е съобщил на телефона за спешни повиквания 112 за поставена бомба в сградата на ул.“Александровска“ 101, в центъра на морския град. Преустановени са съдебните заседания, съдии, прокурори, администрация и граждани са изведени извън палатата, съобщиха от пресцентъра на съда. Сградата ще остане затворена за 24 часа, извършва се проверка за наличието на опасни вещества и предмети. В Бургаската съдебна палата, която е втора по големина след Софийската, се помещават Апелативен съд, Апелативна прокуратура, Окръжен съд, Административен съд, Окръжна прокуратура, Районен съд, Районна прокуратура и Областна дирекция Охрана -Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Сигнал за бомба затвори съда в Бургас"}
{"url": "https://trud.bg/%d0%b1%d0%b0%d0%b9-%d0%b3%d0%b5%d0%be%d1%80%d0%b3%d0%b8-%d1%81%d0%b5-%d1%81%d0%b0%d0%bc%d0%be%d0%b7%d0%b0%d0%bf%d0%b0%d0%bb%d0%b8-%d0%bf%d1%80%d0%b5%d0%b4-%d0%ba%d0%bc%d0%b5%d1%82%d1%81%d1%82%d0%b2/", "text": "68-годишният Георги Зайчев се е самозапалил пред кметството в бургаското село Извор. Мястото не било избрано случайно – до българското знаме. Преди да драсне клечката и да си посегне, пенсионерът оставил послание. До него открили тетрадка, в която била написана история на България, имена на политическите лидери и партии. „Очевидно тетрадката беше попълвана през целия му живот. Най-отдолу с флумастер написал, че съжалява за това, което е направил – самозапалването“, разказа пред „Труд“ кметът на Извор Владо Стоянов. Човекът е кротък, но открай време има психически проблеми, разказаха негови съселяни. Жена му Величка също била болна – на хемодиализа. Всеки ден линейка я вземала и я карала в държавната болница в Бургас. Семейството има двама сина, които също имали психически проблеми. „Докато бай Георги се пенсионира, живееха в комплекс „Меден рудник“ в Бургас. После дойдоха в Извор. Синовете му непрекъснато ги тормозят, вдигат скандали, чупят стъклата на къщата“, довериха комшиите. Това, което направил със себе си 68-годишният бай Георги пред кметството, било изключително жестоко. Той се залял с бензин, а после се наръгал в корема два пъти с кухненски нож и драснал клечката. „Обадиха ми се по телефона какво е станало. Когато дойдох, видях го да лежи по очи, беше контактен. Питах го защо е направил така, а той ми каза: „Така реших. Не се живее повече“, обясни кметът Владо Стоянов. Обгорени бяха крайниците му и лежеше някак си на една страна, даже в началото не видяхме ножа и не разбрахме, че се е намушкал. Синовете му дойдоха чак, когато пристигна полицията, явно са спели рано сутринта, разказаха изворчани. Самозапалилият се мъж е бил приет в шокова зала на болницата /УМБАЛ/ в Бургас и после с линейка транспортиран до клиниката по изгаряния във Варна, казаха лекарите.", "date": "2017.09.05", "title": " Бай Георги се самозапали пред кметството, остави тетрадка с история на България\t\t\t"}
{"url": "https://trud.bg/70-%d0%be%d1%82-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%b8%d1%82%d0%b5-%d1%81%d0%bc%d1%8f%d1%82%d0%b0%d1%82-%d1%87%d0%b5-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86/", "text": "Повече от две трети от българските избиратели (70%) смятат, че антикорупционният орган трябва да бъде под контрола на президента. 21% подкрепят предложението контролът да бъде в ръцете на самите управляващи. 9% не могат да преценят. От изследването става ясно още, че двата основни скандални случая, които се тиражират от медиите – т.нар. „Суджукгейт“ и „Цанков камък“, са достигнали до огромното мнозиnство от  избирателите – съответно до 70% и 84%. Над два милиона българи твърдят, че лично знаят и за други случаи  на партиен рекет, на облагодетелстване на партии чрез “доброволни“ дарения. По отношение на случая с фалита на КТБ вече – за 70% от пълнолетните българи банката е умишлено фалирана, за да се разграбят активите й. Всеки шести (15%) счита, че вината изцяло е на банкера Василев, а 6% са съгласни и с едното, и с другото, 9 % не могат да преценят. Българите масово възприемат политическия елит за корумпиран. Двете най-големи политически партии – ГЕРБ и БСП – имат идентичен образ в масовото съзнание в това отношение. Всеки втори счита ГЕРБ за корумпирана партия, точно толкова пълнолетни българи мислят същото и за БСП. По отношение и на двете партии еднакъв дял  (по 37%) са на противното становище. Същевревенно обаче на въпроса коя от тези две партии е по-корумпирана, разпределението на мненията е: ГЕРБ – 37%,БСП – 26%, и двете – 17%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " „Галъп“: 70% от избирателите смятат, че антикорупционният орган трябва да бъде под контрола на президента"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%be-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%ba%d1%80%d0%b5%d0%b4%d0%b8%d1%82%d0%bd%d0%b0-%d0%b1%d0%b0%d0%bd%d0%ba%d0%b0/", "text": "„Българо-американска кредитна банка” АД, „Инвестбанк” АД и „Вабо Интернал” АД подадоха в срок индикативни оферти за покупка на 100% от капитала на ТБ „Виктория” ЕАД и цялостната експозиция на едноличния собственик на капитала към банката, съобщиха синдиците на фалиралата КТБ. Предстои анализ и оценка на индикативните оферти, като на допуснатите в следващия етап на процедурата кандидати ще бъде предоставена възможност да извършат обстойно проучване (дю дилиджънс) на ТБ „Виктория” ЕАД и на база на него да представят своите обвързващи оферти за покупка на 100% от капитала на ТБ „Виктория” ЕАД и цялостната експозиция на едноличния собственик на капитала към банката.", "date": "2017.09.05", "title": " „Българо-американска кредитна банка”, „Инвестбанк” и „Вабо Интернал” подадоха индикативни оферти за покупка на 100% от капитала на ТБ „Виктория”"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%be%d1%82-%d0%b0%d0%b3%d0%b5%d0%bd%d1%86%d0%b8%d1%8f/", "text": "Двама инспектори от Агенцията по храните бяха заловени с подкуп в Несебър. Това потвърди пред „Труд“ старши комисар Калоян Калоянов, директор на ОД на МВР в Бургас. Става дума за мъж и жена, които рекетирали ресторантьор. Те го притискали да им дава пари, като му посочвали нарушения в заведението, критикували и вкусовите качества на гозбите му. За да не му съставят акт, те директно си поискали финикийски знаци. Първият път ресторантьорът клекнал и им дал около 400 лева. Инспекторите обаче не мирясали. Те отишли за втора пачка и тогава на ресторантьора му прикипяло. Звъннал в полицията и зачакал двамцата с белязани банкноти. Те хапнали, пийнали с него и прибрали плика. Вътре имало 600 лева. В този момент обаче се появили ченгетата и ги задържали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Заловиха двама инспектори от агенцията по храните с подкуп\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%be%d0%bf%d0%be%d0%b7%d0%b8%d1%86%d0%b8%d1%8f-%d0%bf%d1%80%d0%b8%d0%b7%d0%be%d0%b2%d0%b0-%d1%82%d0%b5%d1%80%d0%b5%d0%b7%d0%b0/", "text": "Опозицията във Великобритания призова Тереза Мей да нареди разследване за това как британски компании са участвали в схемата за пране на пари и лобиране за елита на Азербайджан в размер на 2,2 милиарда паунда, станала известна като „Азербайджанска перачница“, съобщава  . Изнесената информация във вестник „Гардиън“ показва, че азербайджанското ръководство е извършило плащанията в периода 2012-2014 г. посредством британски компании с неясен произход. Част от тези пари са получени от политици и журналисти в рамките на операция за отклоняване на критиките към азербайджанския президент Илхам Алиев и създаване на положителен имидж на богатата му на петрол страна. В публикацията не се твърди, че всички получатели са били наясно за произхода на парите. Представителят на България в базираната в Лондон Европейската банка за възстановяване и развитие Калин Митрев е сред споменатите имена. Според „Гардиън“ той е получил най-малко 425 000 евро за частни консултантски услуги от азербайджанската фирма „Авуар“ чрез британска компания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Британската опозиция призова Тереза Мей да нареди разследване на „Азербайджанската перачница“"}
{"url": "https://trud.bg/%d1%82%d1%80%d0%b8-%d0%ba%d1%80%d0%b0%d0%b6%d0%b1%d0%b8-%d0%b8%d0%b7%d0%b2%d1%8a%d1%80%d1%88%d0%b5%d0%bd%d0%b8-%d0%be%d1%82-%d0%b4%d0%b5%d1%86%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2/", "text": "Кражби, извършени от деца, които имали по близо 10-на посегателство върху чужди вещи и пари, разследва полицията в Търговище. Единият случай е с 13-годишен възпитаник на социално заведение, който влязъл в незаключена кола в града и взел чантичка с лични документи, шофьорска книжка и мобилен телефон, собственост на 35-годишен мъж. Това било поредният случай на кражби, извършени от същото момче. Миналата година то втрещи жители на града, като висеше пред магазин от верига и разказваше, че го бият, държат го гладно и други трогателни истории. Хлапето често бягало от заведението, където го отглеждат и където трябва да е на свободен режим, но не се прибирало вечер и така ден след ден персонал и полиция го издирват. Другият случай е с вече 17-годишно момиче, което вършеело из къщите в селото си Буховци и крадяло каквото му попадне. В понеделник е установено, че то е задигнало 400 лв. от дома на своя 41-годишна съселянка. С още четирима непълнолетни се занимаваха и в Попово, където установиха, че децата са проникнали в склад на бившо училище, където се съхранявали дрехи. И тези деца са възпитаници на социално заведение от семеен тип. Те успели да влязат в склада като счупили прозорец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Три кражби, извършени от деца, разследват в Търговище"}
{"url": "https://trud.bg/35-%d1%82%d0%be-%d1%8e%d0%b1%d0%b8%d0%bb%d0%b5%d0%b9%d0%bd%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%b7%d0%bb%d0%b0%d1%82%d0%bd%d0%b0-%d1%80%d0%be%d0%b7%d0%b0/", "text": "Изключително успешната копродукция „Уестърн“ на Валеска Гризбах, чиято премиера беше в Кан, ще открие тазгодишното юбилейно издание на „Златна роза“. „Уестърн“ е част от неконкурсната програма „Фокус копродукции“, която ще представи пет пълнометражни български копродукции, заслужили световно признание през годината. „Уестърн“ е копродукция между Германия, България и Австрия, заснета в селце на българо-гръцката граница с участието на български непрофесионални актьори. Филмът разказва за група немски строители, които започват работа на труден обект в затънтен край на България. Чуждата земя събужда у мъжете жажда за приключения, но ги изправя и пред собствените им предразсъдъци и недоверие, предизвикани от езиковата бариера и културните различия. След като обиколи световните фестивали (35-и МФФ Мюнхен 2017; Йерусалим МФФ 2017; официална селекция за наградата “Лукс” 2017; 17-и T-Mobile “Нови хоризонти” МФФ, Полша, 2017; Ереван МФФ2017) „Уестърн“ ще бъде видян за пръв път от българска публика на „Златна роза“ 2017 на откриването на 30 септември. На „Златна роза“ ще се осъществи и дългоочакваната премиера за България на филма на Стефан Командарев „Посоки“, който също започна фестивалната си кариера в престижния конкурс „Особен поглед“ в Кан. За пръв от близо 30 години български филм спечели място в официалната селекция на Кан. На международния фестивал в Сараево „Посоки“ получи специалната награда на журито за актьорския състав: Васил Василев – Зуек, Иван Бърнев, Асен Блатечки, Добрин Досев, Герасим Георгиев – Геро, Ирини Жамбонас, Васил Банов, Юлиан Вергов, Стефка Янорова, Николай Урумов, Стефан Денолюбов и др. „Посоки“ показва преплитащите се съдби на шестима души от съвременното българско общество в шест нощни софийски таксита в рамките на 24 часа. Смъртта на един човек дава шанс и надежда за живот на друг. Сред тазгодишните акценти на фестивала е и „¾“ – игралният дебют на Илиян Метев, който взе „Златен леопард“ от конкурса „Режисьори на настоящето“ в Локарно и в края на септември ще се състезава в Сан Себастиан. Филмът представлява поетичен портрет на баща, син и дъщеря в последното им лято заедно. Предишният документален филм на Илиян Метев „Последната линейка на София“ беше селектиран в Кан. Успехът на „¾“ в Локарно тази година последва „Златния леопард“ от 2016 г. за „Безбог“ на Ралица Петрова, който спечели и голямата награда „Златна роза“ миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " 35-то юбилейно издание на „Златна роза“\t\t\t"}
{"url": "https://trud.bg/%d1%84%d0%be%d1%82%d0%be%d0%b8%d0%b7%d0%bb%d0%be%d0%b6%d0%b1%d0%b0-%d0%b7%d0%b0-%d0%be%d1%81%d0%be%d0%b3%d0%be%d0%b2%d0%be-%d0%be%d1%82%d0%ba%d1%80%d0%b8%d0%b2%d0%b0-%d0%b5%d0%b2%d1%80%d0%be%d0%bf/", "text": "Тази вечер от 17:30 ч. в Галерия „Средец“ на Министерството на културата ще бъде открита фотоизложбата „Заедно по свещените места на планината Осогово”. Тя е дело на Регионален исторически музей „Акад. Йордан Иванов” – Кюстендил, като с нея ще бъде поставено официалното начало на тазгодишното издание на Европейските дни на наследството в България. Изложените фотографии представят богатството и разнообразието на обекти с култово предназначение в Кюстендилския регион – скални светилища, ранно християнски паметници, свещени извори, оброчища, манастири, черкви, параклиси, джамии. Особен акцент сред тях представлява култът към българския светец и покровител на народа ни Свети Иван Рилски, съобщават от Министерството на културата. Таблата илюстрират не само връзката между природата и човека, но и хармонията в техните взаимоотношения през вековете. По този начин изложбата концептуално съвпада и с темата на Европейските дни на наследството през 2017 г. – „Наследство и природа: пейзаж от възможности”. Изборът на подобна тема е продиктуван от необходимостта общественото внимание да се насочи към неразривната връзка между сътвореното от човека и неговата естествена среда. В същото време тя поставя и въпроса за взаимната зависимост между културното и природно наследство в процеса на тяхното опазване, осигуряване на достъп и популяризиране. В откриването на изложбата в Галерия „Средец” ще вземе участие и Валентин Дебочички – директор на Регионален исторически музей – Кюстендил. Посетителите на фотоизложбата „Заедно по свещените места на планината Осогово” ще имат възможността да се запознаят с част от уникалното наследство на територията на Кюстендилския регион, който е изключително богат на културни ценности от всички исторически епохи. Голяма част от тези места са свещени и се свързват с определена ритуалност, чрез която от хилядолетия човек е достигал до Бога, молил се е за здраве и омилостивяване на природата. Изсичанията в скалите датират от праисторически времена – скални ниши, кръгове, вдлъбнатини – всички насочени към Слънцето и свързани с култа към него. Свещените храмове и светилищата от по-късния период са местата, където траките и след това римляните почитали своите божества чрез молитви, дарове и ритуали. Най-ранните следи от християнската култура в района са известни от археологическите проучвания на антични и късноантични базилики в рамките на Пауталия. В Кюстендилския край има и немалко оцелели през вековете средновековни и късносредновековни параклиси, църкви и манастири. През Възраждането, а и след това, често върху руините им са се изграждали отново християнски храмове. Емблематичен в Кюстендилско е култът към Св. Иван Рилски и местата свързани с него – родното му село Скрино, пещерата, в която светецът е започнал монашеския си живот, и най-вече – основаната от отшелника и учениците му Велика Рилска обител. Съхранените през вековете старинни параклиси ни напомнят по романтичен начин за вярата на дедите и бащите ни, за нашата вяра. Оброците с побития кръст или просто камък, обхванати в сянката на вековен дъб, бряст или орех и в повечето случаи – с течаща наблизо „света вода”, ни отвеждат надалеч в езическите времена. По тези места се разчитат напластявания на различни култури във времето, устояли или не устояли на превратностите в историята. Всички тези паметници и свещени места, независимо от местоположението и датировката си, изразяват вечното преклонение на човека към божественото, връзката му с обяснимото и необяснимото на земята, в природата и във вселената, те от хилядолетия са били обект на почитане. „Европейските дни на наследството” са съвместна инициатива на Съвета на Европа и Европейската комисия, а национален координатор за България е Министерството на културата. Домакин на официалните прояви по отбелязването на Европейските дни на наследството през 2017 г. е гр. Силистра (27-30 септември). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Фотоизложба за Осогово открива Европейските дни на наследството в България"}
{"url": "https://trud.bg/%d0%b4%d0%be%d0%ba%d0%bb%d0%b0%d0%b4-%d0%bd%d0%b0-%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b0%d0%bb%d0%b0%d1%80%d0%bc%d0%b8%d1%80%d0%b0-%d0%b7%d0%b0/", "text": "Докладчикът за Турция при Европейския парламент Кати Пири внесе обширен сигнал в Еврокомисията, съдържащ данни за корупция сред българските гранични власти на ГКПП „Капитан Андреево“. В доклада се твърди, че българските гранични полицаи с „натиск и сплашване“ принуждават турските гастарбайтери, завръщащи се от Европа в родината си през лятната отпуска, да плащат подкупи. Отказващите са наказвани с 14-часов престой по дългите опашки, съобщава  . Кати Пири огласи за внесения доклад в социалните мрежи и призова европейските турци да сигнализират за всички проблеми при преминаването на българо-турската граница, като уточни, че скандалът влиза в „Черната книга“, а докладът – в дневния ред на ЕК. Освен това тя припомня, че от 1 януари 2018 г. София поема европредседателството. „Европейските турци, завръщащи се в родината си по сухоземни пътища, стават жертви на корупцията, в която са потънали българските гранични власти. Пътниците от турски произход са принуждавани да чакат по 14 часа под слънцето. Българските гранични полицаи ги насилват да дават подкупи, по неизвестни причини им налагат парични глоби, принуждават ги да мият автомобилите си с цел дезинфекция. Онези, които отказват да им плащат, са оставяни да чакат дълго по опашките“, казва Кати Пири. Тя твърди, че България не е в състояние да преодолее корупцията, въпреки, че за 10-годишното си членство в ЕС е получила милиони евро субсидии именно за превенция на корупцията по границите. „Наложително е с този проблем много сериозно да се заеме Европейската комисия, крайно време е да се сложи точката на всичко това, което продължава години наред. България е страна, която се готви да поеме европредседателството, а в същото време погазва правата на турци с европейско гражданство“, категорична е Пири. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Доклад на eвродепутат алармира за корупция на „Капитан Андреево“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%84%d0%be%d0%bd%d0%b4-%d0%bf%d1%80%d0%be%d0%b1%d0%b8-%d0%b2-%d1%81%d0%b0%d1%89/", "text": "Първият български хедж фонд Golden Spirit Asset Management успешно проби в САЩ. Компанията стартира дейността си през 2014 г. с капитал от 62 млн. долара, а зад успехите й стоят двамата финансови експерти и анализатори – Йордан Моллов и Кирил Джабаров. Устойчивостта на Golden Spirit се дължи на добрите анализаторски умения, които притежават собствениците, както и опитът, който придобиват в началото на кариерите си в меката на финансовите пазари. „Да се задържиш и да бъдеш сред едни от най-добрите на Уолстрийт изисква, не само много упоритост, а и непрестанно следене и анализи на ежесекундно променящата се среда на фондовата борса“, споделя Йордан Моллов. Компанията се специализира върху инвестиции в акции, облигации, суровини, и други финансови инструменти на всички клиенти, които по американските закони са състоятелни. Оншорната част на хедж фонда е в щата Делауер, а офшорната – на Кайманите, като целите са клиенти от Централна и Източна Европа, както и от обширния американски пазар. Администрацията на фонда е позиционирана в Манхатън, а отговорността за управлението е делегирана на един от най-добрите експерти от Уолстрийт в търговията с акции, облигации и ценни книжа. Главният брокер на компанията е известен в цял свят авторитет, който инвестира акции главно на американския пазар. Вече трета година Golden Spirit Asset Management се концентрира върху най-добрите си идеи и използва цялата капиталова структура, за да създаде благоприятна комбинация между риск и печалба.", "date": "2017.09.05", "title": " Български фонд проби в САЩ"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d1%88%d1%83%d0%bc%d0%b5%d0%bd-%d0%be%d1%82%d0%ba%d1%80%d0%b8%d0%b2%d0%b0-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5-%d0%bd%d0%b0/", "text": "Ансамбълът за народни песни и танци „Шумен“ с главен художествен ръководител Катя Кайрякова получи специалната покана да открие Дните на град Синоп, Турция, тази седмица. В едночасовата концертна програма на ансамбъла са включени песни, танци и инструментални изпълнения от различни етнографски области на България. Зам.-кметът по строителство и екология на община Шумен инж. Боян Тодоров също ще бъде гост на празниците на турския град Синоп на 8, 9 и 10 септември. Гостуването е по покана на кмета на града Баки Ергюл. В празничните дни се провежда и „Фестивал на щастието“ с международно участие. Той се реализира със съдействието на шуменската фирма „Алкомет“АД и заедно с инж. Тодоров гост на празниците на града ще бъде и Фикрет Индже, председателят на УС на Българо-турската търговско-индустриална камара и на Надзорния съвет на дружеството. Ден преди посещението в Синоп, на 7 септември, зам.кметът ще посети един от заводите на турския холдинг „Саркуйсан“ в промишлената зона на Истанбул, съобщават от община Шумен. Фирмата е най-големият производител на електролитна мед в Турция. Инж.Тодоров ще се запознае на място с мощностите в предприятието, тъй като подобен завод се изгражда в Шумен и предстои неговото откриване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Ансамбъл „Шумен“ открива празниците на турския град Синоп"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%be%d1%82%d0%be-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5/", "text": "Въвеждането на дистанционно електронно гласуване ще повиши възможностите на българските граждани за участие в изборния процес и ще създаде ясен регламент, по който сънародниците ни в чужбина да бъдат съпричастни към провеждащите се в България избори. Това беше общата позиция на държавния глава Румен Радев и председателя на Централната избирателна комисия /ЦИК/ Ивилина Алексиева, които разговаряха днес на „Дондуков“ 2. Президентът Радев изрази очакването си технологичният модел за дистанционно електронно гласуване да предостави гаранции, че изборите ще протичат честно, без фалшификации и основания за компрометиране на електронното гласуване, съобщиха от прессекретариата на държавния глава. „Изключително важно е да се преустановят случаите на гласуване под натиск, купеният и контролиран вот независимо дали това става в България или в чужбина“, подчерта Румен Радев. Президентът поздрави Ивилина Алексиева за прозрачното и честно организиране от ЦИК на изборния процес през последните години, което се признава и от страна на международните наблюдатели. По време на срещата председателят на ЦИК запозна държавния глава с предприетите действия за въвеждане на дистанционно електронно гласуване в България. Тя подчерта, че се проучват добрите световни практики, както и рисковете в тази област, и до края на т.г. предстои да бъдат проведени три симулации на електронно гласуване в България. На основата на изготвения анализ ще бъде създадена българската система за дистанционно електронно гласуване, която ще бъде експериментално проверена на три последователни избори у нас през 2018 г. Очаква се системата да бъде напълно готова за провеждането на изборите за български представители в Европейския парламент през 2019 г. Румен Радев прие поканата на Ивилина Алексиева да открие конференцията на Асоциацията на избирателните комисии от Европа /АСЕЕЕО/ „Съзнателните гласоподаватели в дигиталната епоха“, домакин на която е българската ЦИК на 9 и 10 ноември т.г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Президентът: Електронното гласуване трябва да гарантира честността на изборите"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d1%80%d0%b5%d0%b4-%d0%b1%d0%bb%d0%b5%d0%b4%d1%81%d0%ba%d0%b8%d1%8f-%d1%81%d1%82%d1%80%d0%b0%d1%82%d0%b5%d0%b3%d0%b8%d1%87%d0%b5%d1%81/", "text": "Европейският съюз страда от криза на доверието – гражданите не вярват на институциите. Затова трябва да създадем механизъм, с който гражданите да участват в процеса на взимане на решения в Европейския съюз.  Трябва да привлечем най-вече младите хора, дори от страните-кандидатки.“ С тези думи българският заместник министър-председател по правосъдната реформа и министър на външните работи Екатерина Захариева се обърна към участниците в Бледския стратегически форум в Словения. Тя участва като говорител в панела „Европейският съюз в променен свят“, съобщават от МВнР. Захариева добави, че след всяка криза ЕС е излизал по-силен и даде пример с това, че Еврозоната е възникнала в резултат на финансова криза, енергийният съюз – след енергийна криза, а новата политика за сигурност и отбрана – след новите предизвикателства: мигрантската криза, терористичните заплахи и кибератаките. „Единственият шанс на Европейския съюз е да останем единни. Затова и мотото на нашето председателство е „Съединението прави силата“, допълни българският дипломат №1. Захариева заяви, че се надява страните от Западните Балкани и от Източното партньорство да станат членове на ЕС, но още преди присъединяването си да бъдат приемани за равноправни партньори в европейското семейство. „Мисля, че всяка страна-кандидатка трябва да е част от дебата за бъдещето на Съюза“, добави тя. „Голямата грешка на много политици е, че в нашите столици за неуспехите обвиняваме Брюксел, а славата за успехите запазваме за себе си“, заяви още Захариева. По отношение на Брекзит българският първи дипломат каза, че всички страни-членки съжаляват за решението на Лондон, но това е демокрацията. „Те напускат Европейския съюз, но остават в Европа“, каза Захариева. Европа не е проблемът, а решението, констатираха участниците в Бледския стратегически форум. По-рано днес министър Захариева участва в Блед в работна закуска с министрите на външните работи от Процеса за сътрудничество в Югоизточна Европа (ПСЮИЕ) и с ръководителя на Европейската служба за външно действие Федерика Могерини. България бе посочена от първите дипломати на региона като вдъхновяващ пример за всички по повод подписването на Договора за приятелство, добросъседство и сътрудничество с Република Македония. София и Скопие показаха, че могат да решават въпросите си без посредници, изтъкна министър Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Захариева пред Бледския стратегически форум: Гражданите трябва да участват във вземането на решения за Европа"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d0%be%d0%bd-%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0-%d1%8f%d0%b9%d1%87%d0%b5%d0%bd-%d0%bf%d1%80%d0%b0%d1%85-%d1%81-%d1%84/", "text": "От Европейската комисия, по системата за бързо предупреждение, е получено съобщение за партида замразен яйчен меланж замърсена с фипронил доставена от Германия в количество 1440 кг. Това съобщиха от Министерство на земеделието, храните и горите. Незабавно БАБХ извърши проверка в обекта – склад за търговия на едро, получател на пратката. Към момента на проверката е установено, че в склада са налични 1142 кг от нотифицираната партида, които с Акт за забрана са спрени от реализация и за тях е издаден Протокол за отговорно пазене. При извършената проследимост са установени получателите на останалото количество от 298 кг яйчен меланж от засегнатата партида и се извършва изтегляне от пазара. В изпълнение на заповед на изпълнителния директор на БАБХ, относно превенция на разпространението на пазара на яйца и яйчни продукти и продукти, произведени от тях замърсени с фипронил се извършват проверки и са изпратени проби за лабораторен анализ. Първите 18 резултата от лабораторни анализи на яйца и яйчни продукти- майонеза и сладолед са отрицателни за фипронил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.05", "title": " Задържаха тон и половина яйчен прах с фипронил, внесен у нас"}
