{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b5-%d0%b1%d1%83%d1%82%d0%bd%d0%b0%d0%bb%d0%b0-%d0%b6%d0%b5%d0%bd%d0%b0-%d0%bd%d0%b0-%d1%80%d0%b5%d0%bb%d1%81%d0%b8%d1%82%d0%b5-%d0%bd%d0%b0-%d0%b6/", "text": "Жена е бутнала друга жена на релсите на римската железопътна гара Трастевере тази сутрин, съобщи БТА. Според агенцията пострадалата е 40-годишна жена от Перу, а жената, която я е блъснала е 47-годишна българка. Двете жени не са се познавали, посочва полицията. Пострадалата е откарана в болница с травми, а българката – задържана.", "date": "2019.11.15", "title": " Българка е бутнала жена върху релсите на жп гара в Рим"}
{"url": "https://trud.bg/%d0%b0%d0%b2%d0%b8%d0%be%d1%82%d1%80%d1%8f%d0%b4-28-%d0%b8%d1%81%d0%ba%d0%b0-%d0%bd%d0%be%d0%b2-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%bf%d0%b8%d1%80%d0%b0%d1%82-%d1%84%d0%b0%d0%bb/", "text": "Правителственият самолет „Фалкон“ ще бъде спрян от движение, докато не се установи причината за аварията. Това съобщи директорът на Авиотряд 28 ген. Тодор Коджейков на брифинг. По-рано днес самолетът   ръчно на пистата на летище София, след като навигационната му система отказала напълно по време на полета. На борда на самолета е имало девет души, сред тях и премиерът Бойко Борисов, който се връщал от Солун, Гърция, потвърди Коджейков. Системата е изключила и пилотите не са успели да я рестартират, така се е наложило да преминат на ръчен режим. Направили са втори кръг над летището и са кацнали визуално, благодарение на това, че са познавали района и самото летище. Самолетът е приземен успешно, няма пострадали, потвърди още шефът на Авиотряд 28. Ген. Коджейков обяви, че ще апелира за закупуване на нов самолет. „Заради тези проблеми, които той прави, може би трябва да се погледне по друг начин на тази машина. Тук не става въпрос за годините”, заяви Коджейков. „Аз не мога да определя с какъв тип самолети трябва да се лети. Колегите са скромни, да им благодарим, че успешно са приземили самолета“, добави той.", "date": "2019.11.15", "title": " Авиотряд 28 иска нов самолет, спират „Фалкон“-а временно"}
{"url": "https://trud.bg/%d0%b0%d1%81%d0%b0%d0%b4-%d1%81%d0%b8%d1%80%d0%b8%d1%8f-%d1%89%d0%b5-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b0-%d1%81%d1%8a/", "text": "Сирия ще организира „въоръжена съпротива“, която ще прогони американските сили от нейната територия. Това каза сирийският президент Башар Асад в интервю за руската телевизия „Русия 24“ и RT, предаде БТА. „Американците трябва да помнят войните в Ирак и Афганистан и да знаят, че Сирия няма да бъде изключение“, заяви Асад. Представители на правителството на САЩ казаха тази седмица, че Вашингтон ще остави 600 войници в Сирия да се борят срещу групировката „Ислямска държава“. Тези изявления дойдоха след взетото миналия месец от президента Доналд Тръмп решение за изтегляне от Сирия на целия американски контингент от около 1000 военни. То бе осъденo и от демократи, и от републиканци. „Винаги съм казвал, че един окупатор не може да окупира територия, без да има агенти в тази страна, защото ще бъде трудно за него да живее в напълно враждебна обстановка“, каза Асад. „Американското присъствие в Сирия ще предизвика военна съпротива, която ще доведе до жертви сред американците и в последствие ще ги принуди да напуснат“, предупреди сирийският президент, който е подкрепян от Русия. „Ние, разбира се, не целим руско-американска конфронтация, каквато няма да е в интерес на никого от нас“, уточни Асад.", "date": "2019.11.15", "title": " Асад: Сирия ще организира „въоръжена съпротива“, за да прогони американците"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%be%d0%b1%d0%b8%d0%bb%d0%b5%d0%bd-%d1%81%d0%bd%d0%b5%d0%b3%d0%be%d0%b2%d0%b0%d0%bb/", "text": "Обилните снеговалежи във Франция, започнали вчера, причиниха смъртта на един човек. Тази сутрин без ток останаха 300 000 домакинства, главно в югоизточните департаменти, предаде Франс прес. 63-годишен шофьор е загинал снощи югоизточно от Лион при опит да премести дърво, паднало под тежестта на снега. В този момент друго дърво паднало върху него. Ранен и младеж, който му е помогнал. До 30 см сняг падна в по-високи възвишения в близост до Алпите за по-малко от 24 часа, а 15 сам бяха отчетени на летището в Лион. Метеорологичната агенция издаде предупреждения за пътуване в голяма част от района. Снощи са прекъснати два далекопровода и не е ясно кога ще бъде възстановено електроснабдяването. Снеговалежите объркаха разписанията на транспорта и движението в региона. Изцяло блокиран е жп трафикът в района на Гренобъл. Временно е забранено движението на тирове по всички магистрали около Лион и някои второстепенни пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Един човек загина при обилен снеговалеж във Франция"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d1%80%d1%83%d0%b4%d0%bd%d0%b8-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a-2/", "text": "Катастрофа между два леки автомобила в петък затрудни движението по пътя София – Варна, в района на с. Шереметя. Това съобщиха от пресцентъра на Областната дирекция на МВР във Велико Търново. Водачите на двете превозни средства са откарани за преглед в Спешна помощ. На мястото екипи на полицията регулират движението, което се осъществява в едната лента.", "date": "2019.11.15", "title": " Катастрофа затрудни движението по пътя София–Варна край Търново\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8%d0%bc%d0%b0-%d1%80%d0%b8%d1%81%d0%ba-%d0%be%d1%82-%d1%81%d0%bf%d0%b8%d1%80%d0%b0%d0%bd%d0%b5-%d0%bd%d0%b0-%d1%82%d1%80%d0%b0%d0%bd%d0%b7%d0%b8%d1%82%d0%b0-%d0%bd/", "text": "Има риск от прекратяване на транзита на руски газ през територията на Украйна, с новите си искове украинската компания „Нафтогаз“ изостря ситуация в преговорите с „Газпром“ за нов договор, предупреди президентът на Русия Владимир Путин след края на срещата на БРИКС в Бразилия, съобщи ТАСС. Путин отбеляза, че Русия е готова за сключване на споразумение по всяко законодателство. „Ако Украйна успее да приложи европейското законодателство…Ако успеят да направят това в оставащия период от време – добре. Те са поели задължения пред Европа, не пред нас. Но не всичко зависи от нас. Поради това навярно съществува риск от прекратяване на транзита“, след изтичането на договора на 31 декември, коментира снощи държавният глава Европейската комисия е спокойна по въпроса за транзита на руски газ през Украйна и продължава да работи с Москва и Киев над сключването на ново договор, заяви днес говорителката на ЕК Мина Андреева. „От наша страна сме спокойни и продължаваме да работим в рамките на тристранните преговори (за транзита на газ)“, заяви тя.", "date": "2019.11.15", "title": " Путин: Има риск от спиране на транзита на руски газ през Украйна"}
{"url": "https://trud.bg/%d0%b1%d0%b5%d0%b7-%d1%8e%d0%b2%d0%b5%d0%bd%d1%82%d1%83%d1%81-%d0%b8-%d0%bd%d0%b0-football-manager/", "text": "Феновете на „Ювентус“ получиха нов звучен шамар. След като по-рано тази есен стана ясно, че любимият им отбор няма да съществува с истинското си име и екипи в новата версия на симулатора FIFA 20, сега стана ясно, че същото важи и за Football Manager. Играта, която позволява на всеки запалянко да влезе в обувките на треньора, на свой ред също не може да използва реалните данни на гранда от Серия А. Причина за това е ексклузивният договор на „бианконерите“ с Konami – японската компания, разработваща футболната игра Pro Evolution Soccer (PES). Според различни източници, отборът от Апенините ще се казва „Зебре”, а причината е прозаична – „черно-белите“ екипи. Във FIFA 20 “Ювентус“ е представен като „Пиемонте Калчо“, а промяната бе приета остро от феновете на италианския гранд.  Новата версия на Football Manager ще излезе на 19-ти ноември.", "date": "2019.11.15", "title": " Без „Ювентус“ и на Football Manager"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%be%d0%ba%d1%80%d1%8a%d0%b6%d0%b5%d0%bd-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d0%b2%d0%b0%d1%80%d0%bd%d0%b0-%d0%ba%d1%80%d0%b0%d1%81/", "text": "Новият административен ръководител  на Окръжната прокуратура във Варна Красимир Конов встъпи в длъжност.  Това стана в тържествена обстановка пред колектива на Окръжната прокуратура и Окръжния следствен отдел, като  акта за встъпване в длъжност му връчи административният ръководител на Апелативната прокуратура във Варна Владимир Чавдаров с пожелание за успешна работа през целия мандат. Изпълняващият до момента функциите на окръжен прокурор на Варна Радослав Лазаров приветства новия административен ръководител и му пожела да продължи постигнатото. Новият шеф на Окръжната прокуратура във Варна Красимир Конов бе избран с девет гласа „за“ от членовете на Прокурорската колегия на Висшия съдебен съвет миналата седмица. Той е с над 21 години юридически стаж, а в съдебната система работи от 1999 г., когато започва работа като следовател. От 2000 г. е прокурор в Районната прокуратура във Варна. От 2005 г. до момента е бил последователно прокурор и заместник-окръжен прокурор в Окръжната прокуратура, както и изпълняващ функциите районен прокурор на Варна. Две години – от 2010 до 2012 г., е бил командирован в Апелативната прокуратура.", "date": "2019.11.15", "title": " Новият окръжен прокурор на Варна Красимир Конов встъпи в длъжност"}
{"url": "https://trud.bg/%d0%bd%d0%b0%d1%80%d1%8f%d0%b7%d0%b0%d1%85%d0%b0-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f-%d1%88%d0%b5%d1%84-%d0%b2%d1%8a%d0%b2-%d0%b2/", "text": "Гумите на колата на председателя на общинският съвет на община Ново село, Видинско Иво Вергилов са били открити нарязани вчера, съобщиха от администрацията. Потърпевшият, който е от ГЕРБ твърди, че това се е случило докато е бил в кабинета си в сградата на общината, а колата е била оставена на площада, където има паркоместа. Извършителите на деянието се оказаха ученици от местното школо, живеещи в същото село които са задържани и вече са освободени, защото са под 18 години.  Не са ясни мотивите на техните действия. Младежите са идентифицирани по  записите на видеокамерите в района на местопроизшествието. В Ново село изборите бяха спечелени от подкрепяния от ГЕРБ Георги Стоенелов с малка преднина, но в съда резултатите се оспорват от опонента Борислав Крумов, като  мотивите са манипулиране на изборните резултати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Нарязаха гумите на общинския шеф във видинско село"}
{"url": "https://trud.bg/%d0%bf%d0%be%d1%81%d1%80%d0%b5%d0%b4%d1%81%d1%82%d0%b2%d0%b5%d0%bd%d0%be%d1%81%d1%82%d1%82%d0%b0-%d0%bf%d0%be%d0%b1%d0%b5%d0%b4%d0%b8-%d0%b2-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0/", "text": "Вместо портрет на Димитров, над главите си в кабинетите сложиха портрета на Левски Времето беше наше, а това доведе до промяна на отношението му към нас, самите. То постави нови условия пред хората на културата, пред българската култура. Държавата, като единствен продуцент и меценат на изкуството, абдикира от задълженията си към националното творчество и изпълнителско изкуство. Тя решаваше проблемите на пазарната икономика, реституцията за определени хора и новите политики. Така, освободи територии, които се завзеха от пирати, мутри и апологети на хаоса и анархията. Привидното демократизиране на процесите в изкуството отприщи един дълго подтискан от цензурата и автоцензурата дух и освободи табутата. Новата интелигенция продължи да говори от името на народа и да му вменява какво той би искал да слуша, да гледа и да чете. От кумова срама видяха бял свят произведения на талантливи творци – дисиденти, репресирани и принуждавани да мълчат, но техните шедьоври се стопиха в лавата на изригналия просташки вулкан, изкуствено поддържан в латентно състояние 45 години.  Не стигат! Не достигнаха, за да принудят хората на културата да проведат културно своята революция. Те продължиха да скандират и да манифестират, само лозунгите бяха различни и в услуга на други доктрини. Така се произведоха явления като Ку Ку, Радка Пиратка, Шок, дискове с окрадена интелектуална собственост на всички нива, кредитни милионери, американизми в българският език, радио и телевизионни канали с неграмотни водещи и антинационална пропаганда, привнесени идеолози на демокрацията, изостанали в епохата на студената война… Обладан от чувството си за свобода, българският политик, българският търговец, българският творец продаваше на всяка цена новите си завоевания – световни механизми, турски дрехи, балканска чалга. А българският гражданин се научи, че за да отиде на концерт, не е нужно да си купи билет. На площада на всяка паланка му го поднасят без пари, само с цвят.  Читалищният салон е бинго зала, във фоайето на Театъра има ротативки, а обществените библиотеки ги закриха. На тяхно място – казино или спортен магазин. Еротиката и порнографията заляха ежедневниците, кабелните телевизии, кориците на литературните издания, вестниците и списанията. Надпреварата бе стремглава. Кой да изглежда по-свободен и по-демократичен.  Радиостанциите на новите медийни собственици разопаковаха цензурата и бълваха чужда музика за сметка на българската. Радиоводещите качиха уличния език пред микрофоните и започнаха да се държат фамилиарно, фалшиво приповдигнато и покровителствено към незнаещите. Защото те знаеха всичко. Превеждаха лошо от интернет, демонстрираха и натрапваха лош вкус. Българската реч обедня, но се обогати с хаверски лафове, заглавия на песни на английски и пошли рекламни подстрекания какво слушателят да купи. Появиха се певци, които се хвалеха, че не могат, а и не е необходимо да четат ноти и тези им хвалби се извеждаха като заглавия на безумни интервюта в страниците за култура…  Да живее посредствеността! Появи се Негово величество Плейбекът. Хиляди хора започнаха да приемат подмяната и лъжата, че са свидетели на изкуство, което тече във времето и им отдава неповторимостта и емоцията на изпълнение в мига. Певците, с диск подмишница триумфираха по малки и големи сцени, пускайки записи от Радиото на своите почитатели… и оставиха десетки свирещи музиканти в акомпаниращи групи и оркестри без хляб! Чалгата възпя и героизира новоизлюпени субекти, които започнаха да налагат свой вкус, бит, веселба и арогантност, облечена в анцуг, потник и маратонки и гарнирана с дебели ланци.  Литературата и киното не останаха незасегнати от темите, сюжетите и идолите на деня. Булевардно. Театралните сцени разголиха своите актриси, уплашени от празните салони. Театралната критика определи някои от тях, като секссимволи на българския театър!? Появиха се нови телевизионни жанрове. Нов тип водещи – разкрепостени, самодоволни ментори, подкупни слуги и въжеиграчи с нервите на зрителя. Тенденциозна политическа сатира, томболи, кръстословици, конкурси за красота и други отвличащи вниманието на хората от реалните проблеми на обществото. Игри, предлагащи съмнителни печалби на играещите, от същинските играчи. Към някои от тях се прибави като изразно средство и форма за манипулация Музиката. Нечистоплътните попълзновения на музиканти, деформиращи по най-уродлив начин музикалното изкуство в услуга на пропагандата, направиха от посредствени и корумпирани хора, телевизионни звезди. Те си държеха палеца само надолу и го размахваха безскрупулно пред очите на българите. Подстрекана и окуражавана бе генерационната ненавист, противопоставяха се поколенията. Традицията бе обявена за мухъл, новаторство стана подмяната. За фаворити на новото поколение, натрапени на принципа на повтаряемостта, се обявяваха съмнителни обекти и субекти на изкуството, които се класифицираха като модерни. На тях и досега им пречи класическата музика, класическата оперета, класическия балет, класическата драма, класическия джаз, класическия мюзикъл, класическия поп и рок, класиката въобще. Динозаврите…  Диалектът и жаргонът се превърнаха в официоз. През всеки четири години, а и по-често, хората се лашкаха във вихър от избори, протести, възвеличавания и охулване. Мръзнеха в своите пламенни надежди…  Това време не бе бременно. То не роди почти нищо стойностно в изкуството, с което да се самоотбележи. Изключенията останаха изстрадани, неоценени, недостъпни, неразбрани, неудобни, непопуляризирани, некомерсиални. Окачествяваха ги като „старомодни“ и „соц“.  Бе приет Закон за закрила на културата! Лицемерно. Елиминирано бе най-можещото и съзряло поколение в българската култура. Натрупали житейски и професионален опит, овладяли младежките си амбиции, образовани, компетентни и талантливи хора трябваше да понесат вината, че са се родили, израснали и работили в голяма част от живота си, в комунизъм. Знаещи и можещи, те щяха да попречат на ликвидаторите, обединили тълпа некадърници около знамената на новата си демокрация да осъществят своя антикултурен план. За това – „няма човек, няма проблем!“ Има само „подходящи“ хора. Без позиция. Без философия. Без ум и разум… Едно от неприятните свойства на историята е, че се повтаря. Разбира се, от същото това поколение, ренегатите останаха на позиции. За да провеждат новата медийна политика, в която Четвъртата власт бавно, но сигурно се превръщаше в подгласник на властта. Едни други ренегати, определяха кой ще бъде директор на Българското национално радио, Българската национална телевизия, Българската телеграфна агенция и кой не, с „демократичните“ си протести за свобода на словото. Произлезли от най-мрачните дълбини на идеологическата диверсия над свободния дух на творците, те се превърнаха доброволно в маши и инструменти на сивите кардинали в постсоциалистическа България. И тръгнаха срещу всички, които не се вписваха в техните схеми.  Други се адаптираха. Вместо портрет на Георги Димитров, над главите си в кабинетите, сложиха портрета на Васил Левски. За тях, това бе достатъчно. А един от демократичните министри на културата, в пристъп на свободолюбие, отказа препоръчителната квота в полза на българската музика в програмите на радиото и телевизията в България (1998 г. – бел. ред.)… Изгубени в прехода, ние се опитвахме да задържим лавината.  Чувала съм упреци, че именно нашето поколение се е оттеглило в неспособността си да твори, да създава, да не допусне вакуума, че в природата празно пространство няма, че ние сме позволили на ерзаца да стане оригинал. Това не е вярно! Ние бяхме поставени предварително в списъка на излишните. От същите тези, които после се оказаха в списъка на ченгетата и доносниците.  Всеки, който не е бил вербуван и не е искал да се продаде, щеше да устои и сега.  Това беше предрешено. Даниела Кузманова е водеща на радио- и тв предавания, музиковед, преподавател, един от най-добрите текстописци в България. Автор на книгата “Един живот не стига да живееш с музиката на ФСБ”. Съпруга на Румен Бояджиев от ФСБ .", "date": "2019.11.15", "title": " Посредствеността победи в културата на прехода\t"}
{"url": "https://trud.bg/%d0%b0%d0%bb%d0%b8-%d1%85%d0%b0%d0%bc%d0%b5%d0%bd%d0%b5%d0%b9-%d0%b8%d1%80%d0%b0%d0%bd-%d0%b8%d1%81%d0%ba%d0%b0-%d0%b4%d0%b0-%d0%b7%d0%b0%d0%bb%d0%b8%d1%87%d0%b8-%d1%80%d0%b5%d0%b6%d0%b8%d0%bc%d0%b0/", "text": "Когато Техеран говори за заличаването на Израел от картата, той няма предвид масово унищожаване на населението на страната, а елиминирането на „наложения режим“, заяви върховният лидер на Иран Али Хаменей, пише вестник The Times of Israel. „Изчезването на Израел не означава изчезването на израелците, защото ние нямаме нищо против тях“, заяви Хаменей в своя реч по време на международната ислямска конференция за единство. „Заличаването на Израел означава, че палестинският народ, включително мюсюлмани, християни и юдеи ще могат да решат сами съдбата си и ще се отърват от неща като Бенямин Нетаняху (премиерът на Израел – бел.ред.)“, заяви Хаменей,. Той заяви още, че ако „ислямският свят беше посветен на единството, нямаше да има трагедия в Палестина“. допълни, че мюсюлманите не могат дори да се споразумеят да не проявяват агресия един към друг. „Не, не сме антисемити. Юдеите живеят в изключителна сигурност в нашата държава. Ние само подкрепяме хората в Палестина и тяхната независимост“, добави иранският лидер.", "date": "2019.11.15", "title": " Али Хаменей: Иран иска да заличи режима в Тел Авив, а не израелския народ"}
{"url": "https://trud.bg/%d0%be%d1%87%d0%b0%d0%ba%d0%b2%d0%b0-%d1%81%d0%b5-%d0%b2%d0%bc%d1%81-%d0%b4%d0%b0-%d0%bf%d0%be%d0%bb%d1%83%d1%87%d0%b0%d1%82-%d0%bc%d0%b8%d0%bd%d0%bd%d0%b8-%d0%bb%d0%be%d0%b2%d1%86%d0%b8-%d0%b4%d0%be/", "text": "Очаква се още тази година придобиването на един или два минни ловци за ВМС. Но тепърва предстои да се вземе решение за броя на корабите от семейството на „Цибър“. Това каза зам.-началникът на отбраната Емил Ефтимов, който участва в тържественото честване на 122 -та годишнина от създаването на Военноморска база Варна. Той припомни, че корабите, които вземаме от Холандия, са втора употреба, но с по-модернизирани способности. ВМС присъстват на първо четене на бюджета за отбрана в Комисията по отбрана, има ръст в капиталовите разходи, което дава възможност за реализиране на някои проекти и за поддържане на съществуващата техника, както и повече средства за полети, плавания, тренировки, учения, посочи зам.-началникът на отбраната. Въпреки еднократното плащане за самолетите F 16, което беше извършено тази година, ангажиментите към приетия вече национален план за достигане на разходите за отбрана от 2 % от БВП, остават, посочи Ефтимов. Този месец очакваме да получим третия хеликоптер в авиобазата-тип „Дофин“, който е близкият вариант на „Пантер“, каза командирът на ВМС контраадмирал Кирил Михайлов. След това ще се проведе тържествена церемония по приемане в строя и освещаване. На 6 декември се очаква да бъдат получени актуализираните предложения от трите фирми, които кандидатстват за строителството на многофункционалните патрулни кораби за ВМС. Комисията ще започне работа по новите оферти и през януари трябва да излезе с предложение до министъра за фирмата, която ще строи новите кораби.", "date": "2019.11.15", "title": " Очаква се ВМС да получат минни ловци до края на 2019"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%bf%d0%be-%d0%bf%d1%8a%d1%82%d1%8f-%d0%bd%d0%b0-%d0%ba%d0%be%d0%bf%d1%80%d0%b8%d0%bd%d0%b0%d1%82%d0%b0/", "text": "След посещението на гръцкия премиер Кириакос Мицотакис в Китай, придружен от голяма бизнес делегация, Атина постла червен килим на китайския президент Си Дзинпин, който подписа по време на визитата си в Атина тази седмица 16 споразумения и меморандуми за икономическо сътрудничество в области като селско стопанство, иновации, телекомуникации, култура и право, докато две големи китайски банки – Bank of China (Китайската банка) и International and Commercial Bank of China (ICBC – Индустриална и търговска банка на Китай) се подготвят скоро да открият клонове в Атина. Китайският лидер заяви, че отношенията с Гърция отварят пътя на страната му за партньорство с държавите от ЕС и отбеляза, че „не става дума за сътрудничество между две държави, а между две цивилизации“. „Любимият лозунг на гръцкия премиер Мицотакис „ ние сме отворени за бизнеса“, отбелязвайки плановете му да намали корпоративните данъци с 30% и засили приватизацията се очаква да привлече в Гърция мултиинвеститори от цялата планета. Доказателство за това е интереса на САЩ от стратегическото пристанище Александруполис близо до границата с Турция, докато Израел гледа към гръцката оръжейна индустрия, а германската енергийна група RWE обмисля да се присъедини към ДЕИ (Държавно предприятие по електроснабдяване). На опашката преди тях обаче са китайците. Гърция, която уморено излиза от кризата, има нужда от свежи пари, които Европа не може да инвестира, независимо че признава усилията на страната за излизане от кризисното блато, затова азиатските инвестициите са добре дошли. Китай присъства в района като инвеститор, с изключение на Косово, чиято независимост Пекин не признава. Всички останали страни от региона участват в китайската инициатива Сътрудничество с държавите от Централна и Източна Европа, т. нар. формат „17 плюс 1“. Към днешна дата китайските инвестиции в Гърция са близо 1% от тези в Европа. Китай желае да разшири обема им в Гърция. Не винаги обаче среща разбиране от Атина, като например отхвърленото предложение за построяване на голяма корабостроителница за яхти. Независимо от това китайски фирми навлизат масово на гръцкия пазар. Китайците контролират пристанището в Пирея с помощта на компания „Коско“, която инвестира до момента 600 милиона евро. Преди Китай да сложи ръка на пристанището в Пирея през 2009 година, то бе 37-мо по ред в Европа. Днес 10 години по-късно е вече 5-о. Броят на търговските контейнери, които преминаваха за 12 месеца през него, сега преминават за 6 седмици. Целта на китайците ведно с гръцкото правителство е до 2025 год. пристанище Пирея да стане номер 1 в Европа и промени лицето на логистичната морска индустрия, оставяйки след себе порт Ротердам. Това декларираха в Атина китайският президент и гръцкият премиер. Китай планира също да изгради голям търговски център с 5-звезден хотел, където да посреща туристическите круизи. Китай има сериозно присъствие и на друго голямо пристанище в Солун. Инвестира още в соларни паркове, тъй като китайските колектори са сравнително по-евтини от европейските и контролират целия гръцки пазар. Магнит за китайски инвеститори също е гръцкият пазар на недвижими имоти, който чрез програмата „Златна виза“ предоставя петгодишно разрешение за пребиваване в Гърция на граждани извън ЕС, инвестиращи поне 250 000 евро. Досега над 5000 китайци вече са се възползвали от тази възможност и тенденцията се увеличава, като китайците вече не гледат на Гърция като на „тласък“ да влязат в Шенгенското пространство, а се наслаждават на живота в новата си родина. Типичен пример е китайският инвеститор Зянг Ронгонг, който се премести в Гърция със семейството си преди три години и заявяви, че е доволен от новия си дом в крайбрежното предградие в гръцката столица. „Избрахме Гърция заради нейното културно наследство, история, демокрация и свобода. От деня, в който получихме визата, пътувахме до много европейски страни и всеки път, когато се връщаме в Гърция, щом стъпим на летището, се чувстваме като у дома си“. Много амбициозни китайски инвеститори обаче са обезкуражени от дългото чакане на „Златна виза“. Причина за забавянето е, че заявленията се обработват от същата служба, която се занимава с молбите за убежище на десетки хиляди бежанци и имигранти. За да избегне бюрократичните препятствия и улесни инвестициите, правителството на Мицотакис прие миналия месец иновативна поправка в законопроекта за „Инвестиране в Гърция“, която предвижда плащане за получаване на „Златна виза“ да се извършва вече и чрез ПОС-терминал, crossed cheque или превод с кредитна или дебитна карта. Използването на ПОС-терминал не нарушава гръцкото или европейско законодателството. Гърция, която усилено се опитва да привлече чуждестранни инвеститори и стимулира пазара на недвижими имоти, вече може да се похвали с 469 милиона евро китайски капитал през 2018 г. и още 443 милиона евро през първата половина на 2019 г., в сравнение със 77 милиона преди две години. Програмата „Златна виза“ видно дава плод, тъй като броят на разрешенията за пребиваване, издадени на граждани на страни извън ЕС, се е увеличил с 46% през миналата година. Пекин не проспива възможности Гърция тръгна по „Пътя на коприната“, проект чрез който Пекин възнамерява да инвестира един трилион долара в инфраструктурни проекти по цял свят. Доказателство за това е, че миналата година Гърция беше единствената страна от ЕС, която не критикува китайските стандарти за човешки права пред Съвета на ООН. И докато Европа се събужда от летаргията, Пекин не проспива възможността да създава търговска и политическа зависимост с инвестиционната експанзия на Балканите.", "date": "2019.11.15", "title": " Гърция по Пътя на коприната\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d1%81%d1%82%d0%b0%d0%bd%d0%b0%d1%82-%d1%81%d1%83%d0%bf%d0%b5%d1%80-%d1%84%d0%b5%d1%80%d0%bc%d0%b5%d1%80%d0%b8/", "text": "Кампанията „Супер фермер“ дава възможност на младите хора да се срещнат с успели фермери в страната. Това заяви заместник-министърът на земеделието д-р Лозана Василева пред ученици от Професионална гимназия по селско стопанство „Проф. Иван Иванов“, които посетиха фермата на г-жа Галина Мирчева в с. Петърница, Община Долни Дъбник. Целта е да ги насърчим да останат в България и да се развиват  в сферата на земеделието, допълни тя. Василева обясни, че кампанията „Супер фермер“ се провежда на два етапа, като първият стартира този месец. По време на него ще бъдат посетени стопанствата на 26 бенефициенти по ПРСР. Вторият ще се реализира от края на февруари до април 2020 г. Общият брой на учениците, които ще се включат в практиката, е повече от 350 от 21 професионални гимназии. Те са от направленията – животновъд, фермер, техник на селскостопанска техника, агроекология и др. Целта е да се осъществи връзка между учениците и бизнеса в областта на селското стопанство. Кампанията съвпада и с политиката на Министерството на образованието и науката за насърчаване на дуалното обучение, което дава възможност за подобряване капацитета на образователните институции и на работодателите за организиране и създаване на устойчиви партньорства за гарантиране на качеството на обучението, подчерта зам.-министър Василева.  ", "date": "2019.11.15", "title": " Ученици искат да станат „Супер фермери“"}
{"url": "https://trud.bg/55-%d0%b8-%d1%85%d0%b5%d1%82%d1%82%d1%80%d0%b8%d0%ba-%d0%b7%d0%b0-%d1%80%d0%be%d0%bd%d0%b0%d0%bb%d0%b4%d0%be/", "text": "Националният отбор се превърна в оздравително хапче за Кристиано Роналдо. Петкратният носител на „Златната топка“ загърби неволите в „Ювентус“, където два пъти поред го сменят, и заби хеттрик за 6:0 над Португалия над Литва. За 55-и път в кариерата си Роналдо вкарва три гола в един мач. Кристиано вече има 98 гола за еврошампиона от 2016 година. Съвсем малко му остава до суперрекорда на иранеца Али Даеи (109 попадения). „ Мнозина се питаха какво става с Роналдо – разказа Фернандо Сантуш, селекционерът на Португалия. – Обяснявах само, че е здрав и готов да играе. Представянето му въобще не ме изненада. За него е най-нормалното нещо да направи хеттрик.“ Роналдо е в криза в „Ювентус“, където два пъти поред треньорът Маурицио Сари го сменя. Кристиано не остава длъжен и с жестове показа на света колко е гневен от това решение. Дори си тръгна преди края на дербито „Юве“ – „Милан“ (1:0). Португалия трябва да спечели последния мач в Люксембург, за да си гарантира участие на Евро 2020. Тимът води с точка пред Сърбия, която ще приеме класиралия се лидер Украйна. „Плавите“ спечелиха доста трудно с 3:2 срещу Люксембург в Белград. Турският президент Реджеп Ердоган влезе в съблекалнята на националния отбор след нулевото равенство срещу Исландия, което класира тима за европейското. „Поздравявам селекционера Шенол Гюнеш, щаба му, футболистите и всички във федерацията – каза Ердоган пред националната телевизия  TRT.  – Отборът ни се е превърнал в кошмар за съперниците.“ Световният шампион Франция изпревари турците с трудно 2:1 над Молдова. Исландия ще играе на баражите за Лига Европа.", "date": "2019.11.15", "title": " 55-и хеттрик за Роналдо"}
{"url": "https://trud.bg/%d0%be%d0%b1%d1%89%d0%be-204-%d1%82%d0%b5%d0%b6%d0%ba%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d1%81-19-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%b0-%d1%81/", "text": "Служители на сектор „Пътна полиция“ при Областната дирекция на МВР – Велико Търново, съвместно с деца от Младежки червен кръст раздаваха брошури с препоръки към водачите на моторни превозни средства. Инициативата е по повод предстоящия Световен ден за възпоменание на жертвите от пътно транспортни произшествия – 17 ноември. Той е и част от кампанията на полицията „Пешеходци и водачи за толерантност на пътя“, която е част от традиционната акция „Зима“. По този повод днес на територията на ОДМВР – В. Търново се провежда и специализирана полицейска операция „Пешеходец“. Санкцията за пешеходците, неспазващи Закона за движение по пътищата варира от 20 до 50 лв., а водачите, неосигурили предимство на пешеходците се наказват с глоба 100 лв. и отнемане на 8 контролни точки. От днес пътните полицаи ще налагат санкции на водачите необорудвали автомобилите си за пътуване в зимни условия. В неделя в църковните храмове по време на отслужване на Светите литургии ще бъде вмъкнат богослужебен текст за покой на загиналите при пътно транспортни произшествия. От началото на годината до 13 ноември 2019 г. на територията на област В. Търново са регистрирани общо 1030 пътно транспортни произшествия, от тях 204 са тежки, с 19 загинали и 291 ранени граждани. В същия период са регистрирани 47 ПТП, с участието на пешеходци, от тях 43 тежки, с 1 загинал и 44 ранени. От началото на акция „Зима“ в областта са регистрирани 41 ПТП, от тях 6 тежки, с 1 загинал и 10 ранени граждани.", "date": "2019.11.15", "title": " Общо 204 тежки катастрофи с 19 загинали са станали във Великотърновска област тази година\t"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d1%81%d0%b5%d0%bb%d0%b5%d0%ba%d1%86%d0%b8%d0%be%d0%bd%d0%b5%d1%80-%d0%b4%d0%b5%d0%b1%d1%8e%d1%82%d0%b8%d1%80%d0%b0%d0%bb-%d1%81-%d1%83/", "text": "Последният селекционер дебютирал с победа начело на България си остава чужденец. Вече близо 10 години тази статистика продължава да бъде актуална. Оттогава се извъртяха шестима различни треньори, при които началото не бе позитивно. Лотар Матеус е последният наставник тръгнал с успех. Под ръководството на германеца България надви Уелс с 1:0 в Кардиф в среща от квалификациите за Евро 2012. Единственият гол бе дело на Ивелин Попов. Позитивното начало на световната футболна легенда обаче не доведе до нищо креативно в крайна сметка. Под неговите наставления България спечели само още един мач – контрола със Саудитска Арабия (2:0) в Истанбул. После мястото му временно зае Михаил Мадански, записал 2 поражения. При Любослав Пенев се появи искра надежда. Дебютът на Ел Голеадор бе срещу Унгария (1:1) в друга приятелска среща, а във втория си мач селекционерът взе скалпа на Холандия насред Амстердам с 2:1. Срещата обаче бе приятелска. Неговият наследник Ивайло Петев започна през 2015-а с 0:0 срещу Румъния, а Петър Хубчев записа тежко 1:4 в Париж от Франция.  Сега Георги Дерменджиев имаше възможността да обнови статистиката, но опитът му беше неуспешен – 0:1 от Парагвай. Приятелската среща в София се игра пред шепа зрители, а единственото попадение вкара Мигел Алмирон, звезда в тима на „Нюкасъл“. С изиграните 90 минути „лъвовете“ удължиха 2 негативни серии. Тимът остава без успех в 12 поредни срещи. В последните 270 игрови минути представителният ни отбор няма попадение. Така последната победа на България си остава от предходната календарна година. През ноември 2018 година тимът, воден по това време от Петър Хубчев, спечели срещу Кипър с 2:1 в среща от турнира Лига на нациите.  „Лъвовете“ все още имат възможността да запишат успех през настоящата 2019 година, но задачата не изглежда лека – домакинство на Чехия тази неделя в последна квалификация за Евро 2020. Евентуален неуспех срещу този съперник обаче няма да донесе нов исторически крах. През годините България е имала и други продължителни периоди без победа. Последният такъв е сравнително пресен. През 2011-а „трикольорите“ изиграха 8 мача, в които фиксираха 3 хикса и 5 поредни загуби. Преди това същото се случи още през 1964-а, 1953-а, както и в самото начало на съществуването на представителния ни отбор. България чака цели 6 години в периода 1924-1930 за първа победа. Тя идва срещу Румъния с 5:3 в София.  „В играчите има много напрежение – призна след дебюта си Дерменджиев. – Искам то да спадне, защото от тези 90 минути имаме и добри моменти, в които и гол можеше да отбележим. Резултатът е негативен, но това е реалността. Аз и екипът ще се опитаме да вдъхнем самочувствие в играчите преди баражите. Гледам сериозно и на този мач и на следващия срещу Чехия. Вярвам, че има доза промяна в желанието за игра и победа. Играчите също искат да се представят добре и да побеждават. Моментът е труден, но трябва с много интелект да подходим и да направим желаната промяна към добро“.", "date": "2019.11.15", "title": " Последният селекционер, дебютирал с успех, е чужденец"}
{"url": "https://trud.bg/%d0%bc%d0%b5%d0%b3%d0%b0%d0%bd-%d0%b8-%d1%85%d0%b8%d0%bb%d0%b0%d1%80%d0%b8-%d0%ba%d0%bb%d0%b8%d0%bd%d1%82%d1%8a%d0%bd-%d0%bd%d0%b0-%d1%82%d0%b0%d0%b9%d0%bd%d0%b0-%d1%81%d1%80%d0%b5%d1%89%d0%b0/", "text": "Преди дни Меган Маркъл прие специален гост в дома си в Уиндзор. Във вторник Хилари Клинтън посети имението Фрогмор по покана на съпругата на принц Хари, с която се видя за първи път. Източник на „Daily Mail“ каза, че срещата им е започнала с прегръдка, след което дамите са прекарали целия следобед заедно. Двете са обсъждали писмо, което Меган е написала на Клинтън, когато е била на 11 г., в което е искала да бъде премахната сексистка реклама на сапун за съдомиялна машина. „Те се взаимно се възхищават една на друга и срещата им беше задушевна“, издава източникът на изданието. По думите му принц Хари и 7-месечният Арчи също са се присъединили към тях, като 72-годишната Клинтън е поискала да подържи бебето, докато е говорила за собствения си внук – Джаспър, който се роди през юли т.г. Срещата им се състоя няколко дни, след като Клинтън даде интервю за BBC Radio 5 Live, в което изрази възхищението си към Меган по повод нейната сила, с която е понесла нападките на британските таблоиди. „О, Боже, искам да я прегърна! Майчинското чувство в мен е силно и желая да я притегля в обятията си. Искам да ѝ кажа, че трябва да продължава да се държи и да отстоява себе си, да не позволява на лошите хора да я обезсърчат. Не спирай да правиш това, което смяташ за правилно“, каза Хилари по време на разговора с водещата. Бившият кандидат за президент, който в момента е на турне в подкрепа на новата си книга, добави, че всички трябва да дадат почивка на Меган. „Тя следва своя собствен път. Влюби се в Хари, както и той в нея. Това е истинска любовна история, която се забелязва от пръв поглед. Но сега не ѝ е лесно и това, през което преминава, е наистина трудно. Мисля, че заслужава повече“, допълни тя. Клинтън смята, че критиките на медиите към херцогинята се дължат на комбинация от сексизъм и расизъм и ги определя като нередни. „Хората не избират в кого да се влюбят, то просто се случва. Тя е невероятна млада жена с изключителна житейска история. Тя отстоява себе си“, завърши Хилари.", "date": "2019.11.15", "title": " Меган и Хилари Клинтън на тайна среща"}
{"url": "https://trud.bg/%d0%ba%d0%b0%d0%bd%d1%82%d0%be%d0%bd%d0%b5%d1%80%d1%8a%d1%82-%d0%bf%d1%80%d0%b8%d0%b7%d0%bd%d0%b0-%d1%87%d0%b5-%d0%b1%d0%b8%d0%bb-%d0%bf%d0%b8%d1%8f%d0%bd-%d0%bf%d0%be-%d0%b2%d1%80%d0%b5%d0%bc%d0%b5/", "text": "60-годишният кантонер Кирил Македонски призна, че изпил едно „патронче“ с алкохол по време на нощната си смяна, когато стана тежката катастрофа на жп прелеза в Асенвоград, съобщи  . Той обясни още, че е изпил алкохола в 11 ч. вечерта и спал до 5 ч. сутринта. Съдът го остави за постоянно в ареста. Кантонерът призна вината си и обясни, че се е разсеял и забравил да пусне бариерата. В следствие на това пътнически влак   вчера сутринта. Колата е била пометена и запратена в сградата, където стои охраната на прелеза. В колата са пътували трима души между 25 и 32 години. Откарани са в болница в тежко състояние, все още са там. Във влака също е имало пътници, но те не са пострадали. Кръвната проба на кантонера показва 2,61 промила, обвинението е вече по-тежко, а наказанието е затвор от 2 до 10 години.", "date": "2019.11.15", "title": " Кантонерът призна, че бил пиян по време на жп инцидента в Асеновград"}
{"url": "https://trud.bg/a1-%d0%b5-%d0%bf%d1%8a%d1%80%d0%b2%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%82%d0%b5%d0%bb%d0%b5%d0%ba%d0%be%d0%bc-%d1%81%d1%8a%d1%81-%d1%81%d0%b5%d1%80%d1%82%d0%b8/", "text": " става първият български телеком, който получава Gold Partner сертификат на Cisco за предоставяне на цялостни технологични решения за бизнеса в Югоизточна Европа.  Придобиването на сертификата е поредна стъпка от стратегията на А1 да допринесе за дигитализацията на бизнеса у нас, като предложи цялостни технологични решения – от първоначален анализ, през внедряване и конфигуриране, до последващата поддръжка.  Сертификатът за Gold Partner е атестат за висока степен на компетенции в сферата на хибридните услуги на Cisco, както и за способността на техническите специалисти на А1 да предоставят на своите бизнес клиенти богат набор от ICT решения, базирани на високотехнологичните продукти и услуги на компанията Cisco Systems.  С придобиването на сертификата А1 има възможност да комбинира в предложенията към своите клиенти мрежови услуги с IT базирани решения и да затвори кръга от услуги, необходими за пълноценното функциониране на всеки съвременен бизнес. За клиентите на компанията това означава повече възможности, спестено време, гъвкавост и значителни икономии.  Към портфолиото от ICT решения се добавят услуги като Cisco Umbrella, Cisco WebEx Meetings, A1 Smart Net, чрез които бизнес клиентите на А1 могат да оптимизират ежедневните си бизнес дейности и комуникация и да повишат степента на сигурност на данните, с които боравят.  За своите корпоративни клиенти А1 е доставчик на високотехнологични и иновативни решения, с  богато  портфолио от ICT услуги: софтуерни решения, IT Security, IaaS, PaaS, SaaS Cloud и IoT продукти. Фокус на бизнес услугите, които А1 развива, са цялостните ICT решения, които включват както комуникационни и мрежови услуги, така и дейности по IT консултиране и системна интеграция.  А1 e предпочитан ICT партньор на най-големите компании в България от всички сектори на икономиката. Телекомът реализира комплексни ICT проекти, както на етап дизайн на техническото решение, така и на ниво изпълнение, проактивно наблюдение и поддръжка.", "date": "2019.11.15", "title": " A1 е първият български телеком със сертификат Cisco Gold Partner за цялостни ICT бизнес решения в Югоизточна Европа"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d0%bf%d0%be%d1%87%d0%b8%d1%81%d1%82%d0%b8%d1%85%d0%b0-%d0%bf%d1%80%d0%b8%d1%80%d0%be%d0%b4%d0%b5%d0%bd-%d0%bf%d0%b0%d1%80%d0%ba/", "text": "Доброволци участваха в есенното почистване на природен парк „Сините камъни”, съобщиха от екипа на държавния парк. За разлика от предишни акции, в тази са се включили деца и ученици от града, които са лакирали елементи от детски кът „Кълвача” в местността Карандила. Преди почистването всички участници са получили ръкавици, чували и вода.", "date": "2019.11.15", "title": " Доброволци почистиха природен парк „Сините камъни”"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%ba%d1%83%d0%bb%d0%bf%d1%82%d1%83%d1%80%d0%b0%d1%82%d0%b0-%d0%bd%d0%b0-%d0%bf%d0%b5%d1%82%d0%ba%d0%be-%d0%b8-%d0%bf%d0%b5%d0%bd%d1%87/", "text": "Скулптурата на Петко и Пенчо Славейкови ще бъде възстановена – вече сме поръчали изработването на нов бастун. Това обяви кметът на София, Йорданка Фандъкова, по повод   на едноименния площад в столицата. „В момента се преглеждат записите от камерите и се уточнява кога точно бастуна на Пенчо Славейков е бил откраднат“, уточни Фандъкова. Тази година скулптурата беше реставрирана и върната на площада. Нейни автори са Георги Чапкънов и арх. Станислав Константинов.", "date": "2019.11.15", "title": " Фандъкова: Скулптурата на Петко и Пенчо Славейкови ще бъде възстановена"}
{"url": "https://trud.bg/%d1%80%d0%b0%d0%b4%d0%b0%d0%bd-%d0%ba%d1%8a%d0%bd%d0%b5%d0%b2-%d0%bf%d1%80%d0%b5%d0%b4%d0%b0%d0%b4%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d0%b1%d1%80%d1%8e%d0%ba%d1%81%d0%b5/", "text": "Представителят на „Демократична България“ върви по стъпките на предшественика си в ЕП Светослав Малинов В Европейския парламент другата седмица ще бъде гласувана петиция срещу изграждането на автомагистрала „Струма“ в района на Кресненското дефиле, предупреди евродепутатът Ангел Джамбазки. Пред Нова телевизия той заяви, че на този етап няма да посочи кой стои зад това предателство на българските интереси и каза, че всичко ще стане ясно след няколко дни, когато ще се проведе вотът в Комисията по петициите. Но източници на „Труд“ от Брюксел разкриха, че подписката е придвижена от представителя на „Демократична България“ Радан Кънев. Той е и член на Комисията по петициите в ЕП. След последните евроизбори Кънев на практика зае мястото на Светослав Малинов, който умишлено не се яви на гласуването на пакета „Мобилност“, за чието отхвърляне не достигнаха два гласа. Така Малинов предаде интересите на целия български транспортен бранш. Последствията от това ще са фалити на български превозвачи и загуба на работа на хиляди шофьори. Със сегашните си действия срещу АМ „Струма“ подобен саботаж прави и Радан Кънев – заради действията му изграждането на аутобана може да се забави. Ще продължат да загиват хора в сегашния тесен пътен участък, който е сред най-смъртоносните в страната. Освен това държавата ни ще трябва да връща 2 милиарда лева на Брюксел заради закъснението на строежа на магистралата, която е част от Паневропейския транспортен коридор номер 4, свързващ Германия и Гърция. В момента Радан Кънев слугува и на коалиционните си партньори – „зелените“, които от години опитват да стопират изграждането на аутобана в опит да обслужат швейцарски интереси. Преди няколко години чрез лобиране те успяха да вкарат в изпълнението на проекта швейцарския консорциум „Амберг“, който трябваше да направи идеен план за изграждането на 16-километров тунел срещу 2.5 милиона лева. Този вариант се оказа опасен и българското правителство избра друг, като преди това договорът на консорциума бе прекратен. Оттогава „зелените“ не спират с атаките срещу АМ „Струма“, които сега пренасят в ЕП чрез Радан Кънев. Петицията Петицията, която ще бъде гласувана идната седмица, отлежава в Брюксел от 2018 година, но със съдействието на Радан Кънев наскоро е задвижена. Зад подписката са организациите от коалицията „За да остане природа в България“. Преди повече от година тя е внесена от Димитър Василев-Велин. Самият той има бизнес интереси в района на Кресна – в село Влахи управлява така нареченото Училище за природа, което навремето е създадено основно с европари. Освен дългогодишен „екоактивист“, Велин е и учредител на политическа партия „Зелените“, която сега се нарича „Зелено движение“. Тя е едно с коалицията „За да остане природа в България“. Неправителствените „екоорганизации“ от това обединение получават милиони от Брюксел за изпълнение на проекти в сферата на опазването на околната среда, които са със съмнителна полза. В същото време представителите на тези НПО са и неизменни кандидати на всички видове избори в последните години. А докато се правят на безпартийни граждани, хората от „За да остане природа в България“ блокират десетки инвестиционни проекти, част от които са от национално значение. Заради тази дейност на „еколозите“ загубите за икономиката ни са стотици милиони лева. Сред мишените на „зелените“ е и АМ „Струма“, която по план трябваше да е готова преди повече от 10 години. „Природозащитниците“ манипулират, че пътната артерия ще унищожи природата в Кресненското дефиле. Сега тази клевета се разпространява в Европейския парламент от Радан Кънев, който очевидно вече е основният проводник на антибългарските политики на „еколозите“ в Брюксел. Според източниците на „Труд“ през последните дни Кънев не спира да агитира всички членове на Европейската народна партия, които са в Комисията по петициите, да подкрепят подписката на „природозащитниците“. Основен помощник на евродепутата в кампанията е Зарица Георгиева Динкова, която е негов акредитиран сътрудник в Брюксел. По-известна у нас като Зарица Георгиева, тя е сред водещите активисти на „зелените“. В момента е член на Националния съвет на „Зелено движение“, а доскоро бе и съпредседател на партията. Георгиева е и кандидат за депутат на последните парламентарни избори. Според информацията напъните на евродепутата и сътрудничката му може да са дали резултат и членовете на ЕНП в Комисията по петициите вече да са убедени, че като гласуват „за“ попдиската, ще защитят българските и европейските интереси. Всъщност е точно обратното. Казусът „Струма“ Според сегашния проект или така нареченият „източен вариант“, в района на Кресненското дефиле АМ „Струма“ се разделя на две – в посока Гърция ще минава през пролома, като опасният съществуващ участък от международния път Е-79 ще бъде ремонтиран и разширен. Към София ще се пътува от изток през Кресненското плато. По този начин трафикът през дефилето ще спадне с поне с 50%, като се очаква и катастрофите да намалеят драстично. В момента маршрутът през Кресненското дефиле е сред най-смъртоносните в България. Източният вариант е избран, след като отпада идеята за 16-километровия тунел. Именно за мегасъоръжението лобират „еколозите“, но идеята е отхвърлена от специалистите. Доводите на експертите са, че това е най-сеизмичната зона в страната, в която е било най-силното земетресение в историята на България – 7.8 по скалата на Рихтер през 1904 г. Друг много сериозен аргумент срещу тунела е, че скалите в района са с повишена естествена радиоактивност. Между 5 и 10 милиона тона ще е изкопаната радиоактивна скална маса, която трябва да бъде депонирана в близост до строителните дейности – тоест в хабитатите на защитените видове, които „зелените“ уж бранят. Огромен проблем е и високата цена на съоръжението – над 1 милиард евро, като поддръжката му ще струва около 50 милиона евро годишно. Всичките тези и още доводи дават основание на българската държава да избере по-бързия, евтин, екологичен и не застрашаващ човешкото здраве „източен вариант“. За него е извършена екологична оценка, която е обжалвана от „зелените“. Миналата година съдът окончателно отхвърля жалбите им, а процедурите, предшестващи изграждането са в ход, като трасето трябва да е готово след 5 години. След като всичките им атаки срещу Лот 3.2 са блокирани в България от съда и правителството, сега на „природозащитниците“ им остава само един вариант – да излъжат европейските институции. Ако успеят, подадената на 9 август апликационна форма за еврофинансиране, ще бъде отхвърлена. Така страната ни ще трябва да даде от джоба на данъкоплатците близо 800 милиона лева за довършването на магистрала „Струма“, вместо тези средства да отидат за други важни инфраструктурни проекти. Отделно ще има и последствия – България ще изпусне срока за завършването на аутобана и ще връща на Брюксел парите и за останалите участъци, което е близо 2 милиарда лева. Очевидно това е основната мисия на Радан Кънев в ЕК – да саботира собствената си страна. Оказва се, че няколко хиляди български гласоподаватели са изпратили в Брюксел „евродепутат“, който работи срещу интересите на България.", "date": "2019.11.15", "title": " Радан Кънев предаде България в Брюксел\t"}
{"url": "https://trud.bg/%d0%bc%d0%b0%d1%87-%e2%84%961000-%d0%b8-%d0%ba%d1%83%d0%bf-%d1%80%d0%b5%d0%ba%d0%be%d1%80%d0%b4%d0%b8-%d0%bd%d0%b0-%d0%b0%d0%bd%d0%b3%d0%bb%d0%b8%d1%8f/", "text": "Англия изигра своя мач №1000 в историята по възможно най-брилянтния начин. Победата със 7:0 над Черна гора можеше да е и с двуцифрен резултат. „Уембли“ видя рекорди, видя обаче и срам. Фенове на Англия освиркваха Джо Гомес, защитник на „Ливърпул“. Именно с него се сби Рахим Стърлинг на тренировка и бе изваден от състава. „Аз бях виновен за инцидента и си понесох отговорността – написа в туитър нападателят на „Манчестър Сити“. – Джо няма никаква вина. Аз трябваше да сваля засрамен глава. Призовавам никой английски национал да не бъде повече обиждан.“ Селекционерът Гарет Саутгейт също размаха пръст на феновете с думите: „Всички сме разочаровани!“ Рекордите обаче валяха като дъжд над „Уембли“. Капитанът Хари Кейн стана първият с два поредни хеттрика на митичната арена. Предишният беше срещу България при 4:0 през септември. Откакто е капитан на Англия, той има 24 гола за „трите лъва“. Никой друг с лентата не е стигал тази кота. Кейн вече има 29 попадения. Нападателят на „Тотнъм“ е най-добрият голмайстор в националния отбор в рамките на една година от 2006-а насам. Тогава Питър Крауч вкара 11 пъти, сега Кейн го изравни. Рекордьори с по 12 попадения са Джордж Хилдсън (1908 г.) и Дикси Дийн (1927 г.) Кейн обаче има и гостуване на Косово в неделя, с което може да ги бие. Младокът Тами Ейбръхам е 430-ият голмайстор в историята на английския тим. Джеймс Мадисън пък вече е 1245-ият футболист, играл за отбора. А „трите лъва“ вкараха седем гола в домакинство за първи път от 1987-а и 8:0 срещу Турция. Празникът на „Уембли“ бе гарниран с обиколка за овации на легенди. По случай юбилейния мач на терена слязоха като Уейн Руни, Пол Гаскойн, Питър Шилтън и Тони Адъмс. Бяха поканени всички капитани на Англия, както и национали с повече от 50 мача за страната. Сред гостите беше и бившият италиански селекционер Фабио Капело.", "date": "2019.11.15", "title": " Мач №1000 и куп рекорди на Англия"}
{"url": "https://trud.bg/%d1%81%d0%bb%d0%be%d0%b2%d0%b0%d1%86%d0%b8-%d1%81%d1%8a%d1%81-%d0%b7%d0%b0%d0%b2%d0%b8%d0%b4%d0%b5%d0%bd-%d0%be%d0%bf%d0%b8%d1%82-%d1%89%d0%b5-%d1%81%d1%82%d1%80%d0%be%d1%8f%d1%82-%d0%bf%d1%8a%d1%82/", "text": "Поверено им е обновяването на Замъка на Братислава Словашка компания с над 60-годишна история и завиден опит в Европа ще строи част от отсечката между Кресна и Крупник от магистрала „Струма“ през Кресненското дефиле. Причина за избора е най-добрата техническа оферта. „Вахостав“ обединява сили за поръчката с големи строителни компании у нас – „Грома Холд“ ЕООД, „Европейски пътища“ АД, „Водно строителство – Благоевград“ АД и „Пътпроект“ ЕООД. Словашката фирма е основана през 1954 година първо като държавна строителна компания, а през 1989 година се влива успешно в частния бизнес и разширява портфолиото си, което тогава се състои основно от водни проекти – язовири и ВЕЦ-ове. Благодарение на инвестициите си в иновации, нови технологии и подготовката на експерти, фирмата се нарежда сред топ три на строителните компании на Словакия. Компанията се гордее със знакови проекти в родината си и съседните страни. Сред знаковите проекти на „Вахостав“ са изграждането на няколко монолитни моста по различни технологии, включително и на съоръжението върху най-високите колони в Словакия. Всеки от носещите стълбове на моста е с височина от 77 метра. Съоръжението е част от построената от фирмата магистрална отсечка между Свърчиновец и Скалите. Това е само един от магистралните проекти, които има зад гърба си компанията, като повечето от тях включват инженерни съоръжения като мостове, тунели и пътни възли. Сред по-мащабните проекти на компанията се нарежда строителството на магистралните участъци между Дубна скала и Турани, Яновче и Яблонов, Менгушова и Яновче, модернизацията на железопътния път между Сенквиче и Цифер, между Белуша и Пухов и Нове место над Вахом. В портфолиото на „Вахостав“ е и един от най-дългите мостове в Словакия с дължина от 1786 метра, както и един от магистралните тунели в Словакия, изграден по новия австрийски метод. По същия метод се строи и най-дългото тунелно съоръжение у нас – това при село Железница. При него първо се пробива земната маса, после се укрепва и чак след това отново се пробива. При този метод се разчита на изключителна точност при изпълнението на отделните технологични операции. Чрез него буквално се помага на масива сам да се крепи, така че да се гарантира безопасността на съоръжението. За имиджа и уменията на компанията говори и факта, че й е поверено мащабното обновление на една от най-големите туристически атракции и важна част от културно-историческото наследство на Словакия – Замъкът Братислава. За първи път за твърдината се съобщава в началото на 10-ти век. Крепостта се извисява на живописен хълм над река Дунав и може да бъде видяна от целия град. На „Вахостав“ столицата на Словакия дължи и защитните си съоръжения срещу наводнения, които според специалистите могат да опазят града и срещу най-свирепата стихия. Собствениците на един от най-луксозните бизнес хотели в Братислава е доверил построяването на сградата именно на „Вахостав“.   Пет дъщерни дружества подпомагат дейността им За да може да разшири портфолиото си компанията разчита на своите дъщерни дружества, като всяко от тях е специализирано в отделна дейност. Основната дейност на дъщерното „ВХС-СК“ е в областта на гражданското строителство – изграждане на жилищни комплекси, логистични центрове и производствени халета, хотелски комплекси, обновяване на исторически и културни паметници. Компанията „Вахостав- К-Префа“ е специализирана в производство на бетон, бетонови смеси и готови елементи. По поръчка изработват скелета, филиграни таванни панели, стълби и балкони. Персонализираното производство за транспортни съоръжения включва производство на предварително напрегнати мостови сглобяеми елементи, мостови первази, бетонни пътни бариери, панели за шумозащитни прегради, фитинги с анкери за подпорни стени и каменни блокове за изграждане на подпорни стени и стабилизация на воден поток. Производството на мостови елементи, пътни панели, стоманобетонни компоненти, бордюри, прорези за канали, кабелни канали, канализационни шахти, габаритни шахти, водостоци, малки канализационни инсталации от съхранени камерни системи допълва производствената програма. „ГЕОтранс-ЛОМИ“ извършва добив, производство, преработка и продажба на трошен камък за бетонобъркачки, за конструктивни слоеве на магистрали и пътни конструкции, релси и основни слоеве на железопътни конструкции, както и смеси за битумно покритие. „Контрол-ВХС-СК“ извършва геотехнически изпитвания на почвата и други насипни материали, лабораторни анализи на почва, консултации в областта на геотехническото инженерство, безразрушително изпитване на бетон или хидравлично изпитване на херметичност на тръбите и шахтите. Част от работата на компанията са измервания на повърхностното вълнообразуване с летви и планографи, изваждане на изпитвания на бетони и изолация, тестване на свежестта на бетонната смес и изпълнение на тестови образци. Служителите извършват и повърхностно измерване на влажността на бетонната конструкция, тестване на якостта на бетон при натиск и якост на огъване, измерване на целостта на пилотите или видео-мониторинг на тръбите. Вахостав има и дъщерно дружество и в Чехия, което се фокусира върху строителството в областта на пътното инженерство – полагане на асфалтови слоеве и полагане на ролков бетон.", "date": "2019.11.15", "title": " Словаци със завиден опит ще строят пътя през Кресненското дефиле\t"}
{"url": "https://trud.bg/%d1%88%d1%83%d0%bc%d0%b5%d0%bd-%d1%81%d1%8a%d0%b1%d0%b8%d1%80%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%82%d0%b8%d1%86%d0%b8-%d0%be%d1%82-9-%d0%b4%d1%8a%d1%80%d0%b6%d0%b0%d0%b2%d0%b8/", "text": "Шумен е домакин на 11-то издание на Международния есенен турнир по информатика. Идната седмица, на 22 и 23 септември, градът събира 180 участници от 9 държави. Турнирът е под патронажа на президента Румен Радев. Заедно с това ще се състои и Националният турнир по информатика. 230 компютъра са осигурени за участниците в Шуменския университет „Еп.Константин Преславски“, който е домакин на проявата. Това обяви в петък председателят на организационния комитет на престижната международна надпревара Бисерка Йовчева. Сред участниците са представители на Русия, Румъния, Сърбия, Казахстан, Молдова, Армения, Украйна, България, а за първи път гостуват информатици от Азербайджан. Турнирът се провежда едновременно в две възрастови групи –  младежка (junior) – за ученици до 15,5 години и старша възраст (senior) – за ученици от гимназиална степен на средното училище. Домакините от Шумен ще участват в турнира с два отбора, по един във всяка възрастова група.  Община Шумен е съорганизатор на проявата.", "date": "2019.11.15", "title": " Шумен събира информатици от 9 държави"}
{"url": "https://trud.bg/%d1%89%d0%b5-%d0%b1%d1%80%d0%be%d1%8f%d1%82-%d0%bf%d0%be%d0%b2%d1%82%d0%be%d1%80%d0%bd%d0%be-%d0%b1%d1%8e%d0%bb%d0%b5%d1%82%d0%b8%d0%bd%d0%b8%d1%82%d0%b5-%d0%b7%d0%b0-%d0%b8%d0%b7%d0%b1%d0%be%d1%80/", "text": "Административният съд допусна повторно преброяване на бюлетините за избора на кмет на сливенското с.Бяла, съобщиха от пресцентъра на съда. Делото е образувано по жалба на кандидат-кмета от НФСБ срещу решение на Общинската избирателна комисия, с което на втори тур е избран за кмет кандидат-кметът от БАСТА (с 51,23 процента).  Ще се броят бюлетините от първия тур на избора за кмет на кметството. На първия тур се състезаваха петима кандидати, сред които и жалбоподателят. Административният съд остави без уважение жалбата на кандидат-кмета от БСП срещу избора на кмет на сливенското с.Гергевец. Там спечели кандидата от ГЕРБ с 85,40 процента срещу 13,38 процента за избраника на БСП. В момента тече повторно преброяване на бюлетините за избор на общински съветници в Сливен по 27 жалби, внесени от представители на няколко партии и коалиции.", "date": "2019.11.15", "title": " Ще броят повторно бюлетините за избор на кмет на сливенското село Бяла"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b3%d0%be%d1%82%d0%be%d0%b2-%d0%b4%d0%b0-%d0%bf%d1%80%d0%b5%d0%bf%d0%be%d0%b4%d0%bf%d0%b8%d1%88%d0%b5-%d0%b4%d0%be%d0%b3%d0%be%d0%b2%d0%be%d1%80/", "text": "Между 5,5 милиона долара и $7,5 млн. е стартовата цена на шампионския болид на Михаел Шумахер, с който той  спечели петата си титла през 2002-а, а на 30 ноември в Абу Даби за него на търг ще наддават любителите на автомобилните спортове. Преди да бъде натоварена машината за ОАЕ тестове на пистата „Фиорано“ направи неговият син Мик. „Винаги съм мечтал за този момент“, каза Шумахер-младши. Същевременно Люис Хамилтън обяви, че е готов да подпише нов договор с „Мерцедес“. Сегашният контракт на британеца със „сребърните стрели“ изтича в края на 2020 година. В неделя Хамилтън ще стартира вече като шесткратен шампион във Формула 1 на Гран при в Бразилия.", "date": "2019.11.15", "title": " Хамилтън готов да преподпише договора си с „Мерцедес“"}
{"url": "https://trud.bg/%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d1%89%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-60-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%b7%d0%b0/", "text": "Германският автомобилен гигант „Фолксваген“ заяви, че ще инвестира 60 милиарда евро до 2024 г. за преминаването си към електрически превозни средства, тъй като през следващото десетилетие ще представи до 75 изцяло електрически модела и около 60 хидбидни превозни средства. „Групата планира да похарчи близо 60 милиарда евро за бъдещите области на хибридизация, електрическа мобилност и дигитализация през следващите пет години“, се казва в съобщението на групата. Преди две седмици автомобилният концерн започна в град Цвикау производството на електромобили ID 3, първият екологично чист електромобил, пуснат в масово производство. С новото попълнение в автомобилното семейство концернът не само иска да остави зад гърба си скандала с отработените газове, но и направи електрическия автомобил подходящ за масово производство. Шефът на „Фолксваген“ Херберт Дийс определи старта на производството като „решаващ момент” за компанията. Компанията инвестира около един милиард евро в преобразуването на производството в Цвикау от завод за автомобили с двигатели с вътрешно горене в завод за електрически автомобили. „Тази трансформация към електронна мобилност не се случва за една нощ“, казва ръководителят на марката на Ралф Брандщетер, но подчерта, че концернът е поел безвъзвратно по този път. След 2040 г. „Фолксваген“ няма да продава автомобили с дизелови или бензинови двигатели. Автомобилният концерн планира след 2050 г. да преустанови отделянето на въглероден двуокис – при производството, експлоатацията и утилизацията на автомобилите.", "date": "2019.11.15", "title": " „Фолксваген“ ще инвестира 60 млрд. евро за преминаване изцяло на електромобили"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%b7%d0%b0-%d0%bf%d0%b5%d1%82%d0%b8-%d0%bf%d1%8a%d1%82-%d0%b5-%e2%84%961/", "text": "Рафаел Надал се изравни до най-големите си съперници Роджър Федерер и Новак Джокович, както и до легендата Джими Конърс, след като за пети път в кариерата си ще завърши под №1 за годината в световната ранглиста по тенис. Испанецът си осигури лидерското място след успеха на Федерер над Новак Джокович (6:4, 6:3) в груповата фаза на финалния турнир от АТП в Лондон. Досега рекордьор по този показател е Пийт Сампрас (САЩ) – 6 пъти. Матадора обаче става най-възрастният лидер в историята (от 1973 г.), като приключва годината на 33 г. Рекордна е и 11-годишната разлика от първия и последния път, в който Левичаря от Майорка финишира под №1 (2008 и сега 2019-а). Надал става и първият, който оглавява ранглистата, без да го е правил в поредни години.  Този сезон Рафа спечели 4 титли, а снощи игра със Стефанос Циципас (Гърция) за място на полуфиналите.", "date": "2019.11.15", "title": " Надал за пети път е №1"}
{"url": "https://trud.bg/%d0%b2%d1%8a%d0%b2-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b0-%d0%b0%d0%bb%d0%b0%d1%80%d0%bc%d0%b8%d1%80%d0%b0%d1%82-%d0%b7%d0%b0-%d0%b7%d0%b0%d0%bf%d0%bb%d0%b0%d1%85%d0%b8/", "text": "Петима от инициативния комитет за смяна на ръководството на БФ волейбол афишираха намеренията си пред медиите – Владо Николов (“Левски”), Александър Попов (ЦСКА), Илия Динков (“Марица”), Иван Сеферинов (“Славия”) и Атанас Рогачев (“Виктория Волей”). Петимата обявиха, че 90 % от отборите в Суперлигата ги подкрепят за промяната, но не показаха списък на вече подписалите се в петицията за извънредно общо събрание на федерацията. Причината – вече има много опити за давление над клубовете от страна на приближени до настоящия президент инж. Данчо Лазаров (76 г.). „Смятаме, че е крайно време да имаме една работеща федерация, която да спре спускането по нанадолнището на българския волейбол – заяви Николов. – Призоваваме спортният министър Красен Кралев да забави финансирането на БФВ до 16 януари, защото практиката показва, че на клубове, развиващи малко или никаква дейност, са раздавани държавни пари в седмицата след общо събрание. А по наша информация има поне 30 клуба-фантоми. Ще бъде много трудно да се свика Общо събрание, защото от сегашната управа вече пращат знайни и незнайни емисари, които заплашват отборите. На други пък се предлагат материални облаги. А най-страшното е, че на това събрание ще присъстват 30 „мъртви“ клуба, които са там само да гласуват. Затова отправям призив към всички хора, които се занимават с волейбол. Не се страхувайте и не се поддавайте на провокации. Гласувайте за това, което мислите, че е по-добро.“ Александър Попов потвърди за искрата, подпалила бунта на отколешното недоволство: „Направиха план за махането на Любо Ганев от Управителния съвет с цел да няма право да бъде издигнат за президент като кандидат на опозицията. Поради тази причина няма да обявим кой е нашият избор. Разговаряме с трима. И така от федерацията не знаят кого точно да махнат от Управителния съвет. А не могат да изгонят всички…“ Желаната дата за въпросното Общо събрание е 16 януари като представителите на опозицията ще присъстват и на редовното заседание на 20 декември в Казанлък, известно вече като „Любо Ганев форум“. По устава на БФ волейбол председателят трябва да бъде член на Управителния съвет, което съответно изключва Владо Николов и Сашо Попов от вариантите. Опозицията декларира, че ако успеят да сменят властта, няма да бъдат реваншистки настроени. „Тези, които не са до нас, няма да са врагове, за разлика от политиката на Данчо Лазаров – отсече Николов. – Никой не трябва да има притеснения.“  „Работещите клубове трябва да бъдат спокойни и свободни – заяви Попов. – Прозрачността във федерацията в момента липсва. На това трябва да се сложи абсолютен ред. Задължително ще е управлението на президента да е с мандатност – обединили сме за два мандата. Една треньорска комисия, която реално никога не е функционирала, трябва да поеме задълженията за определяне на треньорите на националните отбори във всички възрастови групи.“ „От десет години все слушаме, че федерацията била „на червено“ – разкри Иван Сеферинов. – Тук е най-съществената роля на инициативния комитет – да се обединим върху една фигура, която да ръководи финансите много по-прозрачно. Има потенциални кандидати, надявам се до 10 дни тези преговори да приключат и да обявим името на избрания за наш кандидат за президент. Време е да се спре и с обидната практика да слушаме с болка наши треньори, че не са си получили заплатата.“ По темата Николов допълни, че дължимата сума на треньорските щабове само за мъжкото направление е около 100 000 лева. Никой обаче не знаел точната сума, която федерацията дължи на различни фирми и институции. По тази причина задължително било одитът на БФ Волейбол да бъде направен от външна фирма по закона за счетоводство.  „Със сигурност знам за треньори, на които повече от 5 години им се дължат пари от федерацията – конкретизира Николов. – Камило Плачи има да взема две заплати. Недопустимо е! В „Левски“ сега 4 момчета, които тази година работиха в национолния отбор, имат да взимат възнаграждения и то повече от едно. Дължат се думи на треньори, клубове, доставчици. И оправданието е едно – няма пари. Аз работих 6 месеца във федерацията преди 3 години. Тогава там бяха 14 души, а сега са четирима. И да – те работят много, но работата е за 20. Станислав Николов се занимава с всичко. Това е човекът-всичко, което е изключително трудно. Евгени Иванов работеше по волейболната лига мъже – няма го. Валентин Помаков работеше по лигата в женското направление – няма го. Станислав Николов върши тази работа. Моята работа – Станислав Николов. Маркетинг – Станислав Николов. Много трудно е всичко това да се нарече ефективен модел на управление. Реално федерацията е във фалит.“ Снимка: Рамо до рамо пред медиите застанаха президентите на ЦСКА и „Левски“ съответно Александър Попов (вторият от ляво на дясно) и Владимир Николов (третият), като двамата се появиха с дрехи в цветовете, характерни иначе за техния съперник. Снимка Пламен Стоименов", "date": "2019.11.15", "title": " Във волейбола алармират за заплахи"}
{"url": "https://trud.bg/%d1%80%d0%b0%d0%b7%d1%82%d1%83%d1%80%d0%b8%d1%85%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d1%80%d0%be%d0%bc%d1%81%d0%ba%d0%b8-%d0%ba%d0%b0%d1%82%d1%83%d0%bd/", "text": "Общинари и полицаи разтуриха нелегален ромски катун. Той се намирал в района на бившата зеленчукова борса край к-с „Славейков“. Там за пореден път роми от Сливенско изключително бързо и сръчно си спретнали бивак на открито. Около него, както винаги, се беше образувало незаконно сметище. Групата от около 20 души е изпроводена към родните места. Дванадесетте импровизирани постройки се премахват и днес следобед мястото ще бъде напълно почистено. Общинарите заявиха, че няма да се допусне усядането на подобни групи. Много хора още помнят как 2-годишно момиченце от такъв ромски бивак, оставено без надзор, беше премазано през 2009 г. от влака, минаващ по релсите до к-с „Славейков“.", "date": "2019.11.15", "title": " Разтуриха нелегален ромски катун"}
{"url": "https://trud.bg/%d0%bd%d0%b0-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%b3%d0%b0%d1%80%d0%b0%d0%b6%d0%b8-%d1%81%d1%82%d1%80%d0%be%d1%8f%d1%82/", "text": "Нова улица ще бъде изградена в сливенския квартал „Даме Груев“, съобщиха от общината. За да стане това възможно, са били премахнати незаконните ламаринени гаражи в района около блок 23 в жилищния комплекс. Новата улица ще е с дължина 55 метра, с тротоари и система за отводняване. Строителството трябва да приключи за срок от 60 дни. Подобен тип вътрешноквартални улици облекчават трафика и допринасят за благоустрояването на градската среда, коментира кметът Стефан Радев. От общината допълниха, че предстои да бъдат премахнати незаконните ламаринени гаражи и в други квартали на Сливен, където ще бъде извършено благоустрояване. Нова вътрешно квартална улица се предвижда да бъде изградена в кв. „Даме Груев“ в Сливен. Тя ще се намира в района до блок 43 в комплекса с излаз към ул. „Радой Ралин“. На снимката: Зам.кметът по строителството Любомир Захариев извъри оглед на мястото, където ще бъде изградена новата улица.", "date": "2019.11.15", "title": " На мястото на незаконни гаражи строят нова улица в Сливен"}
{"url": "https://trud.bg/%d0%b2%d0%b8%d0%b4%d0%b8%d0%bd%d1%81%d0%ba%d0%b8%d1%8f%d1%82-%d0%ba%d0%bc%d0%b5%d1%82-%d1%8f%d1%85%d0%bd%d0%b0-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4/", "text": "Новият градоначалник на Видин доктор Цветан Ценков, встъпил наскоро в длъжност, няма да ползва служебен автомобил до работното място, а ще сe придвижва с велосипед. Градоначалникът вече започна да паркира любимото си превозно средство до сградата на общината, като за всеки случай го и заключва. И като кмет на общината кардиологът остава привърженик на здравословния начин на живот, като дава личен пример за това. Предимствата на въртенето на педалите са осъзнати и от други, по-известни политици. Така например от премиера на Холандия Марк Рюте, който се появи през май тази година на изборите за Европарламент качен на велосипед, но… забрави да го заключи.", "date": "2019.11.15", "title": " Видинският кмет яхна велосипед"}
{"url": "https://trud.bg/%d0%bf%d0%b5%d1%80%d0%bd%d0%b8%d0%ba-%d0%bc%d0%b8%d0%bd%d0%b0%d0%b2%d0%b0-%d0%bd%d0%b0-%d0%b2%d0%be%d0%b4%d0%b5%d0%bd-%d1%80%d0%b5%d0%b6%d0%b8%d0%bc-%d0%be%d1%82-%d0%bf%d0%be%d0%bd%d0%b5%d0%b4%d0%b5/", "text": "Кметът на Перник Станислав Владимиров подписа заповедта за въвеждането на воден режим. От 18 ноември перничани ще имат вода от 5.00 до 10.00 и от 17.00 до 22.00 часа. Освен за Перник ограниченията ще важат и за град Батановци и за девет села. Режимът е съобразен с изискванията на държавата месечният отток от язовир „Студена“ да не надвишава 1 милион кубически метра. Наличният обем в момента е малко над 5 милиона кубични метра вода. Сметките на кмета показват, че това количество ще стигне на града за около 5 месеца. В очакване на режима здравната инспекция задължи директорите на училищата и на детските градини да осигуряват необходимите количества минерална, изворна или трапезна вода за децата и учениците. Учебните и детските заведения трябва да разполагат с допълнителни съдове, снабдени с кранчета за измиване на ръце и съдове за достатъчно количество резервна вода за санитарните възли. Сред мерките, предприети във връзка с режима, са извършване на ежедневна дезинфекция на подовете в помещенията, неколкократно ежедневно измиване и дезинфекция на тоалетните, както и дезинфекция на приборите, съдовете за хранене и чашите за вода след всяка употреба в детските заведения. Перничани готвят протест заради кризата с водата. Организацията тече в социалните мрежи. Сред исканията е търсенето на съдебна отговорност от виновните за водната криза. Протестът е насрочен за 20 ноември от 9.00 часа пред сградата на ВиК.", "date": "2019.11.15", "title": " Перник минава на воден режим от понеделник\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-5/", "text": "Войнишки мемориал ще увековечи героизма на ген. Владимир Вазов в Плевен Вицепремиерът Красимир Каракачанов ще открие в събота мемориал в Плевен, посветен на героя от Дойран ген. Владимир Вазов. Разговаряхме с него за миналите герои, но и за темите от дневния ред на правителството в областта на сигурността през следващите седмици. – Първи паметник на български воини ще откриете, господин Каракачанов. И то не за малък повод, а посветен на една от най-големите победи на Българската армия през Първата световна война – битката при Дойран. Мемориалът е първият от такъв мащаб от 75 години – това е много стряскащо. Може ли 75 години една държава да не почете свои герои?  – Когато говорим за битката при Дойран, трябва да бъдем още по-категорични. Става въпрос не за една битка, а за сражение около Дойранското езеро в периода от 1916 до 1918 година, когато българската армия защитава Македония от тогавашните предели на България от настъпващите английски, френски, сръбски и гръцки войски. Противниците превъзхождат по численост българската армия като в края на войната съотношението вече е 1 към 6. Именно там Девета пехотна Плевенска дивизия, начело с ген. Владимир Вазов показва чудеса от храброст и спасява не само честта на България, но когато свършва Първата световна война благодарение на това, че те не пропускат България да пробие тяхната позиция, България подписва и по-изгодни условия на примирието. Има още един факт, който някои хора, изкушени от история знаят, а той е, че когато по-късно ген. Владимир Вазов става кмет на София, е поканен на честване в Лондон, 20 години след битката, при влизането му в залата английски генерал командва: „Застанете мирно, влиза победителят от Дойран“. За никой друг български воин, макар че имаме много доблестни войници, не е оказана такава чест в световен мащаб. Затова и мемориалът в Плевен е изключителен не само за плевенчани като наследници от битката при Дойран, а и за България. Само ще припомня, че след Първата световна война е имало инициатива за подобен паметник в Плевен, чрез който да се увековечи геройството на воините от Дойран. Събирането на средствата започва още през 1926 година. През 1934 година е положен основният камък за изграждането на този паметник, но идва 9 септември 1944 година и парите изчезват. През 2000 година отново има инициатива, но отново нещата замират. – Колко време беше необходимо за изграждането на монумента?  – Около година и половина. Инициативният комитет е под патронажа на министъра на отбраната и го създадохме през март 2018 година. За година и половина паметникът е готов и ще бъде открит. И много бих искал и чрез вестник „Труд“ да благодаря на община Плевен и на кмета на града за съдействието по определянето на мястото за паметника, на дарителите за мемориала, на всички хора и организации, които приеха каузата присърце. С взаимни усилия паметникът вече е готов. Огромен монумент е, такъв войнишки паметник скоро не е правен в България. Мемориалът е с височина 10 метра, самата фигура на ген. Вазов е 3,50 метра, а около него има композиция от четири войнишки фигури. Плевенчани заслужават увековечаването на техните деди. – Какво се случва с обществото ни – защо е толкова поляризирано? Понеже говорим в седмицата на 10 ноември, а и вие сте историк – кога и от кого бяха заложени тези мини на нетърпимост?  – На самия 10 ноември. В повечето източноевропейски държави имаше нормални движения, които искаха промяна на системата. В България т. нар. десидентско движение беше опит да се реформира самата БКП. Помните, че първият ни лидер на опозицията Желю Желев съвсем откровено заявяваше, че е марксист. На 10 ноември се случи един дворцов преврат, организиран от една група последователи на Тодор Живков и то на най-верните му – Петър Младенов, Добри Джуров, Андрей Луканов, но те добиха кураж да се опълчат срещу Тодор Живков, не, за да реформират системата, а защото изпълняваха указанията на тогавашния генерален секретар на КПСС Михаил Горбачов. Стана един вътрешно-партиен преврат, който отприщи промени. И тогава БКП решиха да подредят тези промени по техен образ и подобие. Те си назначиха опозицията, или си я подбираха. Свидетел съм на тези времена, когато се раждаха множество политически партии и когато се конструираше СДС – там беше позволено да влязат само такива, които са удобни. А такива, с дисидентско или патриотично мислене бяха неглижирани. Включително Националният демократичен съюз, който беше създаден от покойния вече проф. Николай Генчев, който за това време беше човек легенда и човек, който цялото общество уважаваше, защото не си стискаше езика зад зъбите и критикуваше системата, той не беше допуснат на кръглата маса, нито в СДС. Не беше допуснат, защото не беше в сценария. Промяната след 10 ноември тръгна по сценарий, написан отвън. След което се получи другата аномалия – не можа да се получи нормално дясно и нормално ляво. И Петър Дертлиев беше изхвърлен встрани. Старите, традиционните партии, които имаха история отпреди 9 септември, бяха маргинализирани още от самото начало, след което изчезнаха от политическия живот. Идеолозите на така нареченото дясно смятаха, че е достатъчно само да викат „Долу БКП, долу Русия!“. А днес виждаме ясно какви са техните наследници от десницата – без десни ценности и идеи, те са по-скоро крайни либерали, отколкото хора с десни убеждения. Каква десница, па било то и градска, може да си ти, когато не признаваш законите в държавата, не признаваш нормалното икономическо развитие и спираш строежа на магистрали с протести, спираш ски лифтовете и развитието на туризма, говориш ми за Истанбулска конвенция – това не са теми на политическия спорт. Няма дясно, то е ултралиберално, а самото ляво не говори за социална политика, а се е вторачило във вътрешно-партийните си боричкания. – Френският президент Еманюел Макрон издаде диагноза за Алианса – НАТО е в мозъчна смърт, Европа е на ръба на пропастта – коментарът Ви?  – И Макрон, и много други европейски лидери са виновни за това, което коментират сега. Не бих казал, че НАТО е в мозъчна смърт, но НАТО има сериозни проблеми. И те са свързани с това разделение, което се случи в самата Европа и заради политиката, която Турция води в Близкия Изток без да се съобразява с партньорите си в НАТО. Но за тази политика, извинявайте, „на ръба на пропастта“ – а коя е пропастта? Нека да каже коя е пропастта. Защото за мен пропастта, пред която се е изправила Европа, включително и България, e липсата на визия. Изправени сме пред угрозата Европа да стане континент, в който християнските ценности, семейните и националните принципи да изчезват в името на егоистични и корпоративно-икономически интереси. Едно голямо ултралиберално лоби работи десетилетия на стария континент, за да се обезличат европейските нации, държави и култури. Същите тези политици, които управляваха, а някои и продължават да управляват Европа, носят отговорността. Европейският съюз беше изградена на основата на християнските ценности и демокрацията. В последствие тихомълком Европа се отказа от думата „християнство“, а точно с християнските принципи Европа възпитаваше своите поколения в уважение към семейството като съюз между мъж и жена с деца, не с прокламирането на семейства от двама мъже или две жени. Целта беше европейските граждани да бъдат превърнати в едни консуматори, в едни потребители, а не в хора, които имат ценности и култура. – Предстои една много ключова визита на премиера Бойко Борисов в САЩ и среща в Белия дом с президента Доналд Тръмп – очакванията от тези разговори са големи. Готови ли сте с анализите по основните теми, касаещи сигурността?  – С премиера Борисов ще бъдем заедно на тази среща в Белия дом. Естествено, че обсъждаме с министър-председателя важните за страната ни теми. Има много теми, свързани със сигурността на Балканския регион и България. Бъдещето на НАТО също е важна тема. – Как стои днес България между оста Русия – САЩ?  – Както виждате, днес България води доста мъдра и балансирана политика. По никакъв начин не нарушава или не накърнява единството на Европейския съюз или на НАТО, но в същото време балансира в тази сложна ситуация между Русия, Турция и Близкия изток и проблемите, които са там, Балканските проблеми и това все по-насипно състояние, в което се превръща Европа след английския Брекзит и много други събития. – Удовлетворен ли сте от Бюджет 2020 по отношение на отбраната?  – Да. Защото за пръв път от 25 години за отбрана се отделят толкова средства. През 2020 година бюджетът за отбрана ще достигне 1,61% от БВП и ще бъде на стойност над 2 млрд. лева. Разбира се тази сума не е достатъчна да компенсира всички пропуски и глупости, които през годините са вършени по отношение на българската армия. Но нека да бъда откровен – няма как да бъде компенсирано за 1 година или с един бюджет това, което е пропуснато толкова време. През последните 25 години политиката на българските правителства беше концентрирана за унищожаването на българската бойна техника, режейки я и унищожавайки я на желязо. За пръв път през послединте три години ние увеличаваме възнагражденията на военослужещите с по 10 процента. За пръв път се отделиха средства за модерните изтребители, за личен състав, за подобряване на материалната база – списъкът е дълъг. Посоката е правилна и аз я адмирирам – постепенно увеличаване на разходите, за да може българската армия да изпълнява своите конституционни задължения. Когато говорим за армия, повечето хора си представят, че ние поддържаме армия, за да можем да изпълняваме своите ангажименти към НАТО. Не, това е втората задача на армията. Първата задача на армията е и основното u направление – защита на националната цялост и независимостта на страната. И като министър на отбраната се стремя да обясня това – че ние като армия не съществуваме, за да се харесаме на някого в НАТО, а съществуваме, защото армията е необходима за защита на държавата. Ако всички знаем, че през 500 години турско робство българите сме оцеляли благодарение на православната ни църква, то за 1400 години България продължава да съществува само и единствено благодарение на своята армия и трябва да разчита преди всичко на своята армия и на своите въоръжени сили. Красимир Каракачанов е роден е на 29.03.1965 г. в гр. Русе. През 1990 г. се дипломира като магистър по история в СУ “Св. Климент Охридски”. Специализира Нова българска история, политическа история на балканските държави, национално освободителното движение в Македония и Тракия, политически движения в България. От 2014 г. е доктор по международно право и международни отношения. Член е на Македонския научен институт – гр. София. През 1998 г. завършва първия курс на Училището за политика с обучение в Москва и Страсбург. Председател е на ВМРО – Българско национално движение. Бил е депутат в 38-ото, 40-ото, 43-ото и 44-ото НС. Избран за вицепремиер по обществения ред и сигурността и министър на отбраната на 4 май 2017 г.", "date": "2019.11.15", "title": " Вицепремиерът Красимир Каракачанов пред „Труд“: НАТО има проблеми, но не е с “диагнозата” от Макрон"}
{"url": "https://trud.bg/%d0%bb%d0%b8%d1%82%d0%b2%d0%b0-%d0%b8-%d0%bd%d0%be%d1%80%d0%b2%d0%b5%d0%b3%d0%b8%d1%8f-%d1%80%d0%b0%d0%b7%d0%bc%d0%b5%d0%bd%d0%b8%d1%85%d0%b0-%d1%88%d0%bf%d0%b8%d0%be%d0%bd%d0%b8-%d1%81-%d1%80%d1%83/", "text": "Литва и Норвегия си размениха с Русия осъдени за шпионаж, съобщи днес шефът на литовското разузнаване Дариус Яунискис, предаде БТА. „Операцията по размяната тази сутрин премина успешно. Литовските граждани Евгений Матайтис и Аристидас Тамосайтис, както и норвежкият гражданин Фроде Берг, пристигнаха в Литва“, каза той пред журналисти. Яунискис уточни, че размяната е станала на литовски граничен пункт. Информацията бе потвърдена от президента на Литва и от министър-председателката на Норвегия. „Радваме се, че Фроде Берг се прибира у дома в Норвегия като свободен човек. Искам да благодаря на литовските власти за тяхното сътрудничество и за усилията им да освободят Берг“, каза норвежката министър-председателка Ерна Сулберг. Берг, който излежаваше 14-годишна присъда за шпионаж в Русия, бе откаран в норвежкото посолство във Вилнюс. Литовският президент Гитанас Науседа помилва по-рано днес двама руски граждани, осъдени за шпионаж. Руснаците Николай Филипченко и Сергей Моисеенко бяха осъдени в Литва през 2017 г. по обвинение в шпионаж в полза на Русия.  Двамата литовци бяха осъдени в Русия през 2016 г. по същото обвинение.", "date": "2019.11.15", "title": " Литва и Норвегия размениха шпиони с Русия"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d1%81-%d0%b4%d1%80%d0%be%d0%b3%d0%b0-%d0%b7%d0%b0-300-%d0%b1%d0%be%d0%bd%d0%b0/", "text": "38-годишен криминално проявен бургазлия е арестуван за притежание на рекордно количество дрога за 300 000 лева в къщата му в село Чукарка, Айтоско. Криминалисти са открили в помещенията 6,5 кг. марихуана, разделена на 22 000 дози с много висока чистота на наркотично вещество тетрахидроканабинол – 18% при максимално възможни 21%. Това съобщиха на брифинг окръжният прокурор Георги Чинев и шефът на ОД на МВР Бургас, старши комисар Радослав Сотиров. По цени на съдебната система, наркотикът е за над 300 бона. В къщата в село Чукарка, били открити още 22 кг. необраотена марихуана и преправена в бойно оръжие газова пушка. Срещу 38-годишният бургазлия е повдигнато обвинение за държане и разпространение на наркотични вещества. В ареста е прибран и баща му, но срещу него към момента няма повдигнато обвинение. Разследването по случая продължава, чакат се и нови арести, казаха запознати.", "date": "2019.11.15", "title": " Спипаха бургазлия с дрога за 300 бона"}
{"url": "https://trud.bg/%d0%ba%d1%81-%d0%be%d0%b1%d1%8f%d0%b2%d0%b8-%d0%b7%d0%b0-%d0%bf%d1%80%d0%be%d1%82%d0%b8%d0%b2%d0%be%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be%d0%bd%d0%bd%d0%b8-%d0%ba%d1%80/", "text": "Конституционният съд (КС)  (ЗЗЛД), с която бяха въведени 10 критерия, по които ще се преценява дали журналистите са спазили баланса между правото на информация и това на защита на личните данни, когато са използвали такива в свои материали. Решението е взето с 8 на 4 гласа. На особено мнение са Павлина Панова, Красимир Влахов, Гроздан Илиев и Анастас Анастасов. Разпоредбата на чл. 25з, ал. 2 от ЗЗЛД беше атакувана от депутати от БСП, а преди това вето ѝ наложи президентът Румен Радев. Според депутатите от левицата критериите, определени от законодателя са „абстрактни, неясни, обтекаеми и субективни“, а това създава сериозен риск за произволни тълкувания. Това според тях ще доведе до затрудняване на свободата на словото, а там където я няма нея, е „немислима и невъзможна правовата държава“. Освен това в искането се сочи, че прекалено казуистичното изброяване на въпросните критерии ще доведе до цензура. Критериите бяха част от големите изменения в ЗЗЛД, които бяха направени след влизането в сила на Общия регламент за защита на данните (GDPR) миналата година. Те бяха отговорът на законодателя на опасенията за цензура, които изказаха много журналисти и фоторепортери и бяха изведени от практиката на Европейския съд по правата на човека. След обявяването за противоконституционни на 10-те критерия, продължава да действа общото правило, регламентирано в първата алинея на чл. 25з ЗЗЛД, че „обработването на лични данни за журналистически цели, както и за академичното, художественото или литературното изразяване, е законосъобразно, когато се извършва за осъществяване на свободата на изразяване и правото на информация, при зачитане на неприкосновеността на личния живот“. В решението си КС детайлно изследва правото на свобода на изразяване, на информация и на защита наличните данни и практиката на съда в Страсбург и на този в Люксембург. Като подчертава, че трябва да се търси баланс в защитата им. Основният проблем, който КС намира в отменената от него разпоредба, е, че въвежда неясни критерии. „Изискването за априорно прилагане на въведените с чл.25з, ал.2 ЗЗЛД (в общо правило) неясни критерии води до автоцензура и така се явява непропорционално навлизане в еднакво бранените от Конституцията, наред с неприкосновеността на индивида (чл.32, ал.1 от Основния закон), право на свобода на изразяване и право на информация (чл.39 и чл.41 от основния закон). Като нарушава мярата, продиктувана от належащата нужда да бъде защитена неприкосновеността на личните данни, законодателната ограничителна мярка в крайна сметка препятства постигането на целите на журналистическата дейност и функцията на средствата за масова информация в едно демократично общество“, заявява мнозинството от конституционните съдии. В решението се признава, че целта на законодателя да създаде чл. 25з, ал. 2 ЗЗЛД – да съгласува правото на защита на личните данни с правото на свобода на изразяване и информация, е лигитимна. Но КС заявява: „Установяването на критерии за балансиране, разработени в съдебната практика – ЕСПЧ в едно законово правило, е в конфликт със самата същност на балансирането като прагматичен подход, за разрешаване на колизии между основните права, целящ рационален, а не формално съобразен с правото изход“. Като неясни в решението се посочват критериите „други обстоятелства, относими към конкретния случай“, както и „естество на личните данни“. Ако се има предвид разграничаването на чувствителни и други данни, например, би следвало да се използва понятието „категории“, казва КС.„Неразбираеми, неопределени и припокриващи се по смисъл са критериите „характер и естество на изявлението, чрез което се упражняват правата по ал.1“ (чл.25з ал.2 т.4) и „цел, съдържание, форма и последици от изявлението, чрез което се упражняват правата по т.1“(чл.25з ал.2 т.8)“, посочват още конституционните съдии. В решението се заявява, че неясните критерии означават, че КЗЛД разполага с непредвидима власт да ги тълкува не непременно в полза на обществения интерес от плуралистична информация за политиките и дейността на управлението. „Освен че е публичноправна структура, която се формира с участието на изпълнителната власт – правителството, КЗЛД разполага с административни принудителни мерки, което, наред с неясните критерии, води до засилване на властовата асиметрия спрямо средствата за масова информация и журналистиката в крайна сметка“, се посочва в решението. В него КС се спира специално на цензурата и заявява, че тя е такава ограничителна мярка, която засяга същностното съдържание на правото на свобода на изразяване и поради това е забранена на конституционно ниво. „Всички мерки с ефект на цензура (каквито са спирането и конфискацията) са изключение от конституционно установения принцип на свобода на медиите и тези ограничителни мерки следва, както се посочва в решение №7/96г. на Конституционния съд, да се прилагат ограничително“, припомня КС. И специално подчертава, че „скритите форми на проявление на цензурата могат на практика да се окажат реална заплаха за ефективното упражняване на правото свободно да се изразява и разпространява мнение“. КС изтъква, че трябва да се съвместят правото на защита на личните данни и правото на свобода на изразяване и информация в съответствие с утвърденото в съвременния конституционализъм начало за еднакво зачитане на всички основни права. „Оспорената разпоредба в чл.25з, ал.2 се доближава по своя интензитет до конституционната граница на ограничаване на свободата на изразяване и информация, което я определя като непропорционална за преследваната легитимна цел, поради което тя е и конституционно нетърпима. Конституционният съд е последователен в своята позиция, че когато неяснотите или неопределеностите на една законова разпоредба са достатъчно сериозни и поставят под съмнение годността ѝ да регулира обществените отношения, които тя е призвана да уреди, то такава законова разпоредба е противоконституционна на основание нарушаване принципа на правовата държава“, се заявява в решението. Всъщност КС изразява позицията, че подобна разпоредба като чл. 25з, ал.1 ЗЗЛД съвсем не е необходима. „Тази мярка не е необходима и защото е пренебрегната очевидната алтернатива, с натрупан опит и практика и далеч по-малко рестриктивна – да се засили самоконтролът в медийната индустрия, включително и с приемане на кодекси за поведение, изработвани съвместно от медийните организации и КЗЛД, каквато е съвременната тенденция в демократичните държави. Именно в рамките на така изготвени кодекси за поведение на журналистите следва да се решават и въпроси какъвто е използване на лични данни от лични форми на комуникация при висок обществен интерес и значимост на информацията за публичния дебат“, посочва той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " КС обяви за противоконституционни критериите за баланс между свободата на словото и защитата на личните данни"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b0%d0%bd%d0%b3%d0%be%d0%bb%d0%b0-%d1%80%d0%b0%d0%b7%d1%87%d0%b8%d1%82%d0%b0%d0%bc/", "text": "Заместник министър-председателят и министър на външните работи Екатерина Захариева разговаря с министъра на външните работи на Република Ангола Мануел Домингос Аугусто. Захариева е на официално посещение в Луанда, първото на български външен министър от 1989 година насам. Двамата обсъдиха широк кръг въпроси от двустранните отношения и от международния дневен ред. На разговорите присъстваха още Амадеу Де Нунес, държавен секретар по търговията, и Серхио дош Сантош, държавен секретар по икономиката. “Вашата визита идва в момент, важен за възстановяването на нашето приятелство, което започна още от борбата ни за независимост. Република България е образовала много студенти от Ангола, които днес допринасят за благосъстоянието на страната ни. Като член на ЕС Република България може да е вратата и адвокатът на Ангола пред Съюза и да подкрепи участието ни в различните инструменти за сътрудничество между ЕС и Африка. Мислим, че е много важно да се проведе възможно най-бързо провеждането на бизнес форум между двете страни. Разчитаме на подкрепата на премиера Борисов и на вас, за да насърчите икономическото сътрудничество между нашите две страни” – Мануел Домингос Аугусто. “Чувствам се тук заобиколена от приятели. Имах удоволствието вече да говоря лично с един от анголците, получил образованието си в България, вашия бивш министър на икономиката. България и днес има отлично образование в редица области като медицината, физиката, математиката и инженерните науки и ще се радвам да възстановим обмена на студенти. Надявам се скоро да организираме посещение на ваши експерти в България, които да представят пред нашия бизнес възможностите за инвестиране тук, както и за търговия. Имаме потенциал във високите технологии, земеделието, производството на лекарства за хуманната и ветеринарната медицина, военната индустрия”, заяви Захариева. Тя представи политиката на правителството в областта на данъчното облагане, мерките за стимулиране на бизнеса и икономическите резултати на страната ни. “Основната ни цел е да възстановим и развием още повече отношенията между България и държавите на юг от Сахара, които сме поддържали години наред на взаимноизгодна основа. Африка има огромен потенциал и той трябва да бъде използван”, изтъкна вицепремиерът Захариева. “Сигурен съм, че в България има много хора, свързани с Ангола. Нашият земеделски сектор бе почти изцяло изграден с българска помощ и се надявам отново да развием подобно успешно сътрудничество”, каза министър Аугусто. Държавният секретар по търговията Амадеу де Нунес заяви, че е посещавал България през 1997 година по време на Пловдивския панаир, и че се надява да се ускори търговията между двете страни, която не е на задоволителни нива. Министрите приеха съвместно комюнике от посещението, подписаха декларация за разбирателство и консултации между двете външни министерства, както и за намерение за сключване на споразумение за безвизово пътуване на притежателите на дипломатически и служебни паспорти. Гражданите на България с обикновени паспорти ще кандидатстват за виза вече по облекчена процедура онлайн, без да е нужно да посещават акредитираното за България анголско посолство в Белград. Министрите Захариева и Аугусто постигнаха принципно съгласие за откриване на почетно консулство в Ангола с ръководител Арнолд Ферейра, адвокат от Софийската адвокатска колегия, практикуващ международно търговско право и в Ангола, чиято майка е българка. Двамата министри се договориха да се направи пълна ревизия на договорно-правната рамка между двете страни, тъй като последният от осемте междуправителствени документа е подписан в далечната 1986 година. България взема активно участие и в диалога Европейски съюз – Африка. По време на Българското председателство на Съвета на ЕС Захариева бе съпредседател на срещата на министрите от ЕС и Африка, Карибите и Тихоокеанския басейн в Ломе, Того, а благодарение на българските експерти бе изработен и преговорният мандат за ново 20-годишно споразумение между ЕС и АКТБ, което да замени действащото, изтичащо догодина. Вицепремиерът Екатерина Захариева бе и съпредседател на срещата ЕС – Южноафриканска общност за развитие (SADC) в Претория през 2018 година, където проведе и първата двустранна среща с министър Мануел Домингос Аугусто.", "date": "2019.11.15", "title": " Външният министър на Ангола: Разчитаме на България да стане нашата врата към ЕС"}
{"url": "https://trud.bg/%d0%b2-%d0%bd%d0%b0%d0%b2%d0%b5%d1%87%d0%b5%d1%80%d0%b8%d0%b5%d1%82%d0%be-%d0%bd%d0%b0-500-%d0%b0%d1%82%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0-%d0%bd%d0%b0-%d1%85%d0%b0%d0%b2/", "text": "В навечерието на 500-годишнината от създаването на Хавана представители на ръководството на ПП АБВ – председателят на партията Румен Петков, зам.-председателят Любомира Ганчева и лидерът на АБВ-Младежи Пламена Зачка – се срещнаха с посланика на Куба у нас Н. Пр. Ямира Куето Милиан по нейна покана в посолството на Републиката в София, съобщиха от пресцентъра на партията. Посланикът отбеляза, че този момент е специален за нея. „Ние сме доволни от успехите на програмата и специално от срещите, които се осъществиха между българските и кубинските младежи. Много благодаря за вашето посещение в Хавана. Много бихме искали да проектираме двустранни действия през 2020 г., когато ще се проведе Конгресът на комунистическата младеж, а на 14 октомври ще се отбележат 60 години дипломатически отношения между България и Куба“, каза Н. Пр. Ямира Куето Милиан  Пламена Заячка посочи, че отношенията между Куба и България се нуждаят от нова динамика и изрази радост, че това започва именно в навечерието на 60-годишнината. „Благодаря на Нейно превъзходителство за нейното съдействие, за нейната помощ при организацията на това наше пътуване до Куба. Щастлива съм и, че като председател на младежката организация на АБВ за първи път кубинската младеж от комунистическа партия приема младежка политическа партия от България“, посочи Заячка. Тя допълни, че заедно с тях планират много мероприятия през 2020 г. „Имаме план за действие, което е начертано в няколко сфери и най-вече имаме съвместни инициативи по повод 60-годишнината на дипломатическите отношения между България и Куба“. Това посещение в Куба дава началото и на нов тип отношения между двете държави, които аз, за съжаление, като представител на младото поколение, не си спомням да са били толкова динамични и интензивни, колкото трябва да бъдат, посочи Любомира Ганчева. „Вярвам, че това е първата стъпка към бъдещото ползотворно сътрудничество и много ще се радвам, ако парламентарните делегации последват нашия пример. Изключително удоволствие беше за нашата делегация да проведем срещи на високо ниво, да участваме в един форум с над 1 300 участници от 90 държави. Това е в интерес и на България, и на Куба, и на демократичната общност, посочи Ганчева. Румен Петков изрази гордост, че АБВ е първата политическа партия за последните 20 г., която има официално посещение в Куба и която демонстрира приятелските отношения между двете страни. „Политиката на санкциите е еманация на провал. 60 години санкции са повече от достатъчна позиция за провала на този тип политика. Ние трябва да спрем с натиска върху Куба и да оставим кубинския народ да решава сам своето бъдеще и своето настояще на базата на своята история“. Петков покани Н. Пр. Ямира Куето Милиан в Плевен, за да бъде възстановена групата за приятелство с Куба. „Ние ще настояваме българска парламентарна делегация да посети Куба, защото институционалните ни отношения би трябвало да бъдат илюстрация на волята на България за бъдещето на нашите взаимоотношения“, каза още Румен Петков.", "date": "2019.11.15", "title": " В навечерието на 500-ата годишнина на Хавана представители на АБВ се срещнаха с посланика на Куба"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d1%81%d0%b5-%d1%81%d1%80%d0%b5%d1%89%d0%bd/", "text": "В Стопанска академия „Д. А. Ценов” се проведе среща с министъра на образованието и науката – Красимир Вълчев и с председателя на Националния браншови синдикат „Висше образование и наука” към КНСБ – доц. д-р инж. Лиляна Вълчева. В срещата участва и кметът на община Свищов – Генчо Генчев. Повод за срещата бе влошеното финансово състояние на Свищовското висше училище и мерките, които трябва да се предприемат за справяне с възникналата кризисна ситуация. В същия ден академичното ръководство оповести решението си за изплащане на 60% от брутното трудово възнаграждение за ноември, поради липса на финансов ресурс за изплащане на пълния размер на заплатите. В началото на срещата ректорът доц. д-р Иван Марчевски представи информация за текущото финансово състояние на Стопанската академия, очерта причините, довели до сегашната ситуация и действията, които академичното ръководство е предприело за финансово стабилизиране. В изказването си ректорът подчерта, че решението за изплащане само на 60% от работните заплати е непопулярно, но единствено възможното действие към момента. От представената информация за приходите и разходите на Академията за периода 2015-2019 г. стана ясно, че за четиригодишния период приходите са намалели с 43,14 % или с над 6 милиона лева разходите са намалени с 27,37% (над 4 млн. лв.), а дефицитът всяка година е над 1 милион лева, като през 2019 се очаква да достигне 2 милиона лева. Ректорът подчерта, че сред основните причини за устойчивия дефицит са: политиката на държавата за ограничаване приема на студенти в направленията „Икономика” и „Администрация и управление”, чиито дългосрочни цели не се поставят под въпрос; профилът на Стопанска академия „Димитър А. Ценов”, която е единственото останало висше училище, обучаващо само в тези две направления; обстоятелството, че Свищовската академия функционира в сравнително малък град и в регион със слаба икономика. Доц. Марчевски изрази притеснение, че след 3 години на ограничаване на разходите, резервите в това отношение са на изчерпване – над 130 души са съкратени или пенсионирани, като на мястото на пенсионираните не са назначавани нови хора, намален е класът за прослужено време на целия персонал, неколкократно са намалявани добавките, които се получават за съвместяване на дейности и изпълнение на ръководни функции, норматива на един преподавател е увеличен на 400 часа, възнаграждения за наднормен труд не се изплащат вече 2 години, разходите за издръжка са намалени на половина и вече са на санитарния минимум. „Ние само със собствени сили вече не можем да се справим. По-добрите времена за училището ни ще изискват още усилия от наша страна, но и финансова помощ от страна на държавата”, заяви доц. Марчевски. Доц. Лиляна Вълчева изрази позицията на синдикалната организация и заяви, че ще направи всичко възможно, за да защити интересите на работещите както в Стопанска академия „Димитър А. Ценов”, така и в цялата система на висшето образование. Разбиране и съпричастност към проблемите на Свищовското висше училище изрази и кметът Генчо Генчев. Той потвърди ангажимента на местната власт да подпомогне Академията, която има ключова роля за развитието на общината и региона. Министър Красимир Вълчев коментира тенденциите в развитието на образователната система в страната и сподели какви промени се предвиждат в Закона за висшето образование и в политиката по приема на студенти. Той изрази позицията на МОН по казуса със Стопанската академия, като потвърди, че проблемите на Свищовското висше училище са резултат, както от допуснати грешки в миналото, така и от обективни процеси. „При Вас дойдоха няколко беди наведнъж – имиджов проблем, който съвпадна с началото на реформата в приема, обстоятелството, че сте локализирани в относително малък град, промените в нагласите на младите хора за избор на място за продължаване на образованието”, каза министър Вълчев в обръщението си към академичната общност и показа, че е много добре запознат със ситуацията в Свищовското висше училище. Той отдаде дължимото на усилията, които Академията прави в последните години за справяне с проблемите, но наблегна на това, че трябват и допълнителни реформи, не само свързани с разходите, но и по отношение на развитие на научните изследвания, включване в европейските университетски мрежи и отваряне към международното образователно пространство. Като част от стратегическите решения за бъдещото развитие министърът препоръча на Стопанската академия да намери това, което може ясно да я отличи от конкурентите – предлагане на образователен и научен продукт с високо качество. Красимир Вълчев заяви, че МОН ще направи необходимото за да подпомогне Свищовската академия при решаването на финансовите й проблеми, но подчерта, че това изисква допълнителни усилия и от двете страни. В рамките на дискусията и споделените мнения стана ясно, че академичното ръководство, академичната общност и МОН имат сходни виждания по предлаганите промени в Закона за висшето образование и подкрепят идеята на образователното министерство за повече права на държавата при взимане на решения, свързани с финансовото управление и контрола върху работата на ректорските ръководства в държавните университети.", "date": "2019.11.15", "title": " Министърът на образованието се срещна с академичната общност в Свищов заради недостиг на пари за заплати\t"}
{"url": "https://trud.bg/105-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b7%d0%b0-%d1%83%d1%80%d0%be%d1%86%d0%b8-%d1%81-%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d0%b8-%d0%be%d1%82/", "text": "С 82 млн лв. подобряват обучението в детските градини, назначават психолози и логопеди  1/3 от малчуганите без такса за забавачка С проект за 105 млн. лв. ще бъде осигурено модерно обучение за близо 220 000 деца в училища и забавачки. Българските школа в страната и чужбина ще могат да ползват безплатни образователни ресурси за всички класове в специализирана облачна среда, обяви зам.-министърът на образованието Деница Сачева. Платформата ще бъде внедрена по проект на МОН, финансиран с евросрества. “Ще има библиотека със снимки, кадри и др. Всеки преподавател ще ги полза за направата на уроците си”, заяви Сачева. С 23 млн. лв. 60 забавачки и 1940 училища ще купят интерактивни дъски и маси, таблети, мултимедийни проектори и техника за ученици със специални образователни потребности. 60 000 деца ще се обучават на дигитални умения и кодиране. С проект за 82,5 млн. лв. за приобщаване в системата на предучилищното образование пък МОН ще повиши обхвата и посещаемостта в детска градина на деца на 3 и 4 г. Ще се провеждат допълнителни обучения по български език, занимания по интереси и откриване чрез игрови модели на потенциални обучителни затруднения. Ще бъдат включени 1500 забавачки. Те ще могат да назначат 300 психолози, логопеди и ресурсни учители и 600 образователни медиатори, помощници на учители, социални работници и др. Социално слаби деца ще могат да посещават детска градина безплатно, като 22,5 млн лв. по проекта ще бъдат изплащани на забавачките. “С тях и с националното финансиране вероятно ще бъдат обхванати 1/3 от българските деца”, каза Сачева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " 105 милиона лева за уроци с технологии от бъдещето\t"}
{"url": "https://trud.bg/%d0%b2%d0%bb%d0%be%d0%b6%d0%b8%d1%85%d0%b0-520-000-%d0%bb%d0%b5%d0%b2%d0%b0-%d0%b7%d0%b0-%d0%b0%d1%81%d1%84%d0%b0%d0%bb%d1%82%d0%b8%d1%80%d0%b0%d0%bd%d0%b5-%d0%bd%d0%b0-%d1%83%d0%bb%d0%b8%d1%86%d0%b8/", "text": "Главната улица в село Шемшево, както и 4-километров участък от пътя до село Буковец ще бъдат преасфалтирани. Средства за необходимите ремонтни дейности са осигурени с постановление на Министерски съвет. Финансирането е по линия на възстановяване на щетите от бедствия и аварии, а в конкретния случай – от проливните дъждове през пролетта на настоящата година. Бързата реакция на кмета на община Велико Търново Даниел Панов и екипа му е отчетена от Междуведомствената комисия за възстановяване и подпомагане, която одобрява проектите за четири обекта. Общите средства са над 520 000 лева. Финансиране е осигурено също за реконструкцията на две улици във Ветринци, както и за ремонт на шосето между селото и главния път Севлиево – Велико Търново.", "date": "2019.11.15", "title": " Вложиха 520 000 лева за асфалтиране на улици в две села и път в Търновско"}
{"url": "https://trud.bg/%d0%bc%d1%8a%d0%b6%d1%8a%d1%82-%d0%ba%d0%be%d0%b9%d1%82%d0%be-%d1%83%d0%b1%d0%b8-%d1%81-%d0%ba%d0%b0%d0%bc%d0%b8%d0%be%d0%bd-5-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5/", "text": "Първо бабата да е държала внучето, където трябва, а не да го остави на свобода и внучето да тръгне подир кучето. Аз правя завой десен. Отзад аз нямам очи. По този начин Петко Славов коментира инцидента, при . В този час Окръжният съд в града решава дали да остави за постоянно в ареста 76-годишния мъж, предава  . „Продължих, защото нищо не съм почувствал. Нищо не съм почувствал. С бавна sкорост ще минеш и ще заминеш, както дет се казва, нито е тръснал камиона, нито се е чуло ‘лопане. Е това е. Това е истината”, каза още Славов. Окръжната прокуратура поиска постоянен арест за обвиняемия, който има две стари присъди, отново заради катастрофи. На 20 години Петко Славов е лежал година и половина в затвора заради причинена смърт на пътя. Във втория случай е блъснал дете, получило средна телесна повреда. Мъжът не се чувства виновен и поиска да бъде освободен под домашен арест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Мъжът, който уби с камион 5-годишно дете в Русе: Бабата да го е държала където трябва"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%82%d0%b5-%d0%b2-%d1%81%d0%bb%d0%b8%d0%b2%d0%b5%d0%bd-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%82%d0%b5%d1%85%d0%bd%d0%b8%d0%ba%d0%b0-%d0%b7%d0%b0/", "text": "Центърът за подготовка на специалисти в Сливен отваря врати за деца, ученици и граждани на 18 номври послучай Деня на Сухопътните войски, съобщиха от формированието. Посетителите ще могат да видят въоръжение и техника, да разгледат разположената на открито музейна експозиция на бронирани военни машини и да посетят музея на центъра, наследник на танковата бригада в Града под Сините камъни. В понеделник по обяд, в градската градина в Сливен, военният духов оркестър ще изнесе концерт. Денят на сухопътните войски в България се чества на 19 ноември от 1992 година насам, с решение на Министерския съвет. Датата е посветена на победата на младата българска войска при Сливница през 1885 година.", "date": "2019.11.15", "title": " Военните в Сливен показват техника за Деня на Сухопътните войски"}
{"url": "https://trud.bg/50-%d0%b2%d0%b8%d0%b4%d0%bd%d0%b8-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0/", "text": "50 видни социалисти от т.нар. „вътрешна опозиция“ в БСП настояват за оставката на Корнелия Нинова, в писмо до Пленума на партията. Ръководството е обвинено в авторитаризъм, а освен оставката на Нинова се настоява и за тази на цялото Изпълнително бюро, и на Националния предизборен щаб, начело на който е заместник-председателят на БСП Кирил Добрев, съобщава Дарик Радио. Под документа с апел за оставки на върха в БСП стоят подписите на 50 социалисти, сред които бившите председатели Михаил Миков и Сергей Станишев, който е президент на ПЕС, Ангел Найденов, Велислава Дърева, Георги Божинов, Красимир Янков и други. Писмото е разпратено по електронната поща до всички членове на Националния съвет на БСП в навечерието на неделния пленум на партията, на който ще се обсъжда представянето на столетницата на местния вот. Публикуваме пълния текст: ЗА БЪДЕЩЕТО НА БСП Обективният прочит на резултатите на БСП от Местни избори 2019 Независимо, че вече 30 години в България се провеждат свободни избори и според европейските институции има постигнати демократични стандарти, все още има системни нарушения на изборното законодателство и на граждански права при провеждането на изборите в България. Те хвърлят сянка и поставят под съмнение целия изборен процес и легитимността на избора. Местни избори 2019 останаха в историята с най-ниската избирателна активност, най-много недействителни бюлетини и почти официализирани предизборни и следизборни сделки между привидни опоненти. ГЕРБ отново демонстрира своя „специалитет” – брутална търговия с гласове, фалшификации, корпоративен и купен вот, натиск върху избирателите и злоупотреба с техните страхове за утрешния ден. По отношение на политическите опоненти, без скрупули се стигна до личностна дискредитация и стремеж за общественото им унищожаване. Въпреки тези изборни условия, изразяващите се още в неравен достъп до медии, драстично неравни финансови възможности, използването на държавен ресурс, в 58 общини кандидатите за кметове на БСП постигнаха победи. Поздравяваме всички избрани кандидати на БСП и всички партийни структури, членове и симпатизанти на партията за проявената устойчивост, твърдост при отстояването на нашите ценности и умение да побеждават в неравна политическа битка! Победата в областните центрове на нашите кандидати за пореден път показа, че за успеха са нужни партийно-политическа подготовка, ясна политическа биография, принадлежност към партията и изразена гражданска позиция. Успя ли обаче БСП да събуди активните, младите, хората с позиции, апатичните, да даде надежда на отчаяните и кураж на сплашените? Успя ли да спечели доверието на омерзените и да мотивира недоволните? Превърнахме ли този психологически ресурс в политическа енергия и политически резултат? Убедихме ли обществото, че ние сме алтернативата за по-добро бъдеще на България? Превърнахме ли се в лице на промяната? Разширихме ли своето влияние в местната власт? Отговорът е „не”. Тежките условия при проведените избори обаче не са новост, а и не могат да бъдат нито обяснение, нито оправдание за това, че БСП на практика повтори резултата си от местните избори през 2015 г. ГЕРБ спечели 17 области, изгуби 6 и продължава да доминира като първа политическа сила в 25 области, въпреки отчетливата ерозия. Очаквано ръководството на БСП даде позитивни оценки за постигнатите резултати на МИ 2019. Несъмнено основания за известен оптимизъм дават четирите победи в кметските избори в областните градове, но не можем да си затваряме очите за изчезването на БСП от местната власт в цели области на България. Внушаваната от ръководството недействителна картина за завръщане на БСП в управлението е опасно, защото създава илюзорна представа за състоянието на партията и успешното й представяне на следващи избори. Имаме частични успехи на места, и то само при кметските избори; цялостно отстъпление в местната власт; загуба на потенциал в общинските съвети; общини с един-двама съветници; пълно отсъствие в определени райони на страната. Това не е завръщане! За съжаление, БСП загуби трети поредни избори в последните 4 години. Продължава спад в подкрепата на всеки един от тези избори. 955 000 на парламентарните избори 2017 г., 474 000 на европейските избори 2019 г., до 433 367 на местните избори 2019 г. Това е устойчива низходяща тенденция на спад в доверието към БСП, дължащ се на целенасочено подменяния характер на партията от демократична към авторитарна, от лява към популистка и консервативна; на грубото погазване на Устава и вътрешните правила, на силовото налагане на кандидати за кметове и листи за общински съветници. В навечерието на местните избори председателите на НС на БСП и на НПЩ съобщиха чрез медиите занижени изборни цели на БСП – удвояване на броя на кметовете и увеличаване с 1/3 на броя на общинските съветници. И до днес избирателите на левицата и социалистите не разбрахме дали тези цели са постигнати и на какво основание се правят телевизионните изводи за завръщане, растящо доверие и укрепване на позициите на БСП в местната власт. Успехът в 4-те областни града е значим, но крайните резултати от изборите са онзи обективен измерител за състоянието и влиянието на БСП в обществото, който няма как да бъде игнориран, принизен, преувеличен или скрит. За да продължим напред ние се нуждаем от ИСТИНАТА за резултатите, от обективен анализ и ясни изводи и действия за излизане от сегашното състояние на партията. Стана ясно, че в хода на кампанията много от нашите кандидати бяха оставени сами, а други не получиха политическа подкрепа в случаите на саморазправа с тях от страна на силови и други структури, близки до управляващата партия. Липсваше координация от страна на НПЩ на участието на народните представители, членовете на НС и на ИБ за подкрепа на нашите кандидати за кметове и за общински съветници. Като политическа иновация може да бъде определено цялостно поведение на НПЩ, както и решението да няма национална кампания за местните избори. Отсъстваха националните теми на левицата, както и нашите идеи и ценности. Липсваше кампания за мотивиране на нашите членове и симпатизанти. Ниската избирателна активност е в услуга на ГЕРБ заради контролирания и купения вот, но БСП не положи усилия да мотивира българските граждани да упражнят правото си на глас. Липсата на национална кампания и на национален политически сблъсък демотивираха избирателите, превърнаха изборите в локални битки и подариха победата на ГЕРБ. Повечето от кандидатите на БСП нямаха ясен политически профил и леви послания в кампанията. В изборите най-близко до хората нашите представители не адресираха неравенствата в доходите между столицата и областните градове, между самите областни градове, между града и селото, здравеопазването, образованието и жилищната политика. Напротив, често пъти възприемаха темите на десницата за развитието на инфраструктурата, бизнес средата, данъчната и финансова политика на общините. БСП винаги е имало екпсертиза и виждане за развитието на местната власт. На тези избори това изцяло отсъстваше и то в навечерието на дебатите за Бюджет 2020, както и на следващия седемгодишен програмен период за европейско финансиране. Нашите избиратели и симпатизанти не припознаха това ръководство и представителите ни като защитници на социалните права на гражданите. Какво постигнахме на местните избори 2019 г.:  1. През 2015 г., след съвместното управление с ДПС в кабинета Орешарски, имаме 60 кмета и 930 съветника. Сега имаме 58 кмета на общини, от които 27 са издигнати от БСП, а останалите 31 са кандидати на местни коалиции, инициативни комитети или други партии, подкрепени от БСП. 6 от тези 32 кмета (Белица, Сатовча, Белоградчик, Гълъбово, Макреш) са издигнати от ДПС, подкрепени от нас или сме в местна коалиция с ДПС (Девин). На местния вот тази година БСП спечели 1006 съветника. За сравнение ДПС отчитат 47 кмета и 916 съветника.  2. Вместо увеличаване географията на присъствието на БСП тя се сви още повече:  • През 2019 г. БСП няма нито един кмет на община в 7 области – Варна, Враца, Силистра, Сливен, Хасково, Кърджали и Стара Загора, където кметът на Гълъбово е издигнат от МК ДПС (Български социалдемократи, БДЦ), подкрепен от БСП; населението на тези 7 области (общо) е 1 626 937 души.  • В други 7 области БСП има по един кмет на община – Бургас, Габрово, Разград, Русе, Търговище, Шумен и Смолян (кметът на Девин е издигнат от местна коалиция с ДПС); населението на тези 7 области (общо) е 1 238 873 души.  • В тези 14 области с население общо 2 865 810 души (при население на страната под 7 млн.) БСП няма реално, осезаемо представителство и влияние.  • Увеличението на общинските съветници 2015–2019 г. е със 76 души (1006 общински съветника), при заявена цел – 1200.  • В абсолютни цифри БСП има едва 43 376 гласа повече от 2015 г. От тях гласовете в София и Русе са 41 380 гласа.  • В 25 общини нямаме съветници  • В 23 общини имаме по един съветник  • В 57 общини имаме по двама съветника  • От 2930 села, които избират кметове имаме под 300 избрани кмета, което е около 10% от избраните кметове на населени места. Има села, където регистрираме рекордно ниски резултати – в село Доктор Йосифово, област Монтана, например, БСП има само ЕДИН глас.  • В 10 областни града БСП е трета политическа сила: Видин, Монтана, Благоевград, Пазарджик, Смолян, Кърджали, Хасково, Разград, Търговище, Добрич.  • В 18 области града БСП е втора политическа сила: Перник, Кюстендил, Враца, София, Пловдив, Ловеч, Плевен, Габрово, Стара Загора, Русе, Силистра, Сливен, Шумен, Велико Търново, Ямбол, Бургас, Варна. Какво ни казват резултатите?  • Широко рекламираната „промяна“ според Нинова, която всъщност е подмяна на БСП и прокарване на линии на разделение и противопоставяне, не даде положителен резултат и не доведе до нарастваща подкрепа.  • Т. нар. визии за общините не само не бяха написани в много от тях, но в тези избори изчезна и националната визия, а предизборната платформа си остана в Габрово. Кандидатите на БСП, в повечето случаи, разчитаха на собствено творчество в идейно и политическо отношение. Обликът на партията в изборната кампания не се прояви.  • Липсваше кампания на национално ниво, водена от ясни политически и идеологически позиции.  • В поредни избори БСП не успя да използва своята принадлежност към семейството на европейските социалисти, не разбра и не се поучи от политиката на прогресивните сили в Будапеща срещу Орбан. Не използва потенциала на социалистите Карл-Хайнц Ламберц, президент на Комитета на регионите и на Елиза Ферейра – бъдещ комисар по регионално развитие.  • Подмладяването и обновлението на принципа на нови и непознати кандидати с неясно отношение към БСП доведе до спад на мобилизацията вътре в структурите на партията, противопоставяне по места и отлив на гласове към други кандидатури и листи.  • Обявената изборна цел беше „повишаване на резултата на БСП“, а НЕ победа над ГЕРБ. Успехът на ГЕРБ дойде закономерно на фона на занижените изборни и политически цели на БСП.  • Решението на НС на БСП за коалиционната политика в тези избори беше подчинено на разбирането „всички срещу ГЕРБ“. На определени места политиката на съюз с граждански и демократични организации срещу авторитаризма, налаган от ГЕРБ се оказа правилна, но от друга страна има редица примери, в които натискът на ръководството върху местните структури и принудителните коалиции се отразиха на мотивацията на левите избиратели и на изборния резултат. Формулата всички срещу ГЕРБ при отсъствието на други политически критерии доведе до загуба на ориентир и гласове.  • В крайна сметка т. нар. „промяна“ на Нинова е една от причините за отсъствието на БСП от изборната карта на България в 14 области, това е половин България! Действията на ръководството превръщат БСП от масова и програмна в регионална и електорална партия. Днес се нуждаем не само от признаване на ИСТИНАТА и от обективен анализ на резултатите за истинското състояние на партията, но и от спешни практически стъпки за укрепване и заздравяване на онези структури, които националното ръководство безпардонно пренебрагна, целенасочено разцепи и дълготрайно отслаби. 64 подписа на членове на НС на БСП с искане за провеждане на заседание на Националния съвет за създадената ситуация във Варна, Сандански, Симитли и на други места, се оказаха недостатъчни, за да предизвикат тревога в ИБ и в НПЩ по повод очертаващите се катастрофални изборни резултати, съчетани с разрушителни процеси в съответните общински организации на партията. Хасково, Казанлък, Чирпан, Долни чифлик, Монтана, Видин, са само част от общинските организации на партията, системно преследвани от ръководството. Организации, в които бяха отстранявани председатели, бяха подменяни делегати на конференции и други колективни органи (общински съвети, изпълнителни бюра), бяха отнемани пълномощни, бяха запечатвани сгради и помещения на местните организации, бяха силово налагани листи за общински съветници, бяха подменяни структури чрез недействителни списъци, а на места членският внос се внася от председателите на общински структури с цел прикриване на реалния членски състав и т.н., и т.н. Все действия в грубо нарушение на Устава на БСП. А какви са резултатите? Варна беше най-яркият пример за противоуставни действия от страна на ръководството в навечерието на изборите. По безпрецедентен начин беше наложена кандидатура за кмет на града и беше подменена цялата листа за общински съветници, утвърдена от делегатите на Градската партийна конференция. ГЕРБ убедително спечелиха кметската надпревара, а нашият кандидат остана трети. Общинските съветници от БСП се увеличиха от 5 на 8, като общият брой съветници във Варна е 51. Протиувоставните действия на националното ръководство, които разединиха местната ни структура и доведоха до лошото ни представяне на местния вот, превръща БСП във възможно най-удобният опонент на ГЕРБ. Доказателство за това е и гласуването за избор на председател на Общинския съвет във Варна. Преди дни стана ясно, че седем от осемте новоизбрани (силово наложени от националното ръководство) общински съветници на БСП са подкрепили кандидатурата на ГЕРБ за поста председател на Общинския съвет. В Хасково след обявеното от председателката „оздравяване“ на организацията загубихме изборите за кмет на първи тур, а в областта нямаме нито един общински кмет. БСП ще има 6-ма членове на общинския съвет, което е с 4 повече в сравнение с 2015 г., но Общинският съвет на Хасково се състои от 41 общински съветника. В област Стара Загора ситуацията също е много тревожна. От общо 11 общини в областта днес БСП би могла да отчете някакво присъствие само Гълъбово, но трябва да подчертаем, че кандидатът е издигнат от местна коалиция ДПС (Български социалдемократи, БДЦ), подкрепен от БСП. В Казанлък кандидатът на ГЕРБ си осигури трети мандат като спечели изборите на първи тур. В девет от селата на територията на общината и гр. Шипка има избран кмет на първи тур. Нито едно от тях не е спечелен от кандидат на БСП, а в някои от населените места сме трета политическа сила. Отчита се като голям успех увеличаването на броя на общинските ни съветници в Казанлък с 4 човека, независимо, че остава неизяснена политическата лоялност на новоизбраните ни представители към БСП. В Казанлък ще имаме 9 общински съветника от общо 37. Очевидно чисто аритметичното покачване на броя обшински съветници в Казанлък, Хасково и в много други места по страната няма да доведе до осезаема промяна в съотношението на силите или до покачване на влиянието на БСП в местните общински съвети. Председателят на Общинския съвет на Георги Дамяново Светослав Илиев, подаде оставка „във връзка с незадоволителните резултати от отминалите местни избори, огорчение от политическата система в България и несъгласие с политиката водена от ръководството на БСП“. Колективното начало във функционирането на нашата партия се подмени с едноличен диктат, а отговорната дискусия с пълна нетърпимост към различните мнения, отстоявани от социалистите. Става все по-ясно, че налагането на т. нар. пряк избор на председател на партията е концентриран израз на авторитарния подход и опит чрез Устава да се закрепи едноличната власт на председателя на БСП, което е подмяна на политическата и идейна същност на БСП. Може ли по този път БСП да спечели следващите парламентарни избори? Неуспешната кампания от изборите за европейски парламент, както и току що преминалата за местни органи на самоуправление, показват, че не става дума за случайни грешки, а за цялостно сгрешен политически курс на партията. Този курс се характеризира с подменените автентични ценности на левицата, подмяна наречена „ляв консерватизъм“. Подмяната „Нови лица“ доведе до разбиване на партийни структури, до концесиониране на партийни листи, с цел бизнес интереси и задкулисни договорки с други политически сили. Налаганата линия на „разтваряне на БСП“ към и сред неясни политически, а често и бизнес общности, доведе до обезличаване и неразпознаваемост на самата партия. Реакцията от страна на ръководството на двете изборни загуби през тази година показва, че не може да има никакви очаквания то да осъзнае нуждата от незабавен обрат към възстановяване на работещо единодействие отдолу нагоре, без каквото партията е обречена. С политическия курс на това ръководство БСП не може да спечели следващи избори, ще расте само толкова, колкото е удобно на ГЕРБ и ще се радва единствено на второстепенната политическа роля на „завърнал се участващ“ във властта. Пропиляхме три избора и четири години, в които неведнъж българското общество ясно демонстрира, че иска социално ориентирана промяна. Неуспехът на БСП на двата избора през тази година показа, че ние се нуждаем от истинско обновление, което да превърне партията в реален опонент и алтернатива на сегашното управление, предлагайки желаната промяна. Така БСП ще се отвори към политическия център и към гражданите, ще възвърне и разшири позициите си в обществото, в селата и цели райони на страната. Вместо екзотични идеи за отсъствие от парламента, да възвърнем парламентарната си сила и да демонстрираме ясен управленски потенциал. Необходимото отваряне на БСП към политическия център и към гражданите може да бъде осъществено само ако БСП се превърне в истинска алтернатива на ГЕРБ и предложи желаната промяна. Ръководството на БСП през тези години обаче възприе като първостепенна задача прочистване на партията по свое усмотрение, като на тази цел беше подчинена дори предизборната кампания. Нашата сила ще се възвърне, когато категорично отхвърлим сегашния чисто апаратен, разрушителен стил и метод на управление на партията и на тяхно място отново утвърдим демократичното начало, неотменимото уставно право на местните организации да вземат своите решения на кого да гласуват доверие и как да организират дейността си по места. Нужна ни е не фасадна промяна, водеща до остри вътрешни противопоставяния и конфликти, до разрушаване на цели общински организации, не опити за изолация на наши другари, а напротив – градивно, с внимание и уважение към всички членове и кадри на партията отношение, с отваряне към хората на наемния труд, интелигенцията, студентството, прогресивните младежки групи и движения. Тогава ще си възвърнем самочувствието на най-демократичната партия днес у нас и ще можем да привличаме все по-широка подкрепа. Но такава промяна, необходимо за бързото възстановяване на партийното единство и дееспособност, налага смяната на председателя и на ИБ на НС на БСП и оставка на НПЩ! Да, решителна стъпка, която обаче е неизбежна, ако искаме БСП отново да се заяви като носител на необходимата алтернатива на статуквото, вместо да остане в ролята на второстепенен съучастник в поддържането му! Нека всеки социалист, партиен член и привърженик на левите идеи помогне на БСП да остане партия, която носи идеите за социална справедливост и солидарност; бори се за постигане на друго по-добро бъдеще и качество на живот; отстоява социално ориентирано и демократично управление на България. Това са целите на истинската промяна! 15.11.2019 г.  София 1. Емил Райнов  2. Чавдар Георгиев  3. Емил Костадинов  4. Пламен Младенов  5. Атанас Мерджанов  6. Ана Пиринска  7. Димитър Здравков  8. Георги Божинов  9. Юрий Асланов  10. Валери Жаблянов  11. Красимир Янков  12. Катя Николова  13. Велислава Дърева  14. Сергей Станишев  15. Антон Кутев  16. Георги Пирински  17. Георги Юруков  18. Димитър Дъбов  19. Михаил Миков  20. Борислав Гуцанов  21. Радо Илиевски  22. Божидар Йотов  23. Наско Анастасов  24. Захари Захариев  25. Жори Алексиев  26. Юлиян Гошев  27. Цветелина Дочева  28. Явор Гечев  29. Лъчезар Костов  30. Силвия Първановска  31. Венцислав Василев  32. Апостол Димитров  33. Светла Такева  34. Мая Шишкова  35. Румен Банков  36. Атанас Пъдев  37. Борис Цветков  38. Димитър Генчев  39. Катерина Янчева  40. Ангел Найденов  41. Лало Кирилов  42. Дора Янкова  43. Георги Гергов  44. Атанас Петков  45. Любомир Паунов  46. Георги Търновалийски  47. Галин Дурев  48. Димитър Б. Здравков  49. Атанас Телчаров  50. Румяна Сидерова", "date": "2019.11.15", "title": " 50 видни социалисти поискаха оставката на Нинова с кърваво писмо"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b6%d0%b5%d0%bc-%d0%be%d1%82-%d1%80%d1%83%d1%81%d0%ba%d0%b8%d1%82%d0%b5-%d1%81%d0%b8/", "text": "Турция няма да се откаже от руските зенитно-ракетни системи С-400. Това заяви турският президентски говорител Ибрахим Калън пред турската държавна телевизия ТРТ, съобщи БТА. „Турция няма да отстъпи по въпроса за С-400, системите ще бъдат въведени в експлоатация“, подчерта той. Освен това Калън съобщи, че Анкара и Вашингтон са пристъпили към работа за създаване на съвместен механизъм за установяване на влиянието на С-400 върху изтребителите от пето поколение Ф-35. Той обаче не уточни какво точно включват тези работи и с какво ще се занимават специалистите от двете страни. Той също така напомни, че С-400 няма да бъдат интегрирани в системата за сигурност на НАТО. На 13 ноември във Вашингтон се състояха преговори между президентите на САЩ и Турция Доналд Тръмп и Реджеп Тайип Ердоган. След преговорите Тръмп заяви, че двамата са наредили на ключови министри да предприемат действия за разрешаването на ситуацията около купуването от Анкара на системите С-400.", "date": "2019.11.15", "title": " Турция: Няма да се откажем от руските системи С-400"}
{"url": "https://trud.bg/%d1%81%d0%b5%d0%bf%d1%81%d0%b8%d1%81-%d0%b5-%d0%b2%d0%b5%d1%80%d0%be%d1%8f%d1%82%d0%bd%d0%b0%d1%82%d0%b0-%d0%bf%d1%80%d0%b8%d1%87%d0%b8%d0%bd%d0%b0%d1%82%d0%b0-%d0%b4%d0%be%d0%b2%d0%b5%d0%bb%d0%b0/", "text": "Сепсис е най-вероятната причината, която е довела до , за което по-рано днес стана ясно, че е починало в Пирогов вчера, съобщава  . Здравният министър Кирил Ананиев нареди проверка в 3 лечебни заведения – Пирогов, университетската „Лозенец“ и специализираната детска болница „Проф. Иван Митев“. Причината е, че момченцето е преминало и през трите болници преди да се стигне до фаталния край. Според родителите детето е закарано в детската болница, защото получило обрив, вероятно причинен от коксаки вирус. От там обаче отказали да го приемат, защото леглата в болницата били запълнени. Родителите отиват и в болница „Лозенец“. Прегледът продължил 10-15 минути, като, според лекарите там, детето е било без температура и е вървяло само. Назначено му е лечение. Когато се прибират вкъщи обаче състоянието на детето се влошава и родителите отново отиват в детската болница, където се полагат необходимите грижи, но състоянието му много бързо се влошава и в почти терминално състояние го откарват в Пирогов. Въпреки положените усилия и грижи от страна на спешните медици там, детето е починало. Коксаки вирусите принадлежат към групата на ентеровирусите. Те се предават по въздушно-капков път, поради което инфекцията много лесно се разпространява в ясли и детски градини. Заболяването е заразно. Предава се по фекално Ц орален път чрез пряк контакт със слюнка или фецес на инфектирани. Най-често коксаки-вирусната инфекция протича с грипоподобни симптоми и преминава, без да се предприема специфично лечение. В други случаи обаче вирусите могат да засегнат кожата, храносмилателната, дихателната система, мускулите и сърцето, предизвиквайки по-сериозни заболявания. Поради тази причина клиничната картина и оплакванията при децата могат да са много разнообразни. В повече от 50% от случаите заболяването протича много леко, дори без специфична клинична картина. В тези случаи инфекцията се самоограничава в рамките на около 3 дни. Обикновено повишената температура е причината, която кара родителите да потърсят медицинска помощ. В следващите ден-два се появяват мехурчета по задната стена на фаринкса, небцето, устната лигавица, езика. Към третия ден се появява и обрив Ц предимно по дланите и ходилата. Той може да се изяви само със зачервяване или с развитие на болезнени мехурчета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Сепсис е вероятната причина, довела до смъртта на 3-годишното дете в София"}
{"url": "https://trud.bg/%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%be%d1%82%d0%bd%d0%be%d0%b2%d0%be-%d0%be%d1%82%d0%bb%d0%be%d0%b6%d0%b8-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7/", "text": "„Фолксваген груп” ще реши до края на годината дали ще строи нов завод в Турция, стана ясно след заседанието на управителния съвет на компанията във Волфсбург, предаде ДПА. Решението за реализация на мащабния проект край Измир беше замразено заради спорната (и остро осъдена от ЕС) военна операция на южната ни съседка в Сирия. Появилата се в публичното пространство информация по темата до тогава  показваше, че Турция е надделяла в надпреварата с България за приемането на многомилиардната инвестиция. Проектът щеше и да помогне на отслабналата турска икономика, отбелязва ДПА.", "date": "2019.11.15", "title": " „Фолксваген“ отново отложи решението за новия си завод"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d1%81%d0%bc%d1%8a%d1%80%d1%82-%d1%81%d0%bb%d0%b5%d0%b4-%d1%83%d0%bf%d0%be%d1%82%d1%80%d0%b5%d0%b1%d0%b0-%d0%bd%d0%b0/", "text": "Първи смъртен случай в Европа от електронна цигара. 18-годишен белгийски младеж почина от дихателна недостатъчност, за която се смята, че е причинена от пушене на електронна цигара с течност, съобщи  . Момчето е пушило от т.нар. „вейпове“, в който се е съдържало и веществото канабидиол. Рафаел, на 18 години, от Брюксел. За рождения си ден получава като подарък електронна цигара с течност. Младежът няма здравословни проблеми, тренира ръгби и няколко седмици пуши цигарата със стандартна течност. Решава да изпробва такава с канабидиол – съединение на канабиса, което не е забранено от закона. Скоро след това получава остра дихателна недостатъчност и изпада в кома. Лекарите не успяват да го спасят. „Не открихме никакви заболявания, които обичайно биха причинили толкова остра дихателна недостатъчност. Нямаше предпоставки за заболявания на белите дробове“, казва д-р Люк-Мари Жаке, завеждащ интензивно отделение. Според лекарите, цигарата, която момчето е пушило, освен канабидиол, е съдържала големи количества ацетат на витамин Е. Приеман като хранителна добавка, витамин Е е безвреден, но според американски учени, продължително вдишване на този ацетат може да доведе до заболявания. В САЩ вече има близо 40 регистрирани случая на починали след употреба на електронни цигари с течност хора.", "date": "2019.11.15", "title": " Първи случай на смърт след употреба на електронна цигара в Европа"}
{"url": "https://trud.bg/%d1%85%d0%b0%d0%b7%d0%bd%d0%b0%d1%82%d0%b0-%d0%bf%d0%bb%d0%b0%d1%89%d0%b0-%d0%b7%d0%b4%d1%80%d0%b0%d0%b2%d0%bd%d0%b8%d1%82%d0%b5-%d0%b2%d0%bd%d0%be%d1%81%d0%ba%d0%b8-%d0%bd%d0%b0-4-%d0%bc%d0%bb%d0%bd/", "text": "НАП събра за касата 2,63 млрд. лв. Здравните вноски на 4 млн. българи се плащат от държавния бюджет. Това става ясно от писмен отговор на министъра на финансите Владислав Горанов на въпрос на депутата от БСП Валентина Найденова. Отделно 552 хил. българи не са осигурени, като много от тях са в сивата икономика. При 7 млн. души население се оказва, че само около 2,5 млн. плащат сами здравните си вноски. А събраните от НАП здравни вноски за 2018 г. са 2,63 млрд. лв. Държавната хазна плаща здравните вноски на държавните служители, полицаите и военните, като през 2018 г. те са 86 048 щатни бройки. Отделно бюджетът плаща здравните вноски и на пенсионерите, хората, които получават обезщетения за безработица или социални помощи, студентите, хората до 18 години и затворниците. През 2018 г. това са 3,91 млн. души. От НАП са направили анализ за здравно неосигурените граждани. Сред тях са безработните без право на обезщетение (130 хил.) и тези, които за част от годината имат право на обезщетение, но за останалите месеци трябва сами да плащат здравните си вноски (72 хил.). Завършилите средно образование сами трябва да плащат вноските си за месеците докато започнат работа или влязат във ВУЗ, но често не го правят. Много самоосигуряващи се декларират здравни вноски, но не ги плащат. Неосигурени са и други близо 260 хил. души, като голяма част от тях са в сивата икономика, посочва Горанов. Тук влизат нелегално наети работници, сезонни работници в чужбина и хора със свободна професия като занаятчии и консултанти, които не се осигуряват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Хазната плаща здравните вноски на 4 млн. души\t"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%ba%d0%be%d0%bc%d1%8a%d1%82-%d0%bd%d0%b0%d1%81%d1%80%d0%be%d1%87%d0%b2%d0%b0-%d0%ba%d0%be%d0%bd%d0%b3%d1%80%d0%b5%d1%81-%d0%bd%d0%b0-28-%d0%bd%d0%be%d0%b5%d0%bc%d0%b2/", "text": "Изпълкомът на БФС ще се събере на 28 ноември и тогава ще насрочи дата за извънреден конгрес. Тя ще бъде на 7 февруари или 5 юни. Заседанието ще бъде водено от временния президент Михаил Касабов.  На съвсем различно мнение е Йордан Лечков. Легендарният халф обяви, че в момента той е легитимният бос. И че конгрес може да бъде свикан само с подписка от една трета от клубовете, които са членове на БФС. Уставът обаче показва, че вариантите са два и изпълкомът е първи от тях.  По време на загубата с 0:1 от Парагвай в контрола Лечков не седна до Касабов и спортния министър Красен Кралев. Обясни, че всеки път си има едно единствено място. „Отношенията ми с колегите са прекрасни – каза първият вицепрезидент. – Не съм изолиран. Аз спазвам законите. Някои решения в БФС взимам аз. За подписите на други не отговарям.“  Лечков пусна жалба до Софийския градски съд да бъде обявен за президент на централата. Но при всички свои изказвания избягва въпроса защо на пресконференцията на последния изпълком седеше до Касабов и нямаше претенции.  Подалият оставка Борислав Михайлов ще претърпи операция на коляното. Заради ангажиментите си в БФС бившият капитан на националния отбор отлагал интервенцията, належаща заради стара контузия. Михайлов и сега почти всеки ден посещаова базата на националния отбор в Бояна.  Все още никой не е обявил официално желание да се кандидатира за първи на футбола на извънредния конгрес догодина.", "date": "2019.11.15", "title": " Изпълкомът насрочва конгрес на 28 ноември"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b2-%d0%bb%d0%be%d0%bd%d0%b4%d0%be%d0%bd-%d0%bd%d0%b0-3-%d0%b4%d0%b5%d0%ba%d0%b5%d0%bc%d0%b2%d1%80%d0%b8/", "text": "На седмица от изборите във Великобритания US президентът има вече уговорен разговор с Макрон Президентът на САЩ Доналд Тръмп ще бъде на официална визита във Великобритания на 3 и 4 декември по повод насрочената среща на върха на държавните и правителствените ръководители на страните членки на НАТО по повод 70-годишнината от основаването на организацията, предаде АФП, като цитира официално комюнике на Белия дом. В рамките на посещението американският държавен глава ще има втората си за годината среща с британската кралица Елизабет ІІ, която ще го посрещне на официален прием в Бъкингамския дворец. В изявлението си пред другите лидери се очаква Тръмп да акцентира върху теми като дигиталната сигурност и защитата на критическа инфраструктура, се посочва в съобщението на Белия дом. Президентът на САЩ ще проведе също така редица двустранни срещи, сред които президентът на Франция Еманюел Макрон, с когото имат разговор, уговорен още преди провокиращото интервю за списание “Икономист” на френския държавен глава от преди седмица, в което нарече Северноатлантическия алианс организация в “мозъчна смърт”. Посещението на Тръмп на Албиона ще съвпадне и с последната седмица от предизборната кампания на предсрочните избори в Обединеното кралство, предизвикани от дебатите около сделката за Брекзит, предоговорена от действащият министър-председател на Великобритания Борис Джонсън. Тръмп се оказа неочакван фактор в кампанията с публичната подкрепа която на няколко пъти обявява за Джонсън, когото насърчава да се откаже от сделката с ЕС, както и интервюто което даде преди седмица ексклузивно за радио-предаването на лидерът на “Партията за Брекзит” Найджъл Фарадж по лондонска станция.", "date": "2019.11.15", "title": " Тръмп в Лондон на 3 декември"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%b0%d0%b1%d1%80%d0%be%d0%b2%d0%be-%d1%81%d0%bf%d0%b5%d1%87%d0%b5%d0%bb%d0%b8-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%bc/", "text": "Община Габрово спечели делото срещу местното топлофикационно дружество и на втора инстанция. През август миналата година габровските магистрати постановихам, че дружеството не е изпълнявало с грижата на добрия търговец по отношение на своите абонати, като системно не е доставяло или е доставяло некачествена услуга, в нарушение на Закона за енергетиката и утвърдените от КЕВР и прилагани от дружеството Общи условия, с което са засегнати определяем кръг лица и са им причинени значителни вреди – имуществени и неимуществени. Съдът постанови още „Топлофикация – Габрово” ЕАД да предприеме действия по отношение на потърпевшите абонати по реално начисляване на неустойките за недоставено количество енергия, съгласно Общите условия на дружеството, за периодите, в които не е доставяло топлинна енергия на своите абонати. Решението на Апелативен съд – Велико Търново подлежи на обжалване пред Върховния касационен съд.", "date": "2019.11.15", "title": " Община Габрово спечели делото срещу местната топлофикация и на втора инстанция"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b6%d0%b8%d0%b2%d0%b5%d1%8f%d1%82-%d1%81-572-%d0%bb%d0%b2-%d0%bd%d0%b0-%d0%bc%d0%b5%d1%81%d0%b5%d1%86/", "text": "Доходите се увеличиха с 11,3% за година Българите живеят средно с 572 лв. на месец, показват данните на НСИ. Сумата е доста малка, като се има предвид, че средната заплата за страната нарасна до 1266 лв. Но получаваните заплати, пенсии и социални помощи се разделят между всички членове на семейството. Затова, ако в домакинството има деца или безработен, доходът на човек пада значително. За година доходите на хората са нараснали с 11,3%, обявиха от НСИ. Това основно се дължи на ръст на доходите от заплати с 13,9% и от пенсии с 11,1%. В резултат заплатите формират 56,5% от семейния бюджет, а пенсиите осигуряват още 27,2%. Доходите на домакинствата от социални обезщетения и помощи бележат много сериозен ръст от 48,2%. В резултат 3% от доходите на българите се формират от социални помощи. Наред с това обаче намаляват парите, които хората изкарват с труд извън работната си заплата, както и доходите от самостоятелна заетост. Любопитно е, че над три пъти се увеличават доходите на домакинствата от собственост. За това може би допринася ръстът на жилищата, които се дават под наем. Все повече хора инвестират спестяванията си в имоти и ги дават под наем, като по този начин си осигуряват доходност, по-висока от почти нулевите лихви по банковите депозити. Въпреки това доходите от наеми формират само 0,7% от бюджета на домакинствата. По отношение на разходите на семействата много голям ръст от 16% на годишна база имат средствата, които харчат за здравеопазване. Оказва се, че всяко домакинство дава средно малко над 60 лв. на месец за лекарства и лекарски грижи извън здравните вноски, които влизат в държавния бюджет. Като наред с това разходите за данъци са нараснали с 10%, а за социални осигуровки с 12% спрямо миналата година. Разходите за алкохол и цигари на българите също сериозно нарастват – с 13,3%. Но най-голям ръст от над 26% има на разходите за образование и свободно време. Тук влизат сумите, които домакинствата дават за частни уроци по математика, чужди езици, както и за частни детски градини поради липса на места в държавните. Разходите за плащане на наеми и битови сметки за ток, вода и парно се увеличават със 7,6%. За да имат пари за всички тези разходи, гражданите пестят от дрехи и обзавеждане за дома. Разходите на домакинствата да дрехи и обувки се свиват с 3%, а за жилищно обзавеждане и поддържане на дома – с 15,7%. С увеличението на доходите хората се стремят да спестяват повече. През третото тримесечие внесените суми на депозит от домакинствата са нараснали с 87% на годишна база. Всяко семейство е спестило средно по 85 лв. на месец. Същевременно при взетите от гражданите заеми има спад с 40%, отчитат от НСИ.   Ядем повече плодове и зеленчуци За храна отиват 30% от семейния бюджет За храна отиват 30,1% от разходите на домакинствата, като в това отношение няма почти никаква разлика спрямо миналата година. Същевременно се променя храната на трапезата ни. При повечето храни нараства потреблението на човек от домакинството. По-съществено се увеличава потреблението на плодове – от 5,9 кг на 6,5 кг на човек за месец, и на зеленчуци – от 8,6 кг на 9 кг. Намаление се отчита при потреблението на хляб и тестени изделия – от 7,1 кг на 6,8 кг на човек, както и на кисело мляко. Без промяна е потреблението на месни продукти, сирене и захар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Българите живеят с 572 лв. на месец\t"}
{"url": "https://trud.bg/%d0%bd%d0%be%d1%80%d0%bc%d0%b0%d0%bd%d0%b4%d1%81%d0%ba%d0%b0%d1%82%d0%b0-%d1%87%d0%b5%d1%82%d0%b2%d0%be%d1%80%d0%ba%d0%b0-%d1%81%d0%b5-%d1%81%d1%8a%d0%b1%d0%b8%d1%80%d0%b0-%d0%bd%d0%b0-9-%d0%b4/", "text": "Среща на върха на „Нормандската четворка“ – Русия, Украйна, Франция и Германия – ще се състои на 9 декември в  Париж, съобщи днес Елисейският дворец, съобщи БТА. Перспективата за такава среща беше обсъждана по време на срещата между френския президент Еманюел Макрон и руския му колега Владимир Путин в Брегансон, Франция, на 19 август. След това перспективата за подобна среща беше обсъдена и на форума на върха на Г-7 в Биариц, във Франция.", "date": "2019.11.15", "title": " „Нормандската четворка“ се събира на 9 декември"}
{"url": "https://trud.bg/15-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%be%d1%82-%d0%b5%d1%81-%d0%b7%d0%b0-%d0%b4%d0%b5%d1%82%d1%81%d0%ba%d0%b8-%d0%ba%d1%8a%d1%82%d0%be%d0%b2%d0%b5-%d0%b2%d1%8a/", "text": "15 милиона лева от Оперативната програма „Развитие на човешките ресурси“ ще се предоставят на бизнеса от началото на следващата година, за да разкриват детски кътове във фирмите. От 50 до 150 хиляди лева ще може да получи фирма, за да осигури почасово гледане на деца, съобщи БНР. Условието е детегледачът да се наеме през Бюро по труда, това ще гарантира че той ще бъде обучен. Заместник министъра на труда и социалната политика Зорница Русинова обясни:  „Това е един добър модел, в който ако се наложи по-рано да се прибере дете от ясла или детска градина, може да бъде занимавано там, особено пък малките деца, които до четвърти-пети клас не всички от тях ходят на занимални и имат нужда също по няколко часа да прекарват. Средствата, които сме предвидили, се надяваме да стигнат за около 200 фирми и работодатели в България. Няма ограничение дали това ще са частни фирми, или държавни предприятия, или администрация, или общини“.", "date": "2019.11.15", "title": " 15 милиона лева от ЕС за детски кътове във фирми"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-44/", "text": "Тази събота и неделя: Елизабет Хърли: Страстта е полезна за здравето Един шофьор на такси се обърна към мен и ми каза, че приличам на Лиз Хърли, но изглеждам дори по-добре от нея.           Гола българка в „Декамерон” на Бокачо Реститута Болгаро се появява в Шеста новела от Петия ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " „Труд Уикенд“ – един вестник за два дни"}
{"url": "https://trud.bg/%d0%bf%d0%be%d0%b5%d1%82%d1%8a%d1%82-%d0%bd%d0%b5%d0%b4%d1%8f%d0%bb%d0%ba%d0%be-%d0%b9%d0%be%d1%80%d0%b4%d0%b0%d0%bd%d0%be%d0%b2-%d1%81%d0%b5-%d0%be%d0%bf%d0%bb%d0%b0%d0%ba%d0%b0-%d1%87%d0%b5-%d0%b5/", "text": "“На 80 години и с четири операции станах обвиняем. С мярка “подписка” и забрана да напускам Бургас.” Това се оплака във фейсбук профила си поетът Недялко Йорданов. Разследването срещу него е за катастрофа на 26 март т. г. в Бургас. Тогава Недялко Йорданов блъснал на пешеходна пътека 87-годишен пенсионер. Пострадалият е със счупен крак. Поетът смята, че разследването срещу него е репресия. От прокуратурата заявиха, че Недялко Йорданов е обвинен за причиняване по непредпазливост на средна телесна повреда. От обвинението казаха, че с мярка “подписка” не се налага забрана да се напуска местоживеенето. Самият пострадал е заявил, че няма претенции към Йорданов и не желае да бъде водено наказателно производство. Според постановление на наблюдаващия прокурор деянието е извършено на пешеходна пътека и поради тази причина законът не позволява прекратяване на наказателното производство по искане на пострадалия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Поетът Недялко Йорданов се оплака, че е обвиняем\t"}
{"url": "https://trud.bg/%d1%84%d0%b0%d0%bb%d0%ba%d0%be%d0%bd%d1%8a%d1%82-%d0%be%d1%81%d0%bb%d0%b5%d0%bf%d1%8f-%d0%bd%d0%b0%d0%b4-%d1%81%d0%be%d1%84%d0%b8%d1%8f-%d0%be%d0%b1%d0%b7%d0%be%d1%80/", "text": "Спират го от полети Правителственият “Фалкон” с премиера Бойко Борисов на борда беше приземен ръчно на пистата на летище София на връщане от Срещата на върха в Солун. Това се наложило, след като навигационната система на самолета отказала и пилотите, и бордният инженер не успели да я рестартират. Това е поредният инцидент с летателното средство. Ситуацията е била високорискова и “ако сте в самолета, е доста опасно”, заяви шефът на “Авиоотряд 28” ген. Тодор Коджейков. Фалконът е направил втори кръг над летището и е опитал отново да кацне, което е било успешно. “Техническата проверка е винаги на ниво. Гарантираме, че всеки път преди излитане се прави проверка и техническа експертиза”, каза още ген. Коджейков. “Това, че пилотите познават територията, им е помогнало да кацнат. По отношение на поддръжката мога да кажа, че тя е на високо ниво. Не е имало проблеми с части и осигуряването на поддръжката се прави по всички високи изисквания на авиационната безопасност. Не се правят никакви компромиси с безопасността на самолета, категоричен бе Коджейков. Той обяви, че се очаква експертизата на инженерите и звеното за безопасност, за да стане ясно каква е била повредата и какъв ремонт има нужда. Дотогава самолетът няма да бъде в движение. “Правителственият “Фалкон” ще бъде спрян, докато не се установи причината за аварията. Заради тези проблеми, които той прави, може би трябва да се погледне по друг начин на тази машина. Тук не става въпрос за годините”, заяви Коджейков. Той добави, че не е лошо да се помисли за нов самолет. Според него такова решение трябва да бъде взето, за да се избегнат подобни инциденти. Той припомни, че в правителствения самолет се возят президентът, министър-председателят и представители на управлението на държавата и че най-важна е сигурността на пътниците.   Шест аварии за 4 години 11 февруари 2015 г. Каца аварийно на летище София, след като единият колесник не се прибира. 18 февруари 2015 г. За втори пореден път след излитане информационното табло е дало сигнал, че колесникът не се е прибрал. 15 Април 2015 г. Техническа повреда, при която отново включила светлинната сигнализация за проблем при прибиране и спускане на колесника на самолета. Тогава е изпратен за ремонт в Швейцария. 30 август 2019 г. При излитане от Варна за Пловдив и трите колесника не се затварят. 10 април 2019 г. Пука гума при кацане в Брюксел. 15 ноември 2019 г. Навигационната система отказва напълно при опит самолетът да се приземи в София.   Костов го купува за $42 млн. Злополучният правителствен “Фалкон” е бил купен по личното настояване на Иван Костов преди близо 18 години. През ноември 1998 г. правителството на Костов възлага на тогавашния транспортен министър Вилхелм Краус да вземе самолет с функциите на лаборатория за облитане и ВИП цели. В началото на 1999 г. е сключен договор с френската компания “Дасо интернешъл” за изработката на нов самолет “Фалкон-2000”, както и за продажбата и възможността на връщане на стария “Фалкон-50”. За последния са платени 12,3 милиона долара. Новият самолет е доставен през юли 2001 г. за 29,3 милиона долара. За двете машини заедно с оборудването и резервните части РВД е трябвало да плати по договора 42 милиона долара. От тях реално са преведени 35.8 милиона долара, сочи доклад на комисия, назначена през 2002 г. от транспортния министър в кабинета на царя – Пламен Петров.   Французите го правят за бизнесмени Правителственият самолет е колкото луксозен, толкова и неудобен. В салона му се побират едва деветима пасажери. Иначе Фалкон 2000 е един от най-успешните модели на френската компания “Дасо Авиасион” в сферата на бизнес авиацията. Представлява двумоторен самолет от бизнес класа за регионални полети. Произвежда се от самолетостроителната компания “Дасо Авиасион” и е летателен апарат от разработената серия “Фалкон бизнес самолети”. Оригиналната версия е сертифицирана през 1994 г. Самолетът е със специално разработени малки реактивни турбовентилаторни двигатели тип CFE738, вариант CFE738-1-1B, на самолетостроителната фирма от САЩ CFE. Различните му модели могат да превозват от 8 до 19 пътници. Екипажът му е от двама души. Дължината му е 20,23 м. Височината – 7,06 м. А около 7000 км е дължината на полетите, които може да извършва. Максималната му скорост е 890 км в час и може да се издигне на 14 000 м височина.   С 20% дял ще участваме в терминала Бургас – Александруполис България ще участва с 20% дял като акционер в проекта за играждането на терминал за втечнен природен газ Бургас – Александруполис. Това заяви премиерът Бойко Борисов след срещата си с посланика на САЩ в Гърция Джефри Пиат. “Акцент на срещата ми с посланика на Съединените американски щати в Гърция Джефри Пиат бе диверсификацията на източниците и маршрутите за доставка на природен газ за България и региона на Югоизточна Европа. Отбелязах извършените от началото на 2019 г. до момента доставки на втечнен природен газ за българския пазар – 396 млн. куб. метра, в това число 182 млн. куб. метра газ с произход САЩ”, каза още Борисов. “В момента “Булгаргаз” прави анализ за количествата втечнен природен газ, които предстои да резервира в рамките на втората обвързваща фаза на пазарния тест”, поясни премиерът. В хода на разговора беше дадена висока оценка за сътрудничеството между България и САЩ в областта на сигурността и отбраната като партньори в НАТО. На Четвъртата среща на Върха в Солун премиерът се срещна и с гръцкия си колега Кирякос Мицотакис. “Ускорената реализация на газовия интерконектор между България и Гърция е приоритетен не само за нас, но и за целия регион. Само преди дни проверих напредъка на изграждането на дейностите на връзката, чийто старт беше даден през месец май тази година. Така ще подобрим енергийната сигурност на цяла Югоизточна Европа”, категоричен беше Борисов. “Нашите две страни са стълбове на стабилност в региона и силни застъпници на регионалното сътрудничество и европейската и евроатлантическа интеграция на страните от Западните Балкани”. Тази обща позиция изразиха в хода на срещата министър-председателят Борисов и гръцкият премиер Мицотакис. Бойко Борисов и Кирякос Мицотакис бяха единодушни, че България и Гърция са стратегически партньори и в този контекст е необходимо поддържането на приятелски и отворен диалог във всички сфери от общ интерес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Фалконът ослепя над София (обзор)\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b8%d0%b4%d0%b8-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d1%81-%d0%b1%d0%be%d0%bb%d0%bd%d0%b8%d1%87%d0%bd%d0%b8/", "text": "Кой е предложил идеята за промяна в Закона за болничните няма значение, това е решение на Коалиционния съвет, на който аз не съм присъствал. Това каза Александър Сиди, депутат от ВМРО, за идеята да не се плаща първия ден от болничния, решена на Коалиционен съвет в четвъртък. „Излязохме с няколко много важни решение, да се справим с редица въпроси за решаване на проблема с безплатните детски градини, заделяне на един фонд за детските заведения и увеличение на пенсиите“, подчерта Сиди по  . „Решението с болничните е кризисна мярка. Идеята е да се наказват недобросъвестните служители. Това е разговор, който тепърва започва в Народното събрание. Важно е да уточним, че това е мярка, която няма да обхваща определени групи хора майките например, както и работниците, които са в трайна нетрудоспособност след трудова злополука“. „Ние ще подкрепим решението на Коалиционния съвет. Това ще бъде дебат от всички страни и след това ще се пусне за гласуване в зала. „Видяхме, че вчера беше казано, едно, днес вече е променено по друг начин. Предполагам, че по време на самия дебат, по време на самите разговори, вероятно ще има такива, на Тристранен съвет, между работодателски организации, синдикатите и правителството, и те биха могли да стигнат до друго решение. Искам да подчертая, че това, което правим и беше предложено е европейска практика в не малка част от държавите от ЕС и там мерките са още по-рестриктивни. Ние взаимстваме от нея за да прекратим тези фалшиви болнични. Сигурен съм, че с един добър дебат, ще се вземе едно добро решение“, подчерта Сиди. „Ние от „Обединени патриоти“ настоявахме минималната пенсия да стане 300 лв. На този етап, тя ще бъде вдигната до 250 лв. Ясно е, че не са достатъчни, но е ясно, че нашата битка върви в правилната посока,не с много, но в правилната посока и до края на мандата смятам, че ще достигнем 300 лв мин пенсия“, добави той.", "date": "2019.11.15", "title": " Александър Сиди: Решението с болничните е кризисна мярка, взаимствана от ЕС"}
{"url": "https://trud.bg/%d0%b8%d0%b7%d0%bf%d0%be%d0%ba%d0%b0%d1%80%d0%b0%d1%85%d0%b0-%d1%81%d0%b5-%d0%b7%d0%b0-%d0%bd%d0%b5%d0%bf%d0%bb%d0%b0%d1%82%d0%b5%d0%bd%d0%b8%d1%8f-%d0%b1%d0%be%d0%bb%d0%bd%d0%b8%d1%87%d0%b5%d0%bd/", "text": "Синдикатите реагираха остро на идеята и заплашиха с протести, ако мярката не падне Изключения се предвиждат за майките с болно дете и хора, които са претърпели трудова злополука Предложението първият ден от болничния да не се плаща скара депутатите. Мярката беше представена в четвъртък след среща на ГЕРБ и “Обединените патриоти”. Юлиан Ангелов от ВМРО и Менда Стоянова от ГЕРБ размениха реплики около това кой е предложил мярката на съвета на коалицията. “Предложението е на управляващата коалиция и е в пакет, оттам нататък всичко друго е опит за създаване на напрежение в коалицията, което не съществува. Всеки има право да има позиция, но това е политическото ни решение”, коментира министърът на финансите Владислав Горанов. Той добави, че “нито г-жа Стоянова (б.а. – Менда Стоянова), нито народният представител от ВМРО (б.а. – Юлиан Ангелов) са присъствали на заседанието на политическия съвет и коментирали грешно пакета от предложения”. “Впечатление прави нарастването само за няколко години при равен брой заети с близо удвояване на броя на дните във временна неработоспособност. Това е проблем, който трябва да бъде адресиран”, заяви Горанов.   Владислав Горанов, финансов министър: “Предложението е на управляващата„ коалиция и е в пакет, оттам нататък всичко друго е опит за създаване на напрежение”   Ерол Мехмед, депутат от ДПС и член на Социалната комисия: “Категорично не приемаме аргументите на управляващата коалиция – първият ден от болничните да не се заплаща. За нас това е скрито увеличение на осигурителната вноска. Първо да кажа, че документът все още не е внесен в Народното събрание, затова нашият коментар ще бъде кратък. Не може да се отнемат права на работници и ако това е въпрос на контрол това да се отнася към правата на почтените трудещи се. Още повече тук ще стане въпрос за правата на майките с деца.”   Корнелия Нинова, председател на БСП: “С решението за болничните управляващите признават безсилието на правителството да се справи със злоупотребите. Коалиционният съвет на управляващите ГЕРБ и ОП са взели решение да не се изплаща първият ден в болничните. Вместо контрол и наказание за тези, които ползват фалшиви болнични, се наказват изрядните работници. Решението е възможно най-несправедливото – призоваваме всички работещи да не го приемат мълчаливо. От БСП категорично се противопоставяме. Имат нашата парламентарни и политическа подкрепа в защита на техни основни права.”   Юлиан Ангелов, “Обединени патриоти”: “Предложенията на “Обединени патриоти”, които бяха на коалиционния съвет, са следните – вдигането на минималната пенсия на 250 лв. и освобождаване от такси на 4, 5 и 6-годишните от детските градини. Другите предложения са от колегите от ГЕРБ. За болничния естествено, че не сме предлагали. Това е предложение на финансовия министър. Не даваме назад, а казваме каква е истината. Ако някой се срамува от това, което е предложил, той трябва да се обяснява. Тези предложения са подкрепени на коалиционен съвет, но не сме ги предложили ние.”   Даниела Дариткова, председател на ПГ на ГЕРБ: “Първият ден от болничния няма да се заплаща, но ще се вдигне минималната пенсия. Това ще накара хората да се замислят дали може да изчакат и да се лекуват преди да си вземат болнични. Сумите, които се изплащат за тези дни, са нараснали от 313 милиона лева до 632 милиона лева. Това затруднява както държавното обществено осигуряване, така и работодателите. Коалицията предлага стъпка напред за ограничаването на неправомерното ползване на болнични. Мерките няма да важат за майките с болни деца и за пострадалите при трудова злополука.”   Менда Стоянова, председател на бюджетната комисия в НС: “Първият ден от болничния ще се плаща при болно дете и при трудова злополука. Тепърва работна група ще подготви конкретните текстове, в които ще се разпише кога ще се правят изключения. Няма 100% справедливост. Съгласихме се с мерките, макар че те не са безспорни. Само за няколко години броят на дните в болнични са се увеличили драстично – повече от два пъти. В момента имаме 18 млн. болнични дни. 638 млн. лв. се плащат за болнични. Това е три пъти повече отпреди пет години. Ако кривата продължава да расте, след 5 г. просто няма да остане кой да работи.”   Пламен Димитров, лидер на КНСБ “Премиерът Борисов да оттегли предложението за болничните или ще предприемем действия. Някой се е объркал, ако мисли, че този въпрос ще мине лесно. Хората са чувствителни по тази тема. Те ще реагират и ние ще ги поведем. Стотици хиляди хора ще пострадат, без да имат никаква вина. Как ще обясним на една майка, която трябва да си гледа болното дете, че първият ден няма да є бъде платен. Около 10 пъти в годината една майка взима болнични. Това означава да й вземем горе долу половин заплата на година, без да є обясним защо. Това е скандално.”   Цветан Симеонов, председател на БТПП: “Нашето становище е, че не трябва работодателите да се натоварват с нито един ден болнични. Различните варианти, които сме предлагали, все още са актуални – постепенно намаляване на разходите на работодателите и прехвърлянето им изцяло към бюджета на ДОО. Неизплащането на първия ден от болничния е важна мярка по пътя към усъвършенстване на цялостната дейност във връзка с тях, при очевидните затруднения или нежелание от контролните органи за справяне с проблема. Това е позната и работеща практика и в други страни.”   Кирил Домусчиев, председател на КРИБ: “Конфедерацията на работодателите и индустриалците в България – КРИБ подкрепя напълно предложението първия ден от болничните да не се заплаща. Това е наше искане, направено много отдавна – веднага след приключването на световната финансова криза, тъй като плащането на първите три дни болнични от работодателя беше включено само като временна антикризисна мярка. Предложението ще ограничи злоупотребите с болнични, практиката съществува в много европейски страни. Как да плащаме, когато цял свят видя злоупотребите в пазарджишката болница и системата на ТЕЛК като цяло.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.15", "title": " Изпокараха се за неплатения болничен лист (обзор)"}
{"url": "https://trud.bg/%d1%84%d0%be%d0%bd%d0%b4-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d1%89%d0%b5-%d1%82%d1%8a%d1%80%d1%81%d0%b8-431-%d0%bc%d0%bb%d0%bd-%d0%bb%d0%b2-%d0%be%d1%82/", "text": "ДФ „Земеделие“ стартира процедура по откриване на производства за публично държавно вземане, след проверките на 288 проекта, получили финансиране за изграждане на къщи за гости, съобщиха от ДФЗ. До момента са открити 253 производства за общо 46,4 млн. лв. От тях 158 проекта са с наложена пълна санкция от 100% за общо 43,1 млн. лв. Останалите 95 проекта са с частична санкция, която възлиза на 3,3 млн. лева. Проектите, на които не е наложена санкция към момента са 23. По останалите 12 инвестиции още няма произнасяне и са в процес на обработка. За тях е необходимо извършване на детайлизиран анализ и проверка, включително получаване при необходимост на информация и от други институции. Най-честите нарушения са свързани с неизпълнение на показателите на одобрения бизнес план. По-конкретно, установените нарушения за неизпълнение на реализираните приходи от подпомогнатата дейност, неизпълнение на ангажимента за създаване на нови работни места, липса на активи, за които е изплатена субсидията, както и изкуствено създадени условия, с цел получаване на предимство в противоречие с целите на мярката.", "date": "2019.11.15", "title": " Фонд „Земеделие” ще търси 43,1 млн. лв. от  къщи за гости за нарушения"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d1%81%d1%82%d0%b5%d0%bd%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%be%d1%82/", "text": "Белият дом публикува стенограмата от първия телефонен разговор между президента на САЩ Доналд Тръмп и украинския му колега Владимир Зеленски на 21 април 2019 година, предава TACC. Както става ясно от документа, целият 16-минутен разговор всъщност представлява размяна на любезности. По време на него не са били обсъждани истински съществени въпроси. Президентът на САЩ Доналд Тръмп е поздравил украинския си колега за победата на президентските избори и двамата президенти са разменили принципни покани за посещения в двете страни съответно. В краткия разговор не се говори за Байдън или корупцията, но Тръмп споменава, че е бил водещ на конкурса „Мис Вселена“, когато той се е състоял в Украйна. На раздяла Зеленски е казал на Тръмп, че ще учи английски, за да общуват лично. Тръмп е отговорил с благодарност, като е подчертал, че е „много впечатлен“ от чутото. Той е признал, че едва ли би могъл да овладее основите на украинския език за общуване със Зеленски.   Втори телефонен разговор между двамата държавни глави, четри дни по-късно, на 25 юли, предизвика разследването за импийчмънт срещу Тръмп. Демократите настояха, че той е злоупотребил с властта си, притискайки Зеленски да разследва неговия политически съперник – бившия американски вицепрезидент Джо Байдън. Те също така го обвиниха, че е отказал помощ на Украйна, за да окаже натиск върху Зеленски да започне разследване.", "date": "2019.11.15", "title": " Белият дом публикува стенограмата от първия телефонен разговор между Тръмп и Зеленски"}
{"url": "https://trud.bg/%d0%bf%d1%80%d0%be%d1%84-%d1%82%d0%be%d0%b4%d0%be%d1%80-%d0%ba%d0%b0%d0%bd%d1%82%d0%b0%d1%80%d0%b4%d0%b6%d0%b8%d0%b5%d0%b2-%d0%bf%d0%be%d1%87%d0%b8%d0%bd%d0%b0%d0%bb%d0%be%d1%82%d0%be-3-%d0%b3%d0%be/", "text": "Починалото 3-годишно дете е било заразено с риновирус. Това каза проф. Тодор Кантарджиев, директор на Националния център по заразни и паразитни болести, по  . По-рано днес министърът на здравеопазването Кирил Ананиев разпореди спешна проверка в три столични болници заради смъртта на детето. Проверяваните лечебни заведения са Педиатричната болница „Професор Иван Митев“, болница „Лозенец“ и Пирогов. Причината е, че детето е преминало и през трите преди да се стигне до фаталния край. Първо родителите завели момченцето си в Педиатричната болница, откъдето го изписали за домашно лечение. След това отишли и в болница „Лозенец“, където детето било прегледано и също освободено за домашно лечение, защото нямало температура. По-късно състоянието на момченцето се влошило и родителите го завели отново в Педиатрична болница, където го приели. Състоянието му обаче се влошило много бързо и го откарали в „Пирогов“, където в изключително тежко състояние и въпреки усилията на лекарите, то починало. Родителите са изразили съмнения, че цялото това прехвърляне от болница на болница е било фатално за живота на детето. Тази вечер станаха ясни и резултатите от Националната референтна лаборатория. „Днес, 15 ноември, в Националната референтна лаборатория се получи материал от 3-годишно дете от института „Пирогов“. Без генетични методи беше доказан риновирус. Не твърдим, че това е причината за смъртта, но риновирусът е една инфекция, която понякога може да протече много тежко“, каза проф. Тодор Кантарджиев. От два месеца предупреждавам, че в нашата страна, особено в по-големите градове, се разпространяват риновируси, които преминават с кашлица, понякога висока температура, засяга се обикновено гърлото и долните дихателни пътища. Много рядко риновирусът може да причини и тежки усложнения на белия дроб, каза специалистът.", "date": "2019.11.15", "title": " Проф. Тодор Кантарджиев: Починалото 3-годишно дете е било с риновирус"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b2%d0%b5%d1%82%d0%b0-%d0%b3%d0%be%d1%80%d0%b0-%d0%b2%d0%b5%d0%ba%d0%be%d0%b2%d0%b5-%d0%bd/", "text": "Света гора векове наред има своето благотворно влияние в православната общност и се надявам, че връзките й с България ще продължат да се развиват и задълбочават. Това заяви държавният глава Румен Радев на среща днес с протоепистата йеромонах Стефан и духовното ръководство на Света гора – Свещеният Кинотис, съставен от представители на всеки от 20-те православни манастира. Българският президент е на посещение в Света гора за участие в празника на българския православен манастир „Св. Великомъченик Георги Зограф“ – 16 ноември, съобщиха от прессекретариата на държавния глава Румен Радев разгледа административния център Карея и подчерта, че Света гора е наситено с история място, в което православните народи имат свои представители, живеещи в мир и хармония, основани на единната история и православната вяра. „Българските владетели, както и владетелите на други православни държави, са давали своя принос в създаването, укрепването и поддържането на светогорските манастири“, посочи държавният глава. От своя страна представителите на манастирските братства в най-тежките за православните народи времена са извършвали своята просветителска и апостолска мисия, подкрепяйки с вяра, слово и дело своите православни братя. По думите на президента, повече от хилядолетното съществуване на Света гора като консолидирана православна общност се дължи на хармоничното съчетаване на управленска автономия на всеки от манастирите с правила за координация и обединяване около общи решения, ползотворни за цялото православно християнство в Югоизточна Европа. Протоепистата йеромонах Стефан и представителите на Свещения Кинотис посрещнаха тържествено Румен Радев като държавен глава на православна България пред централната църква „Св. Богородица“ в Карея. Протоепистата йеромонах Стефан подчерта дълбоките исторически и духовни връзки на Света гора с България, както и приноса на многото български духовници и мъченици за православната вяра, живели, учили и творили в Света гора, допринасяйки за общото ни духовно наследство. Те са „онова духовно кандило, което българският народ държи запалено пред лицето на Света Богородица“, заяви йеромонах Стефан. Той изрази увереност, че силната духовна връзка със страната ни ще продължи да се задълбочава и в бъдеще, а православната вяра в България ще се пази и развива с помощта на Света Богородица. Посещението на президента Румен Радев в Света гора продължава с посещение на българската духовна и национална светиня – православният  манастир „Св. Великомъченик Георги Зограф“.", "date": "2019.11.15", "title": " Президентът Радев: Света гора векове наред има своето благотворно влияние в православната общност"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%be-%d1%80%d1%83%d1%81%d0%ba%d0%b8%d1%8f-%d0%bf%d1%80%d0%be%d0%b5%d0%ba%d1%82-%d0%bd%d0%be/", "text": "Директорът на Българския културен институт в Москва Буряна Ангелакиева и Генералният директор на Държавната библиотека за чуждестранна литература в руската столица „М. И. Рудомино” Михаил Шепел подписаха двустранно споразумение за намерения по отношение на продължаването на проекта „Нов български роман“. Церемонията по подписването се състоя в Санкт Петербург днес в рамките на VIII Международен културен форум и в присъствието на представители на Министерство на културата на България, съобщиха от ведомството. Проектът „Нов български роман“ е насочен към популяризиране на най-добрите образци на съвременната българска литература в рускоезичното пространство. Споразумението включва съвместна работа по издаването на поредица от книги и организирането на съпътстващи събития в двете страни през следващите три години. Проектът е насочен и към съвместна работа по развитието и поддържането на българско-руския художествен превод. Сред издадените до момента книги по проекта, които се радват на голям читателски интерес, са „Майките” на Теодора Димова, „Естествен роман” на Георги Господинов, трилогията на Анжел Вагенщайн „Прокудените. Двадесетият век” („Петокнижие Исааково“, „Далеч от Толедо“, „Сбогом Шанхай“). VIII Санкт-Петербургски международен културен форум се организира от Министерството на културата на Руската федерация и тази година се провежда в периода от 14 до 16 ноември. Събитието обединява водещи експерти в областта на културата, обществеността и академичните среди от целия свят. По време на събитието участниците влизат в открит диалог и обмен на опит за развитие на международно сътрудничество и обсъждат актуалните тенденции в областта на културата. Богатата фестивална и концертна програма включва най-добрите руски и чуждестранни театрални представления, гала концерти, филми, специални срещи с известни настоящи режисьори, музиканти, театрални и филмови артисти.", "date": "2019.11.15", "title": " Продължава българо-руския проект „Нов български роман“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d1%81%d0%b8%d0%b3%d1%83%d1%80%d0%bd%d0%b0-%d1%81%d1%8a%d0%bc-%d1%87%d0%b5-%d0%bd%d1%8f%d0%bc%d0%b0-%d0%b4/", "text": "Сигурна съм, че няма да се стигне до нова газова криза. Това заяви министърът на енергетиката Теменужка Петкова. „На 31 декември 2019 г. изтича договорът за транзит на газ между Украйна и Русия, а в момента се водят преговори с посредничеството на ЕС за постигането на нова договореност, която да е в интерес на всички“, уточни Петкова по  . Тя отбеляза, че газохранилището в Чирен е пълно и са направени проверки на всички предприятия, които работят с природен газ и всички те са запасени според законовите изисквания за енергийния резерв с гориво за 45 дни. „В края на миналата година ние актуализирахме нашата енергийна стратегия и включихме разширение на газопреносната мрежа – от турската граница до Сърбия и вече се работи по него. Въведение са в експлоатация първите 11 километра от него до компресорна станция „Странджа“ и ако се наложи може да потече газ и оттам. Работи се вече активно и по газовия конектор с Гърция, археологическите проучвания са приключили и е започнало реалното строителство“, каза министърът на енергетиката. По думите й, вече се чувстват първите плодове от диверсификацията и вноса на втечнен американски природен газ. „Булгаргаз“ е поискал намаляване на цената му. До края на ноември трябва да е готов и списъкът на компаниите, с които ще се преговаря за строежа на АЕЦ „Белене“, заяви ощв енергийният министър. Тя е категорична, че няма да се дават държавни или корпоративни гаранции за строежа на новата атомна централа, нито ще се сключват договори за задължително закупуване на ток. „Очаквам предложенията да са в параметрите, които сме предложили“, заяви енергийният министър.", "date": "2019.11.15", "title": " Министър Петкова: Сигурна съм, че няма да се стигне до нова газова криза"}
{"url": "https://trud.bg/%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%be%d1%82%d0%be-%d1%81%d1%8a%d1%82%d1%80%d1%83%d0%b4%d0%bd/", "text": "Президентът на Македония Стево Пендаровски, отговаряйки на въпрос на журналисти за призива на премиера Зоран Заев към руските бизнесмени да инвестират в страната и дали това ще бъде алтернатива на членството в ЕС, каза, че е добре всички да призовават чуждестранните инвеститори да инвестират в страната, пише Plusinfo.mk. „Това са две неща, които нямат нищо общо помежду си. Добре е, че премиерът отправи призив, всички трябва да призоваваме всички чуждестранни бизнесмени да инвестират в страната ни. Инвестициите на руски компании днес и в бъдеще не означава, че сме в несъответствие с европейското законодателство или че това може да бъде пречка за нашето сближаване, преговори и бъдещо членство в ЕС “, каза Пендаровски. Според него е пределно ясно, че сътрудничеството с Евразийския икономически съюз преди и след приемането в ЕС е различно нещо и когато страната стане член на ЕС, тя ще трябва да се съобразява с търговските правила на единния европейски пазар. Относно опита за засилване на руските инвестиции в страната и на фона на призива на САЩ за икономически санкции срещу Русия, Пендаровски казва, че евентуални санкции срещу Руската федерация могат да имат много негативен ефект върху македонската икономика.", "date": "2019.11.15", "title": " Пендаровски: Икономическото сътрудничество с Русия не е пречка за членството в ЕС"}
{"url": "https://trud.bg/%d0%ba%d0%b0%d0%b7%d1%83%d1%81%d1%8a%d1%82-%d0%be%d1%82%d0%bf%d0%b0%d0%b4%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b5-%d1%81%d0%b5-%d0%bd%d1%83%d0%b6%d0%b4%d0%b0%d0%b5/", "text": "Неприятен казус, който стоеше на дневен ред пред България през последните месеци, отпадна окончателно. По-рано тази година се появи издържана теза, според която за „лъвовете“ беше по-изгодно да загубят квалификацията с Чехия в неделя. Причината се коренеше в потенциалното класиране за баражите в Лига на нациите, които могат да осигурят квота за Евро 2020. Информацията се появи след поражението от същия съперник с 1:2 в Прага. Тогава шансовете на „трикольорите“ за първите 2 места в групата бяха сведени до минимум и започнаха сметките. Според тях България имаше сериозни основания да стиска палци Чехия, а не Косово, да заеме второто място в евроквалификациите. Причината е, че тази държава е една от 12-те в Лига В от Лигата на нациите и ако се класира през въпросните квалификации, ще освободи едно от местата за финалната фаза от квотата на новия турнир. Поради факта, че Косово е в по-долна лига от България, нашите нямаха полза този отбор да измести Чехия. Въпросните сметки обаче отпаднаха, след като чехите надвиха Косово с 2:1 и си осигуриха предсрочно втората позиция с 4 точки преднина кръг преди края.", "date": "2019.11.15", "title": " Казусът отпадна: България не се нуждае от загуба срещу Чехия"}
