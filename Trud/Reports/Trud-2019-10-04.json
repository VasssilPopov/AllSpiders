{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%83%d1%87%d0%b0%d1%81%d1%82%d1%8a%d0%ba-%d0%b2-%d0%b8%d1%82%d0%b0%d0%bb%d0%b8%d1%8f/", "text": "Двама служители на реда са били убити при стрелба в полицейски участък в италианския град Триест. Други трима са ранени. Огънят е бил открит от двама арестанти, които полицаи придружавали в участъка след опит за кражба на скутер. Стрелбата предизвика паника сред хората наоколо. Според информация на полицията стрелците са братя. Те са избягали, а по-късно са били задържани, информира   Тяхната самоличност все още не се съобщава. Стрелбата в Италия се случва само ден след убийството на четирима френски полицаи във Франция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Стрелба в полицейски участък в Италия, двама служители на реда загинаха"}
{"url": "https://trud.bg/%d1%87%d0%b5%d0%bb%d0%b5%d0%bd-%d1%83%d0%b4%d0%b0%d1%80-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%ba%d1%80%d0%b0%d0%b9-%d1%81/", "text": "Тежка катастрофа е затворила за движение Прохода на републиката. Инцидентът е станал в района на село Пчелиново, предава  Според първоначалните данни e имало челен удар между два леки автомобила, като едната от колите се е запалила. Незабавно към мястото са изпратени екипи на полицията и пожарната. По информация на Нова тв при катастрофата са загинали четирима души – мъж, жена и две деца. Те са пътували в запалилата се кола. По неофициална информация на МВР загиналите са семейство, пише  Временно леките автомобили трябва да използват обходен маршрут през прохода „Шипка“, а тежкотоварните изчакват на място. Междувременно край Враца две коли са се ударили челно. Едната от тях се е запалила, изгорял е пътник на задната седалка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Челен удар между два автомобила край село Пчелиново, четирима загинаха"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-38/", "text": "Тази събота и неделя: Меган Фокс: Славата ме срина Една секс икона на 33.             Френски роман уби любима на Дебелянов Баща застреля дъщеря си заради “Афродита” на Пиер Луис.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " „Труд Уикенд“ – един вестник за два дни"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b4%d1%83%d1%88%d0%b8-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%81%d0%bb%d0%b5%d0%b4-%d0%b0%d0%ba%d1%86%d0%b8%d1%8f%d1%82%d0%b0-%d0%b2/", "text": "Специализирана прокуратура привлече към наказателна отговорност седем лица за участие в организирана престъпна група с цел изнудвания и отвличания в гр. София. Сред обвинените е бивш нотариус, работел до 2010 година, съобщават от държавното обвинение. Участниците бяха задържани при съвместни действия по разследването на Специализирана прокуратура и ГД „БОП“-МВР на 03.10.2019 год. в столичния квартал „Малашевци“. На петима от обвиняемите лица е наложено задържане до 72 часа. За всеки един от тях Специализирана прокуратура ще внесе на 05.10.2019 год. искане до Специализиран наказателен съд за постоянното им задържане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Седем души с обвинения след акцията в „Малашевци“, сред тях и бивш нотариус"}
{"url": "https://trud.bg/%d0%b4%d0%b0%d0%bd%d0%b8%d1%8f-%d0%b8-%d0%be%d1%89%d0%b5-10-%d1%81%d1%82%d1%80%d0%b0%d0%bd%d0%b8-%d0%be%d1%82-%d0%b5%d1%81-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d1%82-%d0%b7%d0%b0/", "text": "Дания, подкрепена от още 10 държави-членки на Европейския съюз, призова в петък за забрана в целия ЕС на дизелови и бензинови автомобили до 2040-а година като част от борбата с изменение на климата, съобщава  Дания направи това предложение по време на среща на министрите на околната среда на ЕС в Люксембург. ЕС има за цел да намали въглеродните месии в блока с 40% до 2030-а година, като Европейската комисия планира да ги сведе до нула до 2050-а година, за да помогне за спиране на глобалното затопляне. „Трябва да признаем, че малко прибързаме“, посочи след срещата пред Ройтерс датският министър за климата и енергетиката Дан Йоргенсен. Той обаче отбеляза, че се надява забраната на дизеловите и бензиновите автомобили да окаже натиск върху Комисията да предложи постепенно прекратяване на превозните средства, захранвани с изкопаеми горива, през следващите десетилетия. Дания „хвърли медийна бомба“ още през октомври 2018-а година, когато обяви, че ще забрани до 2030-а година продажбата на всички автомобили, захранвани с изкопаеми горива, но впоследствие отхвърли идеята заради нарушаване на правилата на ЕС. Дан Йоргенсен посочи, че ако ЕС не може да постигне съгласие за забрана в рамките на целия съюз, би било добре, ако на отделните държави бъде разрешено да приложат такава мярка. „План А би бил това да се превърне в обща европейска забрана“, каза той пред Ройтерс.. На Литва, Латвия, Словения, България и няколко други страни беше препоръчано да направят повече, за да спрат „изтичането на въглерод“ посредством продаваните от Западна Европа автомобили втора употреба в посока Източна Европа. Според Дан Йоргенсен е важно посоките на дългосрочната политика на ЕС да достигна до производителите на автомобили и че следващата стъпка на Дания е да се формира съюз с още 10 страни-членки в подкрепа на предложението за забрана на дизелови и бензинови автомобили до 2040-а година. „Смятам, че след това и други ще ни последват“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Дания и още 10 страни от ЕС призовават за забрана на дизелови и бензинови автомобили"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "Американският държавен секретар Майк Помпео заяви днес в Скопие, че САЩ ще продължат да бъдат партньор на Северна Македония, и предупреди страната да се пази от руско и китайско влияние, съобщи телевизия Алсат-М, цитирана от БТА. На пресконференция в Скопие Помпео благодари за приноса на Северна Македония в мисиите на НАТО и изрази увереност, че тази есен Сенатът на САЩ ще одобри протокола за членството й в алианса.  Помпео приветства Преспанското споразумение с Гърция и договора за добросъседство с България, които подобряват  връзките и стабилността на Балканите. Държавният секретар на САЩ подчерта, че борбата с корупцията е много важен елемент в процеса на интеграция в ЕС и НАТО. Той говори и за влиянието на Русия и Китай в региона, като добави, че не те, а „сърцата и умовете на гражданите на северна Македония“ трябва да водят държавата напред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Помпео предупреди Северна Македония да се пази от руско и китайско влияние"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%b3%d0%be%d1%80%d0%b8%d0%b2%d0%b0-%d1%81%d1%8a%d1%81%d0%b8%d0%bf%d0%b2%d0%b0%d1%82-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb/", "text": "Ремонтът стига до 10 хиляди лева Искат правила за сервизите Незаконните автомобилни горива имат повече сяра от стандартните. Това коментира Емил Германов, председател на сдружение “Съюз на автосервизите”. Карането с такова гориво води до бавна смърт на двигателя, допълни той. “При изгарянето на горивото се получава сярна киселина, която разваля филтри, клапани и турбокомпресори. Стойността на ремонта стига до 10 хиляди лева”, допълни още специалистът. В България над 80% от колите са над 15 години, което показва, че по пътищата у нас има стари и опасни коли, които застрашават живота и на останалите участници в движението, каза още Германов. Заради това според него е добре да се забрани вноса на коли над 10 години. В страната има над четири милиона автомобила от тях над 10-годишни са 3,5 милиона или 86%. А 1,5 милиона са над 20-годишни. Всяка година у нас се регистрират около 300 хиляди автомобила, но от тях само 10% са нови. “В страната има около 5700 автосервиза, но 80% са в сивата икономика и не плащат данъци и осигуровки. Няма никакви изисквания за дейността на автосервизите и всеки може да почне да поправя коли. А търговията с резервни част е система за разкомплектоване на крадени коли”, каза Германов. В тази връзка за обществено обсъждане беше качен закон за пътните превозни средства, с който се въвежда режим за регистрация на сервизите. Но той още не е приет от Министерски съвет, уточни експертът. В нелегалните сервизи цените са два три пъти по-ниски отколкото при тези, които плащат всички налози. Заради това легалните сервизи са принудени да правят компромиси с качеството, за да могат да се конкурират със сивия сектор. Автосервизи от години искат да бъде приет закон, който да регламентира дейността им, но досега това все още не се е случило. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Незаконни горива съсипват автомобилните двигатели\t"}
{"url": "https://trud.bg/1-494-883-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b5-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0%d1%82-%d0%bd%d0%b0-%d0%bc%d0%b8%d0%bd%d0%b8%d0%bc%d1%83%d0%bc%d0%b0/", "text": "1 494 883 българи са се осигурявали на минимума, това показват данни на финансовото министерство, изнесени от ресорният министър Владислав Горанов. Техният брой е най-голям в групата, следван от този с доходи до 12 000 лв. (642 161 души) или до 24 000 лв. (477 431 души). От по-богатите българи 3 189 са на възраст до 26 години като тяхната група е втората най-малобройна след тази на хората със заплата между 72 хил. и 108 хил. лв. Заможните младежи са платили 10,8 млн. лв. данъци. Най-голям е броят на младежите с минимална работна заплата – 209 205, платили 55,5 млн. лв. данъци. Хората на възраст между 26-35 години с месечни доходи от 9 000 лв. на месец или повече са 20 788. Те са заплатили 81,8 млн. лв. данъци. По-възрастните с 560 лв. възнаграждение са цели 245 762, като на тях са начислени 84,6 млн. лв. данъци. Данните за юли 2018 г. показват, че едва 75 души на възраст до 26 години са получавали 9000 лв. на месец като изплатените данъци са 140 млн. лв. Богаташите между 26-35 години са били 899 души през седмия месец. Начисленият данък при тях е 1,6 млн. лв. Декларираните доходи от дивиденти и ликвидационни дялове в полза на физически лица са 5,6 млрд. лв. От данните на финансовото министерство става ясно още, че българите, които взимат месечна заплата от 9000 лв. или повече, са 192 985 или това са малко над 6% от всички работещи. За година те взимат над 108 000 лв. възнаграждение. Отговорите на Горанов идват на фона на предстоящото обсъждане и приемане на бюджета за 2020 г. От тях става ясно, че през 2018 г. начисленият данък на тези 6% е колосалната сума от 962,8 млн. лв., който е най-високият в групата. На второ място по начислени данъци са гражданите с годишна заплата между 12 000 и 24 000 лв. При тях удържаните суми са 703,6 млн. лв. След тях се нареждат тези с годишно възнаграждение между 6720 и 12 000 лв. (начислен данък 552,1 млн. лв.), а четвърта е групата осигурени на минималната заплата или 560 лв. месечно възнаграждение. От тях са събрани данъци на стойност 515,5 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " 1 494 883 българи се осигуряват на минимума"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%bc%d0%b0%d1%88%d0%b5%d0%b2%d0%b0-%d0%be%d1%82-%d0%b2%d1%81%d1%81-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%bf%d0%be-%d0%bd/", "text": "„До тук актуалната атестация за г-н Гешев показва, че той има максимална оценка, поставена за своята работа, която е много добра. Поради това, Комисия по атестиране и конкурсите счита, че към настоящия етап не са на лице основания за преразглеждане на този доклад“, зави пред   Даниела Машева от прокурорската колегия на Висшия съдебен съвет по повод кампанията за избор на нов главен прокурор. По нейни думи те не могат и нямат право да преразглеждат оценката, така че не може да се разглеждат и актовете на Гешев по същество. Правилата за избор на нов главен прокурор предизвикаха полемика. Обществото попита защо само прокурорската колегия има право да предлага кандидат за главен прокурор. „С измененията, които бяха направени през 2016 година в Конституцията и в Закона за съдебната власт това е единствено само в правомощията на прокурорската колегия“, каза още Машева. Тя е на мнение, че процедурата по назначение на нов главен прокурор е прозрачна. Тя отрече да има кадруване на тъмно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Даниела Машева от ВСС: Процедурата по назначение на нов главен прокурор е прозрачна"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%ba%d0%be%d1%88%d0%bb%d1%83%d0%ba%d0%be%d0%b2/", "text": "Партия АТАКА изпрати писмо до Съвета за електронни медии за нарушаване задълженията на БНТ относно сключеното с политически партии споразумение за отразяване на предизборната кампания, извършено в “Референдум” на 1.10.2019 г. “Това е заради неравностойното ми участие в предаването. Има и документален запис, на който се вижда, че не нарушавам регламента, както казват от телевизията. Водещата Чешмеджиева се опита да обясни на обществото, че съм надвишил 7-те минути, на които имам право. Не само 7 минути, аз не съм говорил 7 секунди самостоятелно. От самото начало бях заглушаван от Юлиан Ангелов от ВМРО и от самата водеща. Те говориха върху мен”, обясни Сидеров пред журналисти. Той изисква записа от БНТ, който беше свален от сайта им, за да си потърси правата в съда. “Много интересно от какво се притесняват? Вероятно от това, че хората ще видят, че не нарушавам обществения ред”, добави той. С писмото до СЕМ Сидеров настоява да се извърши проверка на БНТ за установяване на извършените нарушения и цензурата спрямо него.  Кандидатът за кмет на София отбеляза, че от начало на предаването микрофонът му е бил намален, за разлика от останалите участници.  Освен това в ефир влязоха униформени. “От кого бяха извикани? Какво правиха представители на жандармерията и на специалните полицейски части в студиото? Това ли е новият стил на управление на БНТ?”, попита още Сидеров. АТАКА вчера излезе на протест пред БНТ, заради цензурата, наложена от обществената телевизия върху Сидеров. Споразумението бе нарушено от генералния директор на БНТ Емил Кошлуков, което лично той е подписал с АТАКА. Кошлуков забрани участие на Сидеров в “Панорама”.  По-рано през деня беше изпратено и писмо от АТАКА до ЦИК именно заради забраната на Кошлуков Сидеров да участва в петъчното предаване. С това БНТ нарушава регламента за отразяване на предизборната кампания и се опитва да запуши устата на Сидеров да казва истините в ефир. Заради това от АТАКА поискаха оставката на Кошлуков. Избори 2019. Платено съдържание. Купуването и продаването на гласове е престъпление.", "date": "2019.10.04", "title": " Сидеров иска оставката на Кошлуков и ревизия на БНТ\t"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%8f%d1%85%d0%b2%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0/", "text": "Сценаристи ще са сред учредителите Шоуменът има над 300 000 последователи във фейсбук Слави Трифонов влиза в политиката, като учредява утре (5 октомври) партията си “Няма такава държава”. Шоуменът е в позицията на човека с най-много фенове във фейсбук от всички политици, показа проверка на “Труд”. 273 000 потребители на социалната мрежа го харесват, 302 000 хиляди са последователи на неговата официална страница. За сравнение – премиерът Бойко Борисов е следван от 217 хил. във фейсбук, президентът Румен Радев – от 151 хил., лидерът на БСП Корнелия Нинова – от 32 хил. Ако Трифонов реши да продължи да използва и страниците си “Шоуто на Слави” и “Референдум на “Шоуто на Слави”, те имат съответно 352 хил. и 84 хил. последователи. Сред учредителите на партията ще са сценаристите от “Шоуто на Слави” Тошко Йорданов, Филип Станев и Ивайло Вълчев. Все още не се знае дали на първото събрание няма да се появят и други познати лица от шоуто, които също били добре дошли в партийните редици. Учредителите на “Няма такава държава” ще решат дали ще дават подкрепа за кандидат-кметове издигнати от инициативни комитети и граждански организации в различни градове от страната. Сред основните цели на “Няма такава държава”, описани в учредителната декларация на партията, са: засилено участие на гражданите във вземането на решения чрез референдуми, смяна на пропорционалната избирателна система с мажоритарна, намаляване на депутатите от 240 на 120, възможност за дистанционно електронно гласуване както и въвеждане на задължително гласуване на избори и референдуми. В учредителната декларация на Инициативния комитет на партия “Няма такава държава” се предлага и пряк избор от гражданите на главния прокурор, на омбудсмана, както и на шефовете на областните дирекции и районни управления на МВР. В документа е поставена и амбициозната задача за реформиране на обществено здравеопазване, на образователната система и осъществяване на административната реформа.   Авторът на „Нема такава държава” няма да е сред учредителите Сценаристът Иво Сиромахов е автор на песента “Нема такава държава”, дала име на партията “Няма такава държава” на Слави Трифонов, която ще бъде учредена утре. Той обаче няма да е сред учредителите на политическата формация, научи “Труд”. Част от авторските права върху песента са апортна вноска на всички имуществени и прехвърлимите неимуществени авторски права върху музикални произведения, притежавани от Слави Трифонов и Евгени Димитров във фирмата им “Алт плеър” АД. Над 200 техни произведения са оценени на 1 758 960 лв. от общия капитал на дружеството в размер на 2 620 030 лв. Справка в Търговския регистър за “Алт плеър” сочи, че 45% от правата върху песента държи Маестрото. За останалата част няма информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Слави яхва политиката\t"}
{"url": "https://trud.bg/%d0%b7%d0%b0%d1%89%d0%b8%d1%82%d0%b0%d0%b2%d0%b0%d1%82-%d0%bf%d0%b0%d1%80%d0%ba%d0%be%d0%b2%d0%b5-%d0%b8-%d0%b3%d1%80%d0%b0%d0%b4%d0%b8%d0%bd%d0%b8-%d0%b2-%d1%81%d0%be%d1%84%d0%b8%d1%8f-%d1%87%d1%80/", "text": "Ще се работи за увеличаване на отстоянията при строителство на нови сгради Галерия за съвременно изкуство в подземията на мавзолея Темите за презастрояването, новото строителство и защита на зелените площи са на първо място в програма на кандидата за кмет на София Йорданка Фандъкова. На среща с граждани от район “Младост” досегашният градоначалник обяви, че едно от конкретните решения, които предлага на един от най-трудните въпроси в столицата, е терените, отделени за паркове и градини, да бъдат защитени чрез създаване на общинска програма за изкупуване на частните терени, попадащи в тях. Над 100 човека присъстваха на срещата с кандидата за кмет на София от коалиция ГЕРБ-СДС Йорданка Фандъкова и кандидата за кмет на район “Младост” Мария Илиева. Сред приоритетите на Фандъкова са още увеличаване на отстоянията при строителство на нови сгради в жилищните комплекси. Освен спасяването на парковете и градините, акцент ще бъде поставен и върху защитата на терените, отредени за строителство на детски градини и училища, за които се предлага законова забрана за смяната на предназначението им. Фандъкова припомни, че това ще е вторият пакет от законодателни предложения, които внася в Народното събрание свързани с ограничаване на презастрояването. За по-бързото изграждане на улици в новите квартали се предвижда облекчаване на процедурите за отчуждаване на терени, които са в обхвата на улицата. През 2017 г. по инициатива на Фандъкова бяха въведени тавани на височината на сградите в различните райони на София и беше премахната възможността за строителство на сгради без ограничение във височината на т.нар. “ъглови имоти”. “Трябва да затворим всички “вратички в законите”, които позволяват да се заобикалят правилата”, каза тя. По думите є 5 от най-тежките казуса в “Младост”, свързани със строителство в междублокови пространства са били решени и ще продължи работата по останалите. “Категорично пазарът в “Младост” 1 няма да се премахва, каквито слухове има”, уточни кандидатът за кмет на столицата.  Втори православен храм ще бъде издигнат в най-големия жилищен квартал в столицата “Люлин”, анонсира още Фандъкова. Инициативата тя представи заедно с кандидата за кмет на район “Люлин” Милко Младенов. Фандъкова представи и част от акцентите в програма си за творческа София. Сред тях са изграждане на център за съвременно изкуство “Топлоцентрала” и Галерия за съвременно изкуство в подземията на мавзолея. Избори 2019. Платено съдържание. Купуването и продаването на гласове е престъпление.", "date": "2019.10.04", "title": " Защитават паркове и градини в София чрез общинска програма\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%bd%d0%b0%d0%bc%d1%83%d1%88%d0%ba%d0%b0-%d0%b6%d0%b5%d0%bd%d0%b0-%d1%81%d0%b8-%d0%b8-3-%d0%bc%d0%b5%d1%81%d0%b5%d1%87%d0%bd%d0%be%d1%82%d0%be-%d1%81/", "text": "27-годишен българин е обвинен в опит за убийство във Великобритания, след като е намушкал съпругата си и 3-седмичното им бебе, съобщава в.  . Драмата се разиграла в дома на семейството в градчето Уолсенд, графство Нортъмбърленд. 21-годишната жена и бебето й са били откарани в болница. По-късно от полицията в Нортъмбърленд съобщиха, че майката е в тежко състояние, но стабилно. Състоянието на 3-седмичното момченце обаче е критично. Вчера 27-годишният Денис Ердинч Бейтула, който по документи е български гражданин, е бил обвинен в опит за убийство. Той ще остане в ареста до 31 октомври, когато отново ще се яви пред съда. Все още не е ясна причината за жестокото престъпление. Разследването продължава, а от местната полиция призовават гражданите, които имат информация за семейството, да подадат сигнал.", "date": "2019.10.04", "title": " Българин намушка жена си и 3-месечното си бебе във Великобритания"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d1%81%d0%b5/", "text": "Окръжната прокуратура в Пазарджик се е самосезирала след за случая с д-р Петър Лазов, поставял стентове както на болни, така и на здрави пациенти, предава  Васил Иванов показа как лекарят от държавната болница в града получава 57 хиляди лева, а в същото време поставя стентове на напълно здрави хора. Веднага след излъчването на материала е образувана проверка, съобщиха от държавното обвинение в града. По случая работи и специализираната прокуратура, като най-вероятно двете проверки ще бъдат обединени и едва тогава ще се прецени има ли основание да се повдигнат обвинения на лекаря. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Окръжната прокуратура в Пазарджик се самосезира за лекаря, поставял стентове на здрави хора"}
{"url": "https://trud.bg/%d0%bd%d0%b5%d0%be%d0%bb%d0%b8%d0%b1%d0%b5%d1%80%d0%b0%d0%bb%d0%bd%d0%b8%d1%8f%d1%82-%d0%b1%d1%8f%d1%81-%d0%b5-%d1%84%d0%be%d1%80%d0%bc%d0%b0-%d0%bd%d0%b0-%d0%ba%d1%80%d1%8a%d1%81%d1%82%d0%be%d0%bd/", "text": "Религиозните войни са основен сюжет в човешкото минало и настояще Плашени с какво ли не, хората са склонни да хукнат след някого дори към погибел Архетипният образ на Божественото дете, в който неолибералните сатанисти пробват да вкарат Грета Тунберг, е вкоренен в дълбокото подсъзнание на хората. Появил се е в зората на човешката цивилизация и е повтарян безброй пъти в приказки и легенди на почти всички народи на света. Десетината архегипи, посочени от създателя на аналитичната психология Карл Юнг като спонтанни древни творения на психиката, навлизат неконтролируемо в съзнанието под формата на сънища, фантазии, халюцинации или биват проектирани върху външни обекти. От началото на ХХ век повечето от тези образи и фигури от Колективното несъзнателно все по-активно и на все по-сериозно научно ниво се използват от професионалистите в масовите манипулации на населението. Както и от редица политици. През последните десетилетия политическата дейност в огромна степен се е превърнала в театрално представление с цялата гама на литературните родове. Особено ефективна за промиването на мозъци и тласкането на човешки групи към себеувреждащо поведение и колективни изстъпления е епопеята. В многомилионни тиражи се преиздава книгата за Хари Потър, събрала цял куп Божествени деца от притчи на Европа, Азия, Африка и Америките. Извънредно популярно четиво, само защото съдържа повечето архетипни образи – на Добрия великан, Злата вещица, Великата майка, Мошеника, Мъдрия старец, Вечното момче и др. В Холивуд манипулаторите отиват още по-напред, перфидно се използват техники за целево прекрояване на подсъзнателните фигури и се подвеждат към все по-голямо еднообразие в опит за формиране на общочовешко подсъзнание. Във верските култове това се прави от хиляди години, особено често и нерядко успешно от еднобожиите религии. “Религията е въздишка на угнетената твар, сърце в безсърдечния свят, както и дух в бездуховните порядки” пише Карл Маркс, по-късно думите са малко преиначени като „опиум за народите“. Не че не са и значително повече от упойка, разбира се. В историята на християнството, към което днес все още предимно принадлежат Европа и Америките, случаите на използването на Харита и Грети са множество. Вярванията са различни, но религиозните войни силно си приличат. Те не са само основен мотив от средновековната история, а са задължителен сюжет в човешкото минало. И настояще, както виждаме, възможни са с вяра в Бог, но и без нея! През XI в Католицизмът е драматично разклатен от комплекс от обективни икономически неблагополучия, политически и военни сблъсъци, позорни провали на Ватикана. Вярата е тежко компрометирана сред масите, заплахата за жестоки бунтове и крах на елитите е огромна. Същевременно аскетът-войн Петър Пустинник, обхванат като множество християни в Европа от идеите за поход срещу неверниците, призовава за завоюване на Божи гроб. Към това него, „жалкият и дрипав пилигрим“, го бил призовал явилият му се лично Исус Христос! Описван като „невзрачен, дребен на ръст, но бърз и проницателен, с приятен и свободен говор“, несъмнено е бил талантлив манипулатор. Идеята му се оказва навременна, с обозначаването на външен враг, на Злата вещица и Мошеника в едно цяло или поотделно, властимащите почти винаги успешно се справят с вътрешните напрежения и конфликти. Враждуващите европейски принцове се споразумяват, за Ватикана мероприятието е спасително, папа Урбан II през 1095 г. благославя Пустинника и призовава: „Мир тук, война там! Там текат мед и мляко, който тук е беден, там ще стане богат! Вървете към Божи гроб, Църквата ще се погрижи за близките ви. Dieu lo volti“ – Бог го желае!“ Обещава на устремилите се срещу „езичниците“ опрощение на греховете, а и на дълговете, каквито имат. Тълпите от фанатизирани бедняци тръгват към Йерусалим, следват ги свещеници и рицари. През 1099 г. превземат Йерусалим, но войната не свършва, а жертвите са много, нужни са нови бойци. Кръстоносците започват да нападат и грабят вече и по християнските земи, превземат Константинопол, разоряват и палят български селища. През 1204-а Калоян ги разгромява. Крайно са необходими нови съчки в огъня на интервенциите на изток, така се стига до изграждането на образа на ново Божествено дете. През 1212 г. на 14-годишното пастирче Стефан от Клуа му се явил Исус Христос целият в бяло! Пак! Както преди се явил на Пустинника, а на Сан Франческо шушнал на ухо през 1209-а. Споделил Стефан за великата радост Божието наставление да оглави за кръстоносен поход детски „святи и непорочни души, на които не може да се причини вреда“ . Обещал му бил Спасителя, че ще се разтвори пред тях морето, за да преминат отсреща. Събрал около 30 000 последователи на юношеска и дори детска възраст, след Великден тръгнали с хоругви и песнопения към Марсилия в посока Божи гроб. Не се разтворило морето пред обявения за чудотвореч Стефан, но като по поръчка се появили двама местни търговци, дали им 7 кораба, за да отплават към Африка. Чак след 18 години станало известно, че всъщност просто са ги продали в робство. Номерът обаче е повтарян неколкократно, Походи на пастирчета е имало през 1251-а, тогава Дева Мария се явила. Последният е бил през 1320-а. „Божественото“ момиче Грета пътува с яхтата на Ротшилд през океана с бедни дрешки, аскетично телце и гневно изражение, приема храна за птички и призовава непорочните души за световен поход срещу Злото. Цяла купчина аналогии могат да се прокарат с Пустинника, пастирчето Стефчо, Сан Франческо, явленията и вещанията на отвъдни сили. И с кръстоносните походи, разбира се. В техния замисъл и в изпълненията им главната идея е завоюването на чужди земи и активи. Неолибералният бяс също е форма на кръстоносен поход. В края на XI в. започва и Реконкистата срещу маврите в Испания, за която европейските принцове сключват първите си съюзи. Кръстоносните походи не свършват през XV в., както се твърди, военно-религиозните операции като удобни и предпочитани начини за установяване на влияние се практикуват от католици, протестанти, православни, мюсюлмани и разни светски сатрапии. Наричат ги различно, най-често колонизации, напоследък ограничени демокрации или либерални такива. Разликите са в дозата насилие. Признаците обаче са все същите: на ангажираните съответния съюз – Тристранен, Многостранен, Варшавски договор или настоящето НАТО по подобие на Урбан II се гарантира преди всичко сигурност, чадър, безнаказаност и опрощаване на греховете срещу битки с враговете, неверниците и Злото в разните му проявления. Проповядва се като свърхценност пакет от добродетели, например политкоректност, гейпарадизъм, зелени инициативи, глобализация, универсална демокрация. Същевременно както и преди, проповядващите слабо съответстват на проповядваните идеи и ценности, в името на които налагат санкции и обявяват поредния поход срещу някой сатанизиран персонаж, апетитна непокорна страна или ключова територия. Като Палестина, днешният Близък Изток, например, където от древността минават важни търговски, транспортни и енергийни магистрали, за които и сега се води люта борба за контрол и влияние. Крепостите пак се разрушават или задушават. На дъното остават пак същите лакомия, хищничество, богоизбранство, месианство и още няколко вечни човешки пороци. И жертвите на днешния неолиберален бяс, ошашавените последователи на колективната неолиберална Грета са изправен пред остра потребност. От оправдание за съучастничество , от магическо вътрешно преобразяване чрез философския камък на Хари Потър, от Сенкитев себе си. Архегипите са и защитни стратегии. Изправени пред плашещото, опасното, хората чрез тях несъзнателно опитват да се спасят. А когато от ужас „не са на себе си“, могат и напълно да се укрият в архетипа. Плашени с какво ли не, тогава мнозина хукват след някого дори към погибел. Новото е добре забравено старо, както се говори в света на модата. Но единственият извод от исторята е, че от нея не се правят изводи. При всички кръстоносни походи, също и при детските, неизменно с особена жестокост са преследвани, грабени и избивани евреите. Днес те обаче не само са възлови иделози на неолиберализма, но последователно и най-усърдно крепят неолибералните акции. Дано тази си част от историята не се повтори, но е съмнително. Пак поради наличието на два от архетипите.", "date": "2019.10.04", "title": " Неолибералният бяс е форма на кръстоносен поход"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%be%d1%82-%d0%bf%d1%8a%d1%80%d0%b2%d0%b8%d1%82%d0%b5-%d0%b0%d1%81%d0%b5%d0%bd%d0%b5%d0%b2%d1%86%d0%b8-%d0%b4%d0%be-%d0%bc%d0%b0%d1%80%d0%ba/", "text": "Реалният Марко не е борец срещу нашествениците, а османски васал Една от спекулациите с българската история е неточното, а често и тенденциозното представяне на съдбата на историко-географската област Македония през XII-XIV век. Създало се е погрешното впечатление, че тази част от българските земи е владяна от нашите царе само за определени периоди, едва ли не епизодично. Да не говорим за учебниците, издавани в Скопие, където България отсъства почти напълно от историята на “македонскиот народ” в онази епоха… Истината е, че през целия период, както и през вековете преди и след това, Македония е била и си остава земя, населена с българи. Още с възобновяването на българското царство от Петър и Асен през 1186 г. земите на днешна Македония са във фокуса на тяхната политика. В югозападните земи е изпратен Добромир Хриз, който превръща в център на българската власт крепостта Просек (при дн. Демир капия) на река Вардар. Хриз е принуден да лавира между Константинопол и Търново, изграждайки една “малка България”… През 1202 г. цар Калоян присъединява владенията на Хриз, но през 1208 г. загубилият борбата за търновския трон севастократор Стрез, брат на цар Борил, със сръбска подкрепа завзема Просек. “Малката България” в земите по Вардар се появява отново. През 1214 г. севастократорът става жертва на заговор на сръбски агенти, в който незавидна роля играе Сава, бъдещият национален светец на Сърбия… Отново при Борил неговият братовчед Алексий Слав откъсва от Търново Западните Родопи и югоизточната част на Македония. След победата на цар Иван Асен II при Клокотница през 1230 г. владенията на Слав отново са под контрола на централната власт. В средата на XIII век обаче, в резултат на татарските нашествия и настъпилата политическа криза, България губи южните си земи в Македония за сметка на Византия. И все пак, запазва голяма част от областта – да припомним, че цар Константин Тих Асен (1257-1277) идва на престола в Търново от Скопие. Земите на Македония са загубени почти напълно след въстанието на Ивайло (1277-1280), при т.нар. татарска хегемония в края на XIII век Сърбия се възползва от проблемите на източната си съседка и завладява Скопската област. България прави опит за реванш при Михаил ІІІ Шишман Асен (1223-1330), но губи войната. На 28 юли 1330 г. сърбите печелят битката при Велбъжд/Кюстендил – не със силата на оръжието, а с измама, нарушавайки сключено примирие! Така България губи стратегическата инициатива, а в хода на византийските граждански войни цяла Македония е завладяна от Стефан Душан (1331-1355). Българин по майка, Душан избира за столица на Сръбското царство … българския град Скопие! След смъртта на най-великия сръбски владетел обширната му държава започва да се разпада. В завладените български земи се формират локални държавици, най-значителни от които са тези на крал Вълкашин със столица Прилеп и на Константин Драгаш с център Велбъжд/Кюстендил. За тогавашните сръбски, византийски, албански, турски и западни автори тези “княжества” са населени с българи, управлявани от “български князе” и “крале”. Най-известният от тях без съмнение е крал Марко (1371-1395). Както беше показано от проф. Христо Матанов, етнокултурната характеристика на всички тези държавици е българска и никаква друга. Както е известно, легендарният Крали Марко от нашия фолклор, освободителят на “трите синджира роби”, има за прототип именно реалния Марко, най-големият син и наследник на крал Вълкашин. Уви, той не е борец срещу нашествениците, напротив – прекарва по-голямата част от управлението си като османски васал. Може би единственото му сходство с юнака от народния епос е … неговият външен вид! От ктиторския портрет в църквата на т.нар. Марков манастир край Скопие ни гледа представителен, физически силен мъж. Марко е роден около 1350 г. Тогава баща му, роденият в Херцеговина Вълкашин Мърнявчевич, е на служба при Стефан Душан и властната му съпруга, българката Елена, сестра на цар Иван Александър. Нейната съименница Елена, жена на Вълкашин и майка на Марко, най-вероятно произлиза от местното българско болярство. След смъртта на Душан (1355 г.) Вълкашин е “силният човек” в полуразпадналото се Сръбско царство. При слабостта на тогавашния му владетел цар Стефан Урош V (1355-1371), който няма деца, Марко е коронясан за “млад крал”. Това го прави наследник не само на крал Вълкашин и брат му деспот Йоан Углеша, но и на сръбската корона! В злощастната битка с турците при Черномен (26 септември 1371 г.) Вълкашин и Углеша загиват. Тази военна катастрофа поставя Марко в сложна ситуация, но поне през първите години от неговото управление той е признаван за сюзерен от повечето съседни властели. Един от примерите за влиянието на крал Марко е подкрепата му за византийския престолонаследник Андроник ІV през 1376-1379 г. – позиция, която съвпада с онази на цар Иван Шишман. С течение на времето Марко губи голяма част от своите земи, запазвайки областите на Прилеп и Битоля. Уви, той се оказва “големият губещ” при разпадането на Душановото царство – Костур и Воден са заграбени от Радослав Хлапен, Охрид от Андрей Гропа, Източна Македония попада в ръцете на братята Драгаши. Не е ясно по какъв начин крал Марко е противодействал на тези процеси – общото впечатление е за пасивен, дори посредствен държавник. В личния живот на прилепския крал също има драматични обрати – той изоставя жена си Елена и заживява с Теодора, съпругата на болярина Гъргур (Григор). Под натиска на своя тъст Радослав Хлапен обаче Марко е принуден малодушно да се откаже от любимата си и да заживее отново със законната си съпруга… Подобно на цар Иван Шишман, крал Марко поема васална зависимост към султан Мурад І към 1377 г. Докато той остава лоялен турски васал, собствените му братя явно са имали други разбирания – Андриаш и Димитър емигрират в Унгария, а Иваниш загива в бой с османците. Неслучайно името на Иваниш е записано в Бориловия Синодик на Търновската патриаршия като един от юначните българи, паднали в бой с османските завоеватели. През 1395 г. Марко заедно със своя съсед Константин Драгаш участва в похода на султан Баязид срещу непокорния влашки воевода Мирчо Стари. На 17 май 1395 г. двамата български владетели от Македония загиват в битката при Ровине на река Арджеш, в района на град Питещ. Според Константин Костенечки крал Марко споделя с Константин: “Моля Бога да бъде помощник на християните, а нека аз пръв падна между мъртвите в тази война…” Къде е гробът на крал Марко не се знае. При Червен бряг се издига ниския планински рид Маркова могила, където е имало средновековна крепост и манастир. Нека припомним, че на старобългарски първичното значение на “могила” е “гроб”… Маркови “кули”, “камъни”, “стъпки” и т.н. има на много места по цялата ни земя, но друга “могила” не е известна. Не е ли възможно тялото на загиналия български владетел от Прилеп да е било пренесено в земите на Иван Шишман, който след 1393 г. е в дунавския Никопол? Дали гробът на Марко трябва да се търси при Червен бряг засега можем само да гадаем, но си струва най-малкото да се провери такава възможност. Превръщането на Марко в епически герой, при цялата си парадоксалност, е свързано с традиции, наследени от най-древни времена. В образа на Крали Марко се извършва сложна симбиоза на представите за героя конник, чиито корени се крият в древната тракийска и (пра)българска митология. И това не е случайно – нека припомним, че Прилеп и “Керамисийското поле” са центърът на земите, в които през 680 г. се заселват Куберовите българи. Епосът за Крали Марко е “погълнал” и абсорбирал много по-стари сюжети, замъглил е образите на средновековни български царе, пълководци и “юнаци”. Народният поетичен гений въплъщава в образа на Крали Марко както стремежа към свобода и героизъм (”юначество”), така и към живот, пълен с приключения и фантастични подвизи… И, не на последно място, споменът за средновековния български воин, защитник на справедливостта и на своя народ.", "date": "2019.10.04", "title": " Македония – от първите Асеневци до Марко, “крал на България”\t"}
{"url": "https://trud.bg/%d1%81%d0%b4%d0%b2%d1%80-%d0%be%d1%82%d0%ba%d1%80%d0%b8-%d0%be%d0%b3%d1%80%d0%be%d0%bc%d0%bd%d0%be-%d0%ba%d0%be%d0%bb%d0%b8%d1%87%d0%b5%d1%81%d1%82%d0%b2%d0%be-%d0%b4%d1%80%d0%be%d0%b3%d0%b0-%d0%b2/", "text": "Криминалисти на СДВР задържаха двама мъже за притежание на наркотици. Специализираната полицейска операция за противодействие на наркоразпространението е проведена вчера в района на Студентски град, съобщиха от пресцентъра на МВР. Акцията е осъществена от криминалисти на Седмо РУ, под наблюдението на Софийска градска прокуратура. В хода й са задържани двама мъже – на възраст  22 и 24 години, от които при обиск за иззети различни наркотични вещества. При обиск в обитаваните от тях квартири на територията на София, където двамата живеели без адресна регистрация, са намерени и иззети големи количества различни по вид наркотични вещества, чиито вид ще се уточнява в рамките на назначените експертни изследвания. Справка показва, че 24-годишният е с множество криминалистически регистрации. По случая е образувано досъдебно производство. Мъжете са задържани с полицейска мярка до 24 часа. Работата по случая продължава под надзора на Софийската градска прокуратура.", "date": "2019.10.04", "title": " СДВР откри огромно количество дрога в квартирите на двама наркодилъри в Студентски град"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d1%83%d1%87%d1%80%d0%b5%d0%b4%d1%8f%d0%b2%d0%b0-%d1%83%d1%82%d1%80%d0%b5-%d0%bd%d1%8f%d0%bc%d0%b0-%d1%82%d0%b0/", "text": "Точно в 14 часа утре, в зала „Рейнбоу Плаза“ Слави Трифонов ще учреди партията си „Няма такава държава“. Засега е ясно само, че сред учредителите са сценаристите от „Шоуто на Слави“ Тошко Йорданов, Филип Станев и Ивайло Вълчев. Вълчев е и автор на голяма част от текстовете на песните на Слави. Все още не се знае дали на първото събрание сред учредителите няма да се появят и други познати лица от Шоуто, които също били добре дошли в партийните редици. Сред основните цели на „Няма такава държава“, описани в учредителната декларация на партията, са: засилено участие на гражданите във вземането на решения чрез референдуми, смяна на пропорционалната избирателна система с мажоритарна, намаляване на депутатите от 240 на 120, възможност за дистанционно електронно гласуване както и въвеждане на задължително гласуване на избори и референдуми. В учредителната декларация на Инициативния комитет на партия „Няма такава държава“ се предлага и пряк избор от гражданите на главния прокурор, на омбудсмана, както и на шефовете на областните дирекции и районни управления на МВР. В документа е поставена и амбициозната задача за реформиране на обществено здравеопазване, на образователната система и осъществяване на административната реформа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Слави Трифонов учредява утре „Няма такава държава“\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8-%d1%81%d0%ba%d1%83%d0%bb%d0%bf%d1%82%d0%be%d1%80-%d1%81%d0%bf%d0%b5%d1%87%d0%b5%d0%bb%d0%b8-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%b7/", "text": "Скулпторът Радостин Дамасков спечели конкурса за изработване на паметник на благодетеля на Бургас Александър Георгиев – Коджакафалията. В обявената процедура постъпиха три проекта, като предложението на Дамасков получи 90 точки. Предстои издаване на решение за класиране на участниците, което може да бъде обжалвано в 10-дневен срок след получаването му от съответния автор. След като решението влезе в сила, започва процедура за изготвянето на технически и инвестиционен проект и изработване на паметника на Александър Георгиев – Коджакафалията. Скулптурата ще бъде поставена в близост до училището, чийто патрон е благодетелят на Бургас.", "date": "2019.10.04", "title": " Бургаски скулптор спечели конкурса за паметник на Коджакафалията"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d0%bd%d0%b0-%d0%ba%d1%83%d0%bd%d0%b5%d0%b2%d0%b0-%d0%b7%d0%be%d0%b2%d0%b0%d1%82-%d0%b1%d1%81%d0%bf-%d0%b4%d0%b0-%d1%81%d0%bf%d1%80%d0%b0%d1%82-%d0%b4%d0%b0/", "text": "Коалицията “Движение България на гражданите”, която има членска маса под 1000 души в София, призовава БСП да спре да се възползва от кампанията на гражданския кандидат за кмет на София Мая Манолова, съобщиха от организацията на Меглена Кунева. “Шансът за промяна е в избирането на Мая Манолова за кмет на София. Сега, когато Манолова е истинската алтернатива на порочния модел на управление на ГЕРБ, всички партии трябва да се откажат от апетитите си да се бъркат в кампанията й и да я използват, за да трупат повече подкрепа за листите си”, твърдят от ДБГ. От партията призовават “БСП да спрат да обикалят телевизионните студия и да нажежават до червено гнева на гражданите.” “Столетницата продължава да присвоява – сега посяга и на гражданската кандидатура на Манолова”, твърдят още от ДБГ и припомнят, че Мая Манолова била кандидат на гражданите. “Спрете, господа от БСП, защото така практически работите в интерес на ГЕРБ, Борисов и Фандъкова”, зоват от ДБГ.", "date": "2019.10.04", "title": " Хората на Кунева зоват: БСП да спрат да се възползват от кампанията на Манолова\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d1%8a%d0%bc-%d1%82%d0%b0%d0%ba%d1%81%d0%b8%d0%bc%d0%b5%d1%82%d1%80%d0%be%d0%b2%d0%b8%d1%82%d0%b5-%d1%88%d0%be%d1%84/", "text": "Благодаря на всички таксиметрови шофьори, които се отзоваха на поканата. Трябваше да дойдат много повече, но разбрахме, че опонента ни от ГЕРБ е отправил преки заплахи към тези, които ще дойдат от различните компании да присъстват да им кажа: Не се плашете, промяната идва! С тези думи лидерът на БСП – София и водач на листата на социалистите за общински съветници Калоян Паргов се обърна към таксиметровите шофьори. Днес той, заедно с кандидата за общински съветник от листата на социалистите Ивайло Павлов, с кандидата на БСП за кмет на район „Подуяне“ Веселин Жечев и с народния представител Димитър Данчев се срещнаха и разговаряха с представители на таксиметровия бранш в София. Темите, които те обсъдиха, бяха свързани с обновяването на тарифите всяка година, с обособяването на стоянки, с липсата на химически тоалетни за нуждите на таксиметровите шофьори, използването на буслентите, както и големината на данъка. Калоян Паргов беше категоричен, че цените трябва всяка година да бъдат преразглеждани и коментирани. „Нека Столичният общински съвет да започне да спазва закона и веднъж годишно да преразглежда минималните и максималните тарифни цени на таксиметровите превози в София, в диалог с Вас и гражданите, заяви той. – Проблемите в този бранш са много. А липсва диалог от страна на Столична община с шофьорите. Поставянето на стоянки на места, които са удобни само и единствено на Столична община, също е проблем. Решаването зависи от волята и организацията на Столична община, която трябва да направи нещо, крайно време е. Досега в СОС липсваше воля да бъдат решени тези проблеми, но ситуацията ще се промени скоро“. Избори 2019. Платено съдържание. Купуването и продаването на гласове е престъпление.", "date": "2019.10.04", "title": " Калоян Паргов към таксиметровите шофьори: Не се плашете, промяната идва\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%81-%d0%bd%d0%be%d0%b2-%d1%88%d0%b5%d1%84/", "text": "Старши комисар Радослав Сотиров – досегашен директор на РДГП – Драгоман е новия областен директор на ОДМВР – Бургас. Той бе представен днес пред ръководството на крайморската дирекция от главният секретар на МВР – главен комисар Ивайло Иванов. Досегашният директор на ОДМВР – Бургас старши комисар Калоян Калоянов е преназначен на друга длъжност в системата на МВР. Старши комисар Калоянов благодари за усилията, положените до момента от служителите на ОДМВР – Бургас, като изрази надеждата си, че постигнатите резултати в една от най-тежките и динамично променящи се областни дирекции, ще бъдат надградени с нови идеи и подход. Старши комисар Радослав Сотиров е роден на 2 март 1975 год. Завършил е специалност „Право” в Югозападния университет „Неофит Рилски” – Благоевград, а на работа в системата на МВР е от 1995 год., като последователно е преминал през различни длъжности в Районно управление – Перник, зам. директор на РДГП – Смолян, зам. директор на СДВР, директор на РДГП Елхово и директор на РДГП Драгоман.", "date": "2019.10.04", "title": " Бургаската полиция с нов шеф"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81-356-%d0%bf%d1%80%d0%be%d0%bc%d0%b8%d0%bb%d0%b0-%d0%b0%d0%bb%d0%ba%d0%be%d1%85%d0%be%d0%bb-%d1%81%d0%b5-%d1%80%d0%b0%d0%b7%d0%bc%d0%b8%d0%bd%d0%b0-%d0%b1/", "text": "Препил шофьор е предизвикал катастрофа в Търговищко, но за късмет не е ранил нито себе си, нито друг участник в движението. 49-годишният водач от село Александрово седнал зад волана с 3,56 промила. Между селата Лиляк и Цветница той катастрофирал с колата си БМВ, която се ударила с товарен автомобил „Волво“. В 20,10 часа в четвъртък в полицията в Търговище бил подаден сигнал за катастрофата с видимо пияния шофьор. На място униформените направили проверка  и установили, че е карал след солидно количество алкохол. Съставен му е акт, временно му е отнета книжката и е прибран в ареста. Започното е и бързо полицейско производство.", "date": "2019.10.04", "title": " Шофьор с 3,56 промила алкохол се размина без травми след катастрофа"}
{"url": "https://trud.bg/%d1%81%d0%b8%d0%bd%d0%b4%d0%b8-%d0%ba%d1%80%d0%b0%d1%83%d1%84%d0%be%d1%80%d0%b4-%d1%81%d0%b0%d0%bc%d0%be-%d0%bf%d0%be-%d1%85%d0%b0%d0%b2%d0%bb%d0%b8%d1%8f/", "text": "Синди Крауфорд публикува страхотен кадър в своя инстаграм профил, на който е само по малка бяла хавлия в сауната. 53-годишната манекенка за пореден път доказва, че е в перфектна форма. От поста й в социалната мрежа става ясно, че тя е гореща любителката на сауната сутрин и докато е вкъщи не пропуска такава сесия. Освен оскъдното парче плат, което покрива стегнатото й тяло, Синди не носи нищо, дори грим и е напълно естествена и отпусната, наслаждавайки се на вълшебните мигове в сауната. Цялата статия и всички снимки вижте в ", "date": "2019.10.04", "title": " Синди Крауфорд само по хавлия"}
{"url": "https://trud.bg/%d0%be%d1%80%d0%b5%d0%bb%d1%8a%d1%82-%d0%ba%d0%be%d0%b9%d1%82%d0%be-%d0%ba%d1%8a%d0%bb%d0%b2%d0%b5-%d0%b1%d0%be%d0%bb%d0%b5%d0%b7%d0%bd%d0%b5%d0%bd%d0%be/", "text": "Български отбор е най-добрият до момента през сезона в Лига Европа. „Лудогорец“ оглави всички класации на УЕФА, след като постигна втори пореден разгромен резултат в груповата фаза. „Зелените“ разбиха с 3:0 домакините от „Ференцварош“ в исторически мач. Това бе най-изразителният успех на роден тим в тази фаза на турнира при гостуване. А освен това е и най-голямата българска победа в Унгария. Поправка – единствената такава. С успеха отборът, воден от младия треньор Станислав Генчев, плаши съперниците с 6 точки при голова разлика 8:1. Двe попадения при сладкия реванш срещу унгарците, отстранили по-рано през кампанията „зелените“ в Шампионската лига, реализира бранителят Рафаел Форстър. Първият впечатли Стария континент – бразилецът разстреля стража на домакините с бомба от свободен удар от над 30 метра. След почивката отново централният защитник бе точен с глава след центриране на Вандерсон от корнер. За играта си южноамериканецът бе номиниран от УЕФА за №1 на кръга – награда, която грабна Клаудиу Кешеру след 5:1 над ЦСКА (Москва).  Разгромът в Будапеща пък тръгна от 38-ата секунда, когато Джоди Лукоки откри резултата след прецизен пас на Антон Недялков. А успехът бе още по-впечатляващ поради факта, че гостите играха повече от полувреме с човек по-малко заради втори жълт картон на румънеца Драгош Григоре.  След мача медиите Унгария изпищяха от болезнения крах така, както бе и в Русия преди 2 седмици след друга една болезнена атака на българския „орел“.  „Това ли беше същият „Лудогорец“? – учуди се местният Nemzeti Sport, визирайки мачовете между двата тима по-рано през сезона в Шампионската лига. – Българите съсипаха „Фради“ само за едно полувреме и си тръгнаха с изразителен успех, въпреки че бяха с десет души.“  Водещият сайт Blikk на свой ред също изрева от звучния шамар, нанесен от българския шампион: „Това е краят! „Лудогорец“ унищожи нашия „Фради“ само за 45 минути“.  А порталът hvg.hu не остана по-назад: „Ференцварош“ падна гадно на свой терен. А имаше надежда – този „Лудогорец“ беше победен на два пъти само преди два месеца. Сега обаче надеждите траяха само 40 секунди, а впоследствие имаше лекция от българите.“  След изиграните мачове от останалите групи единственият роден представител е №1 по попадения в груповата фаза – 8, оставяйки зад себе си старите си познайници „Базел“, „Арсенал“ и ПСВ. Голмайсторската листа е оглавена от Кешеру (3), а при асистенциите лидер е Недялков (3). „Лудогорец“ е втори по точни удари, изоставайки единствено от „Рома“.  В идеалния отбор на кръга попаднаха двама играчи на „зелените“ – стражът Пламен Илиев и героят на вечерта Форстър. А успехът има и своя финансов стимул – нови 570 000 евро от УЕФА. Освен това, тимът от Разград продължава с впечатляващото представяне при гостуване в групите на Лига Европа – eдно поражение в 10 мача при 5 успеха и 4 ремита.  В другия мач от групата ЦСКА продължи с пропадането, губейки с 0:2 от „Еспаньол“ у дома. Мачът също имаше своя исторически елемент – първи китайски гол в групите на турнира. Реализира го Ву Лей. Именно испанският тим е следващият съперник на „орлите“ – в Разград на 29 октомври.", "date": "2019.10.04", "title": " Орелът, който кълве болезнено"}
{"url": "https://trud.bg/%d0%bc%d0%bd%d0%b8%d0%bc%d0%b0-%d0%b8%d0%bd%d0%ba%d0%b0%d1%81%d0%b0%d1%82%d0%be%d1%80%d0%ba%d0%b0-%d1%81%d0%ba%d1%83%d0%b1%d0%b5-%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bc%d0%be%d0%bd/", "text": "Мнима инкасаторка на В и К обикаля жилищните блокове в Монтана и глобява наред пенсионерите заради „повредени“ водомери. В началото на тази седмица в полицията е получен сигнал от няколко обитатели на сграда на бул. „Св. Климент Охридски, които се оплакали, че същия ден били посетени от дама, която се представила за инкасатор по водата е поискала да провери какво е състоянието на водомерите. „Служителката“ заявила, че имало нужда водомерите да се почистят и взела по 10 лева от потърпевшите. Мнимата инкасаторка дори носела някаква фалшива книга, в която карала абонатите да се разписват, като в един от случаите при опит на обитател да и вземе книгата от ръцете хукнала да бяга и повече не се появила. При бягството обаче изпуснала чанта с личните си документи на името на 41 годишна софиянка, по които е пусната за издирване.", "date": "2019.10.04", "title": " Мнима инкасаторка скубе жители на Монтана"}
{"url": "https://trud.bg/%d1%81%d0%bb%d0%b5%d0%b4-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b8-%d0%b0%d1%80%d0%b5%d1%81%d1%82-%d0%b3%d1%80%d0%b0%d0%b1%d0%b8%d1%82%d0%b5%d0%bb-%d0%b1%d0%b5-%d0%bd%d0%b0%d0%ba/", "text": "2 години и 5 месеца ще лежи в затвора 24-годишен младеж, който на 24 юли сутринта нападна служителка на обменно бюро в Каварна и отмъкна близо 56 000 лв. Присъдата произнесе Добричкият окръжен съд, който одобри постигнатото между подсъдимия и прокуратурата споразумение. Грабителят действал маскиран и напръскал със спрей служителката, която се готвела да отвори офиса и носела крупната сума в две чанти. След като ги взел, той опитал да избяга, но бил задържан от минувачи, станали свидетели на наглото нападение, стана ясно на съдебното заседание. Тъй като престъпникът е извършил деянието в изпитателния срок на предходна условна присъда за кражба, престоят му зад решетките се увеличи с още 6 месеца при първоначален строг режим. Одобреното от съда споразумение влиза е окончателно и влиза в сила веднага.", "date": "2019.10.04", "title": " След граждански арест грабител бе наказан с 29 месеца затвор"}
{"url": "https://trud.bg/%d0%bf%d1%83%d1%82%d0%b8%d0%bd-%d1%89%d0%b5-%d0%b5-%d1%81%d1%80%d0%b5%d0%b4-%d0%bf%d1%80%d0%b8%d1%80%d0%be%d0%b4%d0%b0%d1%82%d0%b0-%d1%81-%d1%80%d0%be%d0%b4%d0%bd%d0%b8%d0%bd%d0%b8-%d0%b8-%d0%bf%d1%80/", "text": "Президентът на Русия Владимир Путин ще прекара рождения си ден на 7 октомври сред природата в компанията на роднини и близки. Това съобщи прессекретарят на Кремъл Дмитрий Песков пред агенция ТАСС. През тази година Путин навършва 67 години. Досега рядко му се е случвало да прекара 7 октомври без работни мероприятия, включително публични. През 2017 година, когато празникът му се падна в събота, държавният глава проведе оперативно заседание с постоянните членове на Съвета за сигурност на Руската Федерация в Сочи. По традиция на 7 октомври той разговаря много и с лидерите на други държави по телефона, като приема поздравления. Както отбеляза Дмитрий Песков, тези разговори не могат да преминат без обсъждане на „съществени въпроси“, така че подобни разговори са част от работния график на държавния глава. През 2016 г. Путин през този ден не е имал публични събития. Година по-рано, на 7 октомври, той излезе на леда в мача на Нощната хокейна лига, а през 2014 г. официално взе почивен ден и отлетя, за да посрещне рождения си ден далеч от цивилизацията, в сибирската тайга. На няколко пъти на тази дата се падаха големи международни събития с участието на президента на Руската федерация. Според Песков по принцип държавният глава най-често празнува рожден ден със семейство и приятели, понякога с колеги.", "date": "2019.10.04", "title": " Путин ще е сред природата с роднини и приятели на рождения си ден\t"}
{"url": "https://trud.bg/42-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%b0%d0%bd%d1%82%d0%b8%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2/", "text": "Иракските власти съобщиха днес, че девет души са загинали при антиправителствените протести в южния град Насирия, с което общият брой на жертвите от началото на демонстрациите достигна 42, предаде Асошиейтед прес, цитирана от БТА.  Стотици хора са били ранени от началото на протестите в Ирак. Иракският премиер Адел Абдел Махди, който е родом от Насирия, призова към спокойствие и заяви, че работи по изпълняване на исканията на протестиращите. В същото време той отбеляза, че няма „вълшебно решение“ на проблемите на Ирак. От вторник силите за сигурност използват бойни патрони и сълзотворен газ за разпръсване на демонстрантите, които искат повече работни места, по-добри обществени услуги и край на корупцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " 42 станаха жертвите на антиправителствените протести в Ирак"}
{"url": "https://trud.bg/%d1%81%d0%bb%d0%b0%d0%b2%d0%b8-%d0%b2%d0%bb%d0%b8%d0%b7%d0%b0-%d0%b2-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d1%81-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d1%84%d0%b5/", "text": " от позицията на човека с най-много фенове във фейсбук от всички политици, показа проверка на „Труд“. 273 000 потребители на социалната мрежа го харесват, 302 000 хиляди са последователи на неговата официална страница. За сравнение – премиерът Бойко Борисов е следван от 217 хил. във фейсбук, президентът Румен Радев – от 151 хил., лидерът на БСП Корнелия Нинова – от 32 хил. Ако Трифонов реши да продължи да използва и страниците си „Шоуто на Слави“ и „Референдум на „Шоуто на Слави“, те имат съответно 352 хил. и 84 хил. последователи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Слави влиза в политиката с най-много фенове във фейсбук"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d0%be%d1%82%d0%b1%d1%80%d0%b0%d0%bd%d0%b0-%d1%81-%d0%b8%d0%b7%d0%bd%d0%b5%d1%81%d0%b5%d0%bd%d0%be-%d0%b7%d0%b0%d1%81%d0%b5%d0%b4/", "text": "Комисията по отбрана към 44-ото Народното събрание ще проведе изнесено заседание във факултет „Авиационен“ на НВУ „В. Левски” и във Военновъздушната учебна база – Долна Митрополия на 7 и 8 октомври 2019 г., съобщиха от пресцентъра на парламента. На заседанието Комисията ще изслуша ген.-майор Цанко Стойков, командир на ВВС, който ще говори за „Изграждане на взаимодействието между ВВС и ВВУ – обективна необходимост и възможности за реализация“ и полк. д-р инж. Ивайло Ангелов, зам.-началник на НВУ „Васил Левски“ по ВВС, който ще запознае народните представители с плана и практическите стъпки за възстановяване на Висшето военновъздушно училище „Георги Бенковски“ в гр. Долна Митрополия. След заседанието Комисията по отбрана ще се срещне с личния състав във факултет „Авиационен“ и ще разгледа учебно-материалната база, където се обучават курсантите. На 8 октомври 2019 г., в 9.00 часа, народните представители ще посетят Военновъздушната учебна база – Долна Митрополия, където ще се запознаят с кабинетите по аеродинамика и автоматика, конструкция на Л-39 „Албатрос”, с авиационно артилерийско въоръжение, авиационни прицелни системи, лабораторията по мехатроника и ще видят новия тренажор, който беше закупен за обучение на курсантите.", "date": "2019.10.04", "title": " Комисията по отбрана с изнесено заседание в базата на ВВС в Долна Митрополия"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d1%85%d0%be%d0%bd%d0%ba%d0%be%d0%bd%d0%b3-%d1%81%d1%80%d0%b5%d1%89%d1%83-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0/", "text": "Десетки хиляди излязоха по улиците на Хонконг след обявената забрана за носене на маски и други покриващи лицето предмети по време на демонстрации. По-рано днес ръководителят на администрацията Кери Ланг обяви решението да се забрани носенето на маски по време на протести и други масови мероприятия. Забраната влиза в сила тази нощ.  Гражданите, които нарушат разпоредбата, ще получат наказание до една година лишаване от свобода или глоба в размер на 3,2 хиляди щатски долара.     Редица активисти вече заявиха, че ще настояват за преразглеждане на забраната по съдебен път, пише БГНЕС. По време на днешната пресконференция Кери Лам обяви, че забраната ще бъде отменена, когато няма да бъде необходима. Тя не изключи възможността, ако протестите се задълбочат, властите да разгледат възможността за въвеждане и на други ограничителни мерки. Законът предвижда изключения – например, когато лицето се покрива от религиозни или медицински съображения. Новият закон предвижда забрана за използване на всякакви предмети, които закриват лицето и препятстват идентифицирането. В същото време дава право служителите на правоохранителните органи да изискат от намиращите се на публични места хора да свалят маските от лицата си. Според Лам през последните четири месеца в града са се провели около 400 протеста, в които са пострадали повече от 1100 души, включително 300 полицейски служители. Протестиращите в Хонконг винаги крият лицата си, за да не могат да бъдат разпознати. За да бъдат открити участниците в различни акции, полицията използва оцветена вода, боята от която не може да се изпере и да се отстрани от кожата дълго време. По този начин органите на реда успяват да издирят нарушителите. В момента 15 държави са въвели забрана за носене на маски по време на демонстрации и масови мероприятия, включително САЩ, Канада, Германия и Франция.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Протести в Хонконг срещу забраната за носене на маски"}
{"url": "https://trud.bg/%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb-%d0%be%d1%82%d0%ba%d1%80%d0%b8-79-%d0%bf%d0%b0%d0%ba%d0%b5%d1%82%d1%87%d0%b5%d1%82%d0%b0-%d1%81-%d0%b4%d1%80%d0%be%d0%b3%d0%b0-%d0%b2/", "text": "25-годишен обитател на затворническото общежитие в Разделна отново е клиент на прокуратурата, след като надзирател откри в килията му 79 пакетчета с дрога. Служителят на реда намерил наркотиците при регулярна проверка. Приготвените за пласмент пакетчета съдържали 7,9 грама хероин, малко над 2 грама амфетамин и 0,17 грама марихуана. По случая е образувано досъдебно производство под надзора на Варненската районна прокуратура, съобщиха от полицията.", "date": "2019.10.04", "title": " Надзирател откри 79 пакетчета с дрога в килията на затворник"}
{"url": "https://trud.bg/%d0%b5%d1%81-%d0%b5-%d0%b4%d0%b0%d0%bb-%d0%b5%d0%b4%d0%bd%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%bd%d0%b0-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd/", "text": "Европейският съюз е дал на британския премиер Борис Джонсън една седмица, за да представи по-приемлив план за Брекзит, съобщава в британския вестник „Таймс“. Според източници на изданието, в случай, че Джонсън не е в състояние да го направи, лидерите на ЕС ще откажат да обсъждат плана на срещата на върха, която ще се проведе на 17 октомври. Европейските посланици са определели крайна дата на 11-ти октомври вечерта, след като главният преговарящ на ЕС за Брекзит Мишел Барние е заявил, че Обединеното кралство трябва да „промени фундаментално позицията си“, преди да се проведат преговори. Неназовано длъжностно лице посочи, че в края на следващата седмица трябва да се направи преценка, за да се установи дали е възможно да се постигне навреме споразумение в рамките на крайния срок на 31-ви октомври за излизането на Обединеното кралство от ЕС. Междувременно Ройтерс цитира източник от Европейската комисия да казва, че не е определен краен срок за постигане на Брекзит сделка с Лондон, но реалистично ще се разбере на срещата на министрите от ЕС в Люксембург следващия вторник (8-и октомври), дали има достатъчен напредък за постигане на споразумение на Европейската среща на върха (на 17-и октомври). Също така се заговори, че Генералният секретариат на Съвета на ЕС е информирал делегациите на държавите-членки, че ако Великобритания не представи нов правен текст преди края на следващата седмица, фокусът ще се прехвърли към подготовката за сценарий за Брекзит без сделка или за ново удължаване на срока на член 50 от Договора за Европейския съюз (отлагане на крайния срок за Брекзит). По-рано през деня британските медии пък съобщиха, че до 30 депутати от опозиционната Лейбъристка партия са намекнали, че биха подкрепили новия Брекзит план на Борис Джонсън, което да помогне за одобрението му в парламента. Депутатът от лейбъристите Стивън Кинок заяви, че ще подкрепи предложенията на Джонсън, ако премиерът успее да постигне споразумение с Брюксел, посочвайки, че „ако Дъблин и Брюксел са доволни, то и ние ще сме доволни“. Информацията за подобна подкрепа идва въпреки критиките на лидера на лейбъристите Джереми Корбин относно предложенията на Джонсън, определяйки ги като по-лоши от тези на неговата предшественичка Тереза Мей. Корбин също така описа плана на Борис Джонсън за Брекзит като „Брекзит сделка от типа Тръмп“, добавяйки, че предложенията на премиера представляват „преработени“ версии на минали предложения, които са отхвърлени от британските депутати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " ЕС е дал една седмица на  Борис Джонсън, за да отправи по-добра оферта за Брекзит"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b2%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bd%d0%b0-%d1%8f%d0%b7%d0%be%d0%b2%d0%b8%d1%80%d0%b8%d1%82%d0%b5-%d0%b7%d0%b0%d1%80%d0%b0%d0%b4/", "text": "По нареждане на министъра на икономиката, Държавната агенция за метрологичен и технически надзор /ДАМТН/ засилва екипите осъществяващи контрол на язовирите и съоръженията към тях.  Мерките се налагат във връзка с обявеното от НИМХ предупреждение от втора степен за интензивни валежи и гръмотевични бури в 8 области в Източна България и първа степен в 17 области от страната, съобщиха от пресцентъра на министерството. Оперативният щаб на Главна дирекция „Надзор на язовирните стени и съоръженията към тях“ /ГД НЯСС/ е в готовност за действия при усложняване на метеорологичната обстановка. Във връзка с горното служителите от ГД НЯСС поддържат непрекъсната комуникация със собствениците за повишаване на водните нива в язовирите и състоянието на язовирните стени и съоръжения към тях. Язовирите са с осигурени свободни обеми и са в състояние за поемане на висока вълна от потенциални валежи. До областните управители са изпратени указания за предприемане на мерки от собствениците на язовирни стени и съоръженията към тях по смисъла на чл.141, ал.1, т.5 от Закона за водите, а именно: да регулират и поддържат водните нива в язовирите гарантираща безопасната им експлоатация и недопускане на аварийни ситуации и създаване на риск от наводнения, както и да се осигурят проектните проводимости на преливниците и да се предприемат действия за недопускане запушването им. Изпратени са писма и до Началниците на Регионални отдели от ГД НЯСС с готовност да се следят водните нива на язовирите на териториите на съответните области , с особено внимание на язовирите с висок потенциален риск и каскадните язовири.", "date": "2019.10.04", "title": " Засилват контрола на язовирите заради очакваните порои"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%bc%d0%be%d0%bd%d0%b5%d1%82%d0%b8-%d0%be%d1%82-%d0%bf%d1%80%d0%b5%d0%b4%d0%b0%d0%b4%d0%b5%d0%bd-%d0%b8%d0%bc%d0%b0%d0%bd%d1%8f%d1%80/", "text": "Полицаи „гостуваха“ на иманяр по сигнал и иззеха старинни монети от жилището му в шуменското село Мировци. Криминалистите действали по сигнал на доброжелател, който обяснил, че знае за незаконно притежание на културно-исторически ценности. Домакинът на 34 години признал, че има монети и доброволно ги предал. Съставен е протокол за 8 старинни монети. Образувано е досъдебно производство. Предстои експертиза, която да даде повече информация за находките.", "date": "2019.10.04", "title": " Иззеха монети от предаден иманяр"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d0%b4%d0%b6%d0%be-%d0%b1%d0%b0%d0%b9%d0%b4%d1%8a%d0%bd-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%be%d0%ba%d0%b0%d0%b6%d0%b5-%d0%b7%d0%b0%d0%bc/", "text": "Хънтър Байдън, синът на бившия американския вицепрезидент Джо Байдън, и компанията Burisma могат да се окажат замесени в 15 криминални дела в Украйна, съобщи Главният прокурор на страната Руслан Рябошапка, цитиран от  . Освен Байдън младши, към делата могат да имат отношение бившият министър на екологията и природните ресурси на Украйна Николай Злочевски и олигархът Сергей Курченко. Рябошапка обясни, че в момента Прокуратурата разглежда делата, които по-рано са закрити или разделени, за да провери за евентуално приемане на незаконни процесуални решения. Главният прокурор подчерта, че одитът продължава, а броят на делата може да се промени. Хънтър Байдън е бил в борда на директорите на Burisma Group, една от най-големите частни газови компании в Украйна. баща му Джо Байдън, докато изпълняваше длъжността вицепрезидент на САЩ и, през 2016 г. призова украинските власти да уволнят Главния прокурор Виктор Шокин, който разследва дейността на Burisma. След това той е уволнен. През август 2017 г. разследването на газовата компания е закрито. Ситуацията около тази компания бе в центъра на вниманието след телефонен разговор между президентите на САЩ и Украйна Доналд Тръмп и Владимир Зеленски. След преговорите им, неназован разузнавач подаде жалба до ръководството си.  Белият дом публикува стенограма от разговора през септември, след което самата жалба беше разсекретена.  Стенограмата потвърди, че Тръмп е поискал от Зеленски да разследва уволнението на Шокин и случая на Хънтър Байдън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Синът на Джо Байдън може да се окаже замесен в 15 дела в Украйна"}
{"url": "https://trud.bg/%d0%bc%d1%8a%d0%b6-%d0%be%d0%b1%d1%8f%d0%b2%d0%b8%d0%bb-%d0%bb%d0%b8%d0%b7%d0%b8%d0%bd%d0%b3%d0%be%d0%b2-%d0%bc%d0%b5%d1%80%d1%86%d0%b5%d0%b4%d0%b5%d1%81-%d1%81-%d0%bd%d0%b5%d0%bc/", "text": "Мъж от поповско село обявил „Мерцедес“, купен на изплащане в Германия, за откраднат у нас, а се оказало, че го бил продал. Подал неверен сигнал в полицията в Попово, за да получи документ, че колата е обект на престъпление и така застрахователите в Германия да поемат проблема. Идеята му явно е била хем да не плаща оставащите вноските по лизинга за колата, хем да си похарчи парите от продажбата й. Според по-късните му признания цената на автомобила била 30 000 евро, а бил изплатил около половината от тях. Пред поповската полиция той казал, че „Мерцедесът“ изчезнал през нощта на 3 февруари. Бил оставил колата пред заведение в града. На сутринта я нямало. Полицаите обаче се заели сериозно с издирването и проследили по камерите кога е била колата в града, стигала ли е до летището в София, какъвто твърдял мъжът, че бил последният му курс преди кражбата. Така установили, че 10 дни преди датата на изчезването колата е била натоварена на платформа и проследили транспортирането й до Пазарджик, където тя била предадена на двама мъже. Притиснат от доказателствата, мъжът признал станалото. Дали го на съд за лъжесвидетелстване. Сключил споразумение с прокуратурата и получил условна  присъда от 3 месеца лишаване от свобода с 3 години изпитателен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.04", "title": " Мъж обявил лизингов „Мерцедес“ с немски номера за откраднат, а го бил продал\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%b5%d0%bd-%d0%be%d1%82%d0%b1%d0%be%d1%80-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%b7%d0%b0-%d1%81%d0%b2/", "text": "Министърът на отбраната Красимир Каракачанов ще участва в церемонията по изпращането на българския военен отбор за участие в   в Китай. Тя ще се проведе на 7 октомври, понеделник, от 11.00 ч. в зала „Тържествена“ на Министерството на отбраната. Поканени са още министърът на младежта и спорта Красен Кралев и представители на Китайската народна република (КНР), съобщиха от МО. Българската делегация за Седмите световни военни игри ще бъде ръководена от заместник-началника на отбраната вицеадмирал Емил Ефтимов. Ръководител на българската мисия е полковник Венелин Дерибеев. Делегацията включва 36 човека, от които 22-ма спортисти в 8 вида спорт, треньори, съдии, ръководители и официални лица. Спортната надпревара ще се проведе в У Хан, Китай, от 18 до 27 октомври 2019 г.", "date": "2019.10.04", "title": " Български военен отбор заминава за Световните военни игри в Китай"}
