{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80%d0%bd%d0%be/", "text": "Държавният глава Румен Радев изразява съболезнования на  семейството, близките и колегите на Любомир Левчев по повод кончината на големия български творец. „Богатото творчество и безспорният авторитет на Любомир Левчев – обичан поет и значим обществен глас, оказаха значително влияние върху редица поколения. Талантът и мъдростта му вдъхновяваха и респектираха. Даваха увереност, че овладяната сила на словото е незаменима духовна величина“, заявява държавният глава. „Литературното наследство на Любомир Левчев – великолепните рими, създадени от интелигентен ум и голямо сърце, остава за цялото ни общество извор на възхищение и гордост“, подчертава още президентът Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Президентът Румен Радев: Литературното наследство на Любомир Левчев остава за цялото ни общество извор на възхищение и гордост"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d1%8a%d0%b7%d0%b4%d0%b0%d0%b2%d0%b0-%d1%81%d0%b5-%d1%81%d0%b5%d1%80%d0%b8%d0%be%d0%b7/", "text": "Ситуацията е изключително тревожна, тежка за сектора. Това в момента създава много сериозен проблем във връзка с планирането на сезон 2020 г., заяви министърът на туризма Николина Ангелкова. „В тази връзка сме предприели следното. Аз и в момента съм в контакт както моите колеги в Германия, Полша, великобритания, Франция, така и с ръководството на големите туроператори, които оперират на пазар България. През следващата седмица предвиждам посещение на място, за да можем капацитетът, който бяхме договорили с „Томас Кук“ с общи усилия да бъде пренасочен към другите туроператорски компании, така че да нямаме по-голям риск от този, който към момента анализираме за следващия сезон. Изключително ключово е да спасим сезон 2020 г. от гледна точка на записванията и преговорите, които към момента текат. Туризмът е в огромна конкуренция и е изключително важно да бъдем сред първите. Стартирали сме подготовка. Ще съдействаме за колективен иск по отношение на техните вземания за месеците юли и август за тези задължения, които са им натрупани съгласно изпълнение на договорите“, заяви още министърът на туризма. Ще предложим законови промени, които да покриват рискове като фалита на „Томас Кук“, допълни Ангелкова. Тя поясни, че всички дъщерни компании на дружеството са фалирали и уточни, че в Русия дъщерната компания е финансово независима. „Свикваме абсолютно всички и започваме дебат по тази тема. В момента Законът за туризма в НС, ако намерим консенсус, още между първо и второ четене ще помолим някои от парламентарните групи и тази промяна да бъде факт още до края на тази година. Ако не, ще инициираме отделен законопроект. Важно е да бъдем единни, важно е посланието, което изпращаме да бъде така, че да запазим България като устойчива туристическа дестинация“, допълни още министърът. „Във връзка с всичко, което се случва през последните дни, освен това звено, което създадохме, създаваме, което е като кризисен щаб, горещ телефон, 24 часа. Отделно това представители на министерството вече са по моретo във всеки един от хотелите, в които има настанени туристи. Съвместно с официалния представител на „Томас Кук“ в България да съдействаме за безпрепятствено връщане на туристите, за за сме сигурни, че всеки един турист, който е дошъл в нашата страна, съответно ще се завърне в своя дом“, каза още министър Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Министър Ангелкова: Създава се сериозен проблем при планирането на сезон 2020 г."}
{"url": "https://trud.bg/%d0%bb%d0%b5%d0%be-%d0%bc%d0%b5%d1%81%d0%b8-%d0%bf%d0%b0%d0%ba-%d0%ba%d0%be%d0%bd%d1%82%d1%83%d0%b7%d0%b5%d0%bd/", "text": "Лионел Меси отново е контузен и отново ще пропусне мач на „Барселона“. Само ден след като бе избран за футболист №1 в света за 2019 година, аржентинецът получи травма и бе сменен на почивката при победата с 2:1 над „Виляреал“. Това бе първият мач на Меси като титуляр през сезона, тъй като лекуваше друг здравословен проблем. Сега Лео е получил разтежение и няма да играе в събота срещу „Хетафе“. Надеждата е да се възстанови до дербито в Шампионската лига с „Интер“ следващата сряда. Жерар Пике, защитник на каталунците, обвини лятната подготовка като причина за слабия старт на сезона. „Непрекъснато пътувахме – каза звездата. – Но ние сме „Барса“ и извинения не се приемат. Трябва винаги да печелим.“ През лятото „Барса“ игра и в Япония, и в САЩ контроли, с които печели милиони евро и фенове. Антоан Гризман и Артур се погрижиха за трудната победа в междинния кръг срещу „Виляреал“.", "date": "2019.09.25", "title": " Лео Меси пак контузен"}
{"url": "https://trud.bg/%d0%bf%d0%b0%d1%80%d0%b0%d1%85%d0%be%d0%b4%d1%81%d1%82%d0%b2%d0%be-%d0%b1%d0%bc%d1%84-%d0%bf%d0%be%d0%bb%d1%83%d1%87%d0%b8-%d0%b2%d1%82%d0%be%d1%80%d0%b8%d1%8f-%d1%81%d0%b8-45-500-%d1%82%d0%be/", "text": "Китайската корабостроителница Jiangsu New Yangzi Shipbuilding вдигна флага на втория 45 500-тонен моторен кораб за превоз на насипни товари, поръчан от българската компания „Параходство Български морски флот“ АД („Параходство БМФ“). Ванг Сиаоийнг, зам.-генерален директор в направление „Кредитиране“ на EXIM BANK OF CHINA, даде на новопостроения плавателен съд името „Миджур“ и му пожела успешно плаване. На тържеството в китайската корабостроителница присъстваха зам.-министърът на транспорта Велик Занчев, посланикът на България в Китай Григор Порожанов, председателят на Надзорния съвет на българската компания Кирил Домусчиев и брат му Георги Домусчиев, член на Надзорния съвет, както и к.д.п. Александър Калчев, изпълнителен директор на „Параходство БМФ“. „Миджур“ е вторият след „Плана“ плавателен съд от проекта Bluetech 45. Третият кораб от серията ще носи името „Бузлуджа“. Той бе заложен на 29 юли 2019 г. – буквално ден преди вдигането на флага на „Плана“ в същата китайска корабостроителница, и спуснат на вода на 23 септември 2019 г. „Параходство БМФ“ АД ще попълни флота си с общо шест кораба от проекта Bluetech 45, като при всички ще бъде спазена традицията бълкерите да носят имената на български планини и планински върхове. „Миджур“ е трети кораб с това име в историята на компанията. Първият беше с товароподемност 15 270 т и е построен в Белгия през 1957 г. Той е в експлоатация до 1980 г. Вторият е с товароподемност 21 547 т и е построен във Варна през 1992 г. Любопитното е, че и вторият „Миджур“ е от серия с челен кораб „Плана“. В експлоатация е до 2016 г.", "date": "2019.09.25", "title": " „Параходство БМФ“ получи втория си 45 500-тонен кораб"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d1%89%d0%b5-%d0%b1%d1%8a%d0%b4%d0%b5-%d0%be%d1%82%d0%bd%d0%b5%d1%82-%d0%bb%d0%b8%d1%86%d0%b5%d0%bd%d0%b7%d1%8a/", "text": "До края на седмицата се очаква повече информация от полицията по безпрецедентния случай със загиналия български боксьор Борис Станчев, който участва на състезание под чуждо име. Това заяви спортният министър Красен Кралев пред депутати от парламентарната комисия по въпросите на децата, младежта и спорта, предава БГНЕС. Министърът заяви пред депутатите, че заради скандалния случай ще бъде отнет лицензът на мениджъра на загиналия боксьор. Кралев информира, че се работи по различни версии, сред които и че са открити пакети виагра в якето на спортиста. Тепърва разследващите ще проучват дали мениджърът е давал забранени медикаменти. Непрекъснат контакт по случая се води между спортно министерство и Българския професионален боксов съюз. Спортният министър съобщи още, че се разследва дали има и замесено медицинско лице, както и кой се е явявал на предварителните медицински прегледи преди самото състезание в Албания. Борис Станчев получи фатален удар по време на мач в категория „перо” в град Шкодра. Стана ясно, че той е имал забрана да се състезава и поради това е участвал с фалшива самоличност под името на своя втори братовчед Исус Величков. Заради това спортният министър настоя да се подведе под наказателна отговорност и самият Исус Величков. От Боксовия съюз заявиха, че не са знаели за подменената самоличност на Станчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Министър Кралев: Ще бъде отнет лицензът на мениджъра на загиналия боксьор\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%81%d1%82%d0%b8%d1%85%d0%be/", "text": "Вицепрезидентът на Република България Илияна Йотова изпрати съболезнователен адрес до семейството на Любомир Левчев, съобщиха от прессекретариата на държавния глава. „Искрено ни натъжи днес новината за кончината на поета Любомир Левчев. Завари ни неподготвени и безсилни, не сме успели навреме да си кажем довиждане. Чрез творчеството си Любомир Левчев беше с нас от десетилетия, в добри и трудни времена – и в градеж, и в разруха, и в преход, и в търсене на по-добри и по-верни истини. С колко истини обаче се срещнахме на този свят, и то преди да дойде неопровержимата новина! Самият Левчев казваше, че „да броиш приятелството и истината му се струва невъзможно и дори опитът е опасен“… През всичките години зад гърба ни стиховете му отмерваха кратко и точно като метроном най-важните понятия от живота, добродетелите, ценностите. Колко много написа той за свободата, и то запомнящи се куплети като „Свободата е самотно занимание“, „Свободата е опасна, защото трябва да говориш истината“, Раздялата не носи свобода…“ Думите му сякаш бяха част от нашето всекидневие. Четяхме и препрочитахме не само стиховете му, а и романа „Ти си следващият“ и есетата „Писма от Ада“, и „Панихидата за мъртвото време“, и много още негови заглавия има да изброя. С тъга днес трябва да си кажем сбогом, поете. Изказвам дълбоки съболезнования на съпругата му, на сина му, на дъщеря му – на най-близките му хора. Да простим прегрешенията и нека мислите и думите му останат с нас. Вечна да е паметта му“, се посочва в съболезнователния адрес от вицепрезидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Вицепрезидентът Илияна Йотова: Стиховете на Любомир Левчев отмерваха кратко и точно като метроном най-важните понятия от живота"}
{"url": "https://trud.bg/%d0%bb%d1%8e%d0%b1%d0%be-%d0%b3%d0%b0%d0%bd%d0%b5%d0%b2-%d1%89%d0%b5-%d0%bf%d0%be%d0%bc%d0%b8%d1%80%d1%8f%d0%b2%d0%b0-%d0%bf%d1%80%d0%b0%d0%bd%d0%b4%d0%b8-%d1%81-%d0%b8%d0%b3%d1%80%d0%b0%d1%87%d0%b8/", "text": "Легендата Любо Ганев ще влезе в ролята на помирител след раздорите в мъжкия национален отбор по волейбол. Гигантът, който е член на Управителния съвет на федерацията, ще има тежката задача да убеди селекционера Силвано Пранди да остане на поста и да върне в тима играчите, които остави извън състава за олимпийската квалификация и европейското първенство.  „Познавам го като треньор и смятам, че той ще предпочете най-подготвените състезатели– заяви Ганев, който е близък с наставника още от престой си като играч в Италия през 90-е години. – Идеята е да имаме на разположение всички волейболисти, е не както сега – един току-що излекувал травма, друг се контузил… На европейското не бяхме на нужното физическо ниво, а играта на основните състезатели е твърде зависима от това. Сега трябва да забравим случилото се бързо, защото ни предстои олимпийска квалификация.“  Ганев заминава за Доха, където ще е гост на световното по лека атлетика в качеството си на вицепрезидент на БОК. Там ще говори с играещия в Катар Валентин Братоев, който бе оставен извън тима заедно с брат си Георги, Николай Николов и Владислав Иванов. Обсъждано е и връщането на други играчи, неповикани в националния тази година. Данчо Лазаров:  Ако Силвано не се съгласи, ще се разделим Българската федерация по волейбол настоява Силвано Пранди да върне в националния отбор отлъчените играчи, като в противен случай италианският специалист почти сигурно ще се раздели с поста.  „Представянето на европейското първенство беше от най-лошите, но ние искаме България да се представи с един добре подготвен и силно мотивиран отбор на олимпийската квалификация, така че да направим всичко възможно да я спечелим – заяви президентът Данчо Лазаров. – В този отбор трябва да са всички волейболисти, дори тези, които Силвано Пранди освободи. Ще проведем разговори с него, доколко той е готов да работи с тях, ако те се съгласят да се върнат. България беше на една крачка от спечелването на олимпийската квалификация във Варна, така че има сили да успее. Ако Пранди не се съгласи, вероятно ще последва раздяла с него.“", "date": "2019.09.25", "title": " Любо Ганев ще помирява Пранди с играчите"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b3%d1%8a%d1%80%d1%86%d0%b8%d1%8f-%d1%80%d0%b0%d0%b7%d0%b1%d0%b8-%d0%bc%d1%80%d0%b5%d0%b6%d0%b0-%d0%b7%d0%b0-%d1%82%d1%8a%d1%80%d0%b3/", "text": "В организирана полицейска операция службите на реда в Атина са разбили международна престъпна мрежа за търговия с жени, по време на която са били арестувани 15 човека, конфискувани са повече от 72 000 евро, четири автомобила, два мотора и малко количество кокаин. Освободени са шест жени, сред които е имало и малолетни жертви на престъпната организация, съобщава МИА. Говорителят на полицията изнесе детайли пред медиите относно начина, по който е функционирала организацията. Предполага се, че мрежата за трафик на жени е действала от 2015 г. в 10 публични домове в Атина. По време на акцията са претърсени 8 от тях и са арестувани осем жени, които са работели там. Задържани са други 10 жени с чуждо гражданство, като срещу три от тях е започнала процедура за екстрадицията им. Шест от чужденките са освободени и гръцката полиция им е осигурила помощ и защита. Според полицейските източници, жертвите били от Молдова. Схема е включвала зарибяването на жени в тежко финансово положение, на които им е обещавана легална работа в Гърция с високи заплати. След пристигането им в страната, ставало ясно, че ще работят в публични домове. Много често трафикантите прибирали документите за самоличност и телефоните на жертвите. Жертвите са поставяни и във финансова зависимост, под предлог, че за транспортирането им до Гърция са направени много разходи, поради което заплащането им е било мизерно. Много често жените са били принудени да проституират в продължение на почти 14 часа и да обслужват десетки клиенти, в резултат на което са със сериозни здравословни проблеми. За периода 7-20 септември само от дейността на публичните домове престъпната група е спечелила 38 400 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Полицията в Гърция разби мрежа за търговия с жени"}
{"url": "https://trud.bg/%d1%81%d0%b0%d1%89-%d0%bd%d0%b0%d0%bb%d0%b0%d0%b3%d0%b0%d1%82-%d1%81%d0%b0%d0%bd%d0%ba%d1%86%d0%b8%d0%b8-%d0%bd%d0%b0-%d1%88%d0%b5%d1%81%d1%82-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%ba/", "text": "Съединените щати обявиха в сряда нови санкции, свързани с Иран, срещу пет китайски лица и шест компании, включително две дъщерни дружества на Cosco Shipping Corporation, Ltd, съобщи американският Министерство на финансите. Новите американски санкции се отнасят за китайски компании, които продължават съзнателно да купуват ирански петрол в нарушение на санкциите на Вашингтон спрямо Техеран. Наказателните мерки са насочени към фирмите Cosco Shipping Tanker Co, Cosco Shipping Tanker Seaman и Ship Management Co Ltd, но не се отнасят за компанията-майка Cosco Shipping Corporation, се казва в съобщение на уебсайта на министерството. Въвеждат се санкции и спрямо още четири китайски компании – China Concord Petroleum Co, Kunlun Shipping Company Ltd, Kunlun Holding Company Ltd и Pegasus 88 Limited, съобщиха от ведомството, цитирано от БНР. Американският държавен секретар на Майк Помпейо заяви, че САЩ са наложили санкции на китайските фирми заради съзнателно закупуване на петрол от Иран. Миналия петък президентът Доналд Тръмп обяви, че ще разпореди да бъдат наложени санкции и на Иранската национала банка, както и Националния фонд за развитие на Иран и на компанията Etemad Tejarate Pars Co., която е заподозряна, че се използва за укриване на парични трансфери за покупки от страна на иранската отбрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " САЩ налагат санкции на шест китайски компании"}
{"url": "https://trud.bg/%d0%b2%d0%ba%d1%81-%d0%b2%d1%8a%d1%80%d0%bd%d0%b0-%d0%b4%d0%b5%d0%bb%d0%be%d1%82%d0%be-%d0%b8-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d0%b3%d0%bb%d0%b0%d0%b2%d0%bd%d0%b8%d1%8f/", "text": "Върховният касационен съд върна делото и искането на главния прокурор за възобновяване на делото за предсрочното освобождаване на Джок Полфрийман. Причината е, че градският съд неправилно е комплектовал делото и до утре ще трябва да събере всички документи. В разпореждането се посочва, че изпращащият първоинстанционен съд – СГС – не е изпълнил процедурата по чл. 424, ал. 3 от НПК. Липсват данни условно предсрочно освободеният осъден Джок Полфрийман да е получил лично препис от подаденото от главния прокурор искане за възобновяване на в.н.ч.д. № 921/2019 г. по описа на САС. Видно от предоставените на ВКС материали, въпреки че препис от искането е бил изпратен за връчване на условно предсрочно освободеното лице чрез началника на Дирекция „Миграция“ по факс, по делото не е приложена надлежно подписана разписка, удостоверяваща, че преписът от искането за възобновяване е връчен на лицето, за което е предназначен. „Осъденият Джок Полфрийман е основен адресат на искането за възобновяване. Целта на връчването на препис съгласно изискването на чл. 424, ал. 3 от НПК е процесуалният документ да бъде получен от съответния адресат – да стане негово достояние, за да може той лично да се запознае със съдържанието на искането за възобновяване и да организира защитата си. Обстоятелството, че препис от искането за възобновяване е бил изпратен и получен от адв. Калин Ангелов, в качеството му на упълномощен защитник на осъдения в производството по чл. 437 и сл. от НПК, е без правно значение и не санира пропуска на първоинстанционния съд да връчи препис на осъденото (и условно предсрочно освободено) лице. Същото е самостоятелна страна в производството по Глава тридесет и трета от НПК и има право на лична защита. Освен това адв. Ангелов няма процесуално качество на защитник, тъй като производството по възобновяване е извънреден способ за проверка на влезли в сила съдебни актове и изисква упълномощаване конкретно за това производство. Приложеното по първоинстанционното дело  пълномощно е изрично за производството по условно предсрочно освобождаване“ – се казва в разпореждането. Ръководителят на Наказателната колегия на ВКС пише, че по тези съображения при извършената предварителна проверка за формална допустимост и редовност на подаденото искане (чл. 40, ал. 1 от Правилника за администрацията на Върховния касационен съд) приема, че невръчването на  препис от искането е пречка да се образува производство пред ВКС. В разпореждането се подчертава, че изпълнението на вмененото от НПК задължение на първоинстанционния съд за връчване на искането за възобновяване е необходима предпоставка за правилното му администриране. Делото не може да се изпраща на касационния съд, без да е надлежно изпълнена процедурата по връчване на книжата съгласно правилата на чл. 180 – 181 от НПК. Не е допустимо предписаните от процесуалния закон задължения на първоинстанционния съд да се възлагат на касационната инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " ВКС върна искането на главния прокурор за предсрочното освобождаване на Джок Полфрийман\t"}
{"url": "https://trud.bg/%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%bd%d0%b5%d0%b4%d0%ba%d0%be%d0%b2-%d1%81%d1%82%d1%8a%d0%ba%d0%b8-%d0%b2%d0%b5%d1%87%d0%b5-5-%d0%b3%d0%be%d0%b4%d0%b8%d0%bd%d0%b8-%d0%b0/", "text": "„Аз вече 5 години алармирам, че в България се провеждат незаконни състезания по ММА“. Това пред   председателят на Българската федерация по ММА Станислав Недков – Стъки. „Многократно съм писал писма, уведомявал съм различни институции за тях. Досега на моите сигнали са реагирали Министерството на младежта и спорта в лицето на министър Красен Кралев и МВР. За съжаление има все още кметове по места, които позволяват в общински зали да се провеждат такива състезания“, допълни той. Председателят на федерацията допусна, че причината за смъртта на младия български боксьор Борис Станчов на ринга в Албания може да бъде сърдечен удар, причинен от употребата на хапчета виагра. Той допълни, че бойците трябва да знаят, че не хапчетата изграждат големия шампион, а труда и постоянството в залата. „Другото нещо, което трябва да знаят е, че излизайки, било на ринг, било в клетка, било на тепих, всичко трябва да приключи там. Младите състезатели трябва да внимават с добавките, които вземат“, заключи Станислав Недков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Станислав Недков – Стъки: Вече 5 години алармирам, че у нас се провеждат незаконни състезания по ММА"}
{"url": "https://trud.bg/%d0%b2-2023-%d0%b3-%d1%89%d0%b5-%d0%b4%d0%b5%d0%b9%d1%81%d1%82%d0%b2%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d1%82%d1%8a%d1%80%d1%81%d0%b5%d0%bd%d0%b5-%d0%b8-%d1%81%d0%bf/", "text": "В 2023 година ще имаме нова действаща автоматизирана единна система за търсене и спасяване по море. В България е изградена система само за наблюдение и координация на морския трафик. Новата система ще използва и капацитета на „Синя граница“ на Гранична полиция, както и система „Екран“ на Военноморските сили. Това каза във Варна главният секретар на Изпълнителна агенция „Морска Администрация“ Петър Киров на среща за предпроектното проучване, което се финансира по ОП „Транспорт и транспортна инфраструктура“ за над 1 млн. лева. „Системата ще подпомага вземането на решения от операторите на Морския координационен и спасителен център при морски и авиационни произшествия. Очаква се реализацията по изграждането на системата да започне през 2020 година, а след три години да бъде действаща за търсене и спасяване по море“, обясни Киров. Предвижда се да има изнесени терминали в координационните центрове на Военноморските сили, на Гранична полиция и Агенцията по рибарство и аквакултури, за да може да се взаимодейства с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " В 2023 г. ще действа  система за търсене и спасяване по море"}
{"url": "https://trud.bg/%d0%b6%d0%b5%d0%bd%d0%b8-%d0%b4%d0%b6%d0%b0%d1%84%d0%b5%d1%80%d0%be%d0%b2%d0%b8%d1%87-%d0%bd%d0%b5-%d1%81%d1%82%d1%80%d0%b0%d0%b4%d0%b0-%d1%87%d0%b5-%d0%b2%d0%bb%d0%b8%d0%b7%d0%b0-%d0%b2-30-%d1%82/", "text": "Остава една седмица до рождения ми ден и се вълнувам не страдам, че влизам в 30-те, дори напротив 🤩 Как бихте/сте отпразнували вие такъв юбилей? Това написа Жени Джаферович в инстаграм преди рождения си ден. Евгения Джаферович е родена на 29 септември 1989 г. Тя е бивша шампионка по плуване. Добива голяма популярност покрай участието си в “Сървайвър”. По-късно участва и в други телевизионни предавания, а днес е успешен гримьор, бюти влогър и е сред най-популярните българки в социалната мрежа инстаграм. Със съпруга й Ваня Джеферович имат две деца и са една от най-обичаните звездни двойки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Жени Джаферович не страда, че влиза в 30-те"}
{"url": "https://trud.bg/%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%84%d0%bb%d0%b0%d0%b3%d0%b0-%d0%bd%d0%b0-%d0%bd%d0%be%d0%b2%d0%b8%d1%8f-45-500-%d1%82%d0%be%d0%bd%d0%b5%d0%bd-%d0%ba%d0%be%d1%80%d0%b0%d0%b1/", "text": "В китайската корабостроителница Jiangsu New Yangzi Shipbuilding Co., Ltd. на 25 септември вдигнаха флага на втория 45 500-тонен моторен кораб за превоз на насипни товари, поръчан от Параходство БМФ АД, съобщиха от пресцентъра на компанията. Кръстницата Ванг Сиаоийнг  – зам.-генерален директор в направление „Кредитиране“ на EXIM BANK OF CHINA, даде на новопостроения плавателен съд името „Миджур“ (MIDJUR) и му пожела щастливо плаване. Тържеството в китайската корабостроителница е едно от важните начинания, с които Китай и България отбелязват 70-та годишнина от установяването на дипломатическите отношения между двете държави. Сред официалните лица са заместник-министърът на транспорта Велик Занчев, Григор Порожанов – извънреден и пълномощен посланик на Република България в Китайската народна република, Кирил Домусчиев – председател на Надзорния съвет на Параходство БМФ АД, Георги Домусчиев – член на Надзорния съвет на Параходство БМФ АД, к.д.п. Александър Калчев – изпълнителен директор на Параходство БМФ АД. Първи капитан на кораба е к.д.п. Мариян Йотов, а първи главен механик – инж. Цветан Цанов. „Миджур“ е вторият след „Плана“ плавателен съд по проекта Bluetech 45. Третият кораб от серията ще носи името „Бузлуджа“. Той беше заложен на 29 юли  – буквално ден преди вдигането на флага на „Плана“ в същата китайска корабостроителница, и спуснат на вода на 23 септември т.г. Параходство БМФ АД ще попълни флота си с общо шест кораба по проекта Bluetech 45. И при тях ще бъде спазена традицията бълкерите да носят имената на български планини и планински върхове. Сегашният „Миджур“ е трети кораб с това име в историята на Параходство БМФ АД. Първият с товароподемност 15 270 т  е построен в Белгия през 1957 г. Той е в експлоатация до 1980 г. Вторият е с товароподемност 21 547 тона и е построен във Варна през 1992 г. Любопитното е, че и вторият „Миджур“ е от серия с челен кораб „Плана“. В експлоатация е до 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Вдигнаха флага на новия 45 500-тонен кораб „Миджур“\t"}
{"url": "https://trud.bg/%d1%81-%d0%bf%d0%be%d1%80%d0%b5%d0%b4%d0%b8%d1%86%d0%b0-%d0%be%d1%82-%d0%b8%d0%bd%d1%82%d0%b5%d1%80%d0%b5%d1%81%d0%bd%d0%b8-%d1%81%d1%8a%d0%b1%d0%b8%d1%82%d0%b8%d1%8f-%d0%bc%d1%83-%d0%b2%d0%b0%d1%80/", "text": "На 27 септември за шеста година Медицински университет – Варна се присъединява към „Европейска нощ на учените”. Мероприятията се провеждат по едно и също време в около 300 града в цяла Европа. Традиционно събитието се провежда всяка година в последния петък на месец септември и има за  цел университети и научни институти от всичките 28 страни, членки на ЕС, да отворят врати за широката публика.  Университетът, съвместно с „Образователен център – Варна“ и „Агрополихим“ ще бъде организатор и домакин на поредица от интересни демонстрации, събития, конкурси и дискусии, като основната тема тази година е: „Наука в мрежовото общество“.  Всички посетители ги очакват много интересни химични опити и демонстрации в университетската аптека, дискусии, викторина с награда, научни изложби, кафе и кино, а най-малките участници ще могат да направят първите си опити в детската научна лаборатория. ВХОДЪТ Е СВОБОДЕН!!!  Събитията ще се проведат на 27 септември на три места: във Факултета по Фармация, в Юнашкия салон във Варна и в Агрополихим в Девня. Програма на Европейска нощ на учените 2019 ВАРНА  27.09.2019      Медицински университет – Варна, Варна, бул. „Цар Освободител“ № 84   16:00 – 21:30  Фотоизложба на тема „Варна: университети – наука – индустрия“, 9-ти етаж   16:00 – 21:30  Изложба на картини на участниците в конкурса за рисунка „Зелено бъдеще“, 9-ти етаж   17:00 – 17:15  Официално откриване на „Европейска нощ на учените“ – 2019 г., двор на Факултета   17:15 – 17:45  Извършване на демонстрация „Запознаване с лекарствените форми, изготвени в аптеката“, университетска аптека „Мед Уни Фарм“   17:45 – 18:15  Химични опити и демонстрации, 301 каб., 3-ти етаж   18:30 – 19:00  Научно кафе – „Когато науката и индустрията се срещнат“ – дискусия с доц. Величка Андонова, дф, маг. фарм., 9-ти етаж   19:00 – 19:15  Викторина и томбола с награди, 9-ти етаж   19:15 – 19:30  Награждаване на участниците в конкурса за рисунка „Зелено бъдеще“, 9-ти етаж   19:30 – 20:30  Детска научна лаборатория, 9-ти етаж   20:30 – 21:30  Научно парти, 9-ти етаж       15:00 – 19:30   Фотоизложба на тема „Варна – университети, наука, общество“   15:00 – 19:30  Изложба на картини на участниците в конкурса за рисунка на тема: „Варна в моите мечти“   17:30-17:40  Официално откриване на „Европейска нощ на учените“ – 2019 г.   17:40 – 18:20  Научно кино (медицина, химическа индустрия)   18:20 – 19:00  Научно кафе „Когато наука и индустрия се срещнат“   19:00 – 19:20  Награждаване на победителите в конкурса за детска рисунка и връчване на сертификати за участие   14:00 – 15:00  – обиколка на Агрополихим   15:00 – 15:30  – «Агрополихим» от 1974 и до днес – презентация на тема: «Растеж на знанието в Агрополихим» (научни интереси – Кръгова икономика, Грижа за глобалното хранене – използване на селското стопанство)   15:30 – 16:00  – Научно кафе: «Когато науката и индустрията се срещнат» Европейска нощ на учените 2019 се осъществява в рамките на проект K-TRIO 3 („Researchers in knowledge triangle“), финансиран от Европейския съюз по програмата за научни изследвания и иновации „Хоризонт 2020“, Дейности „Мария Склодовска-Кюри“.  Повече информация за събитието може да намерите тук:   или на страницата на събитието в социалните мрежи тук: ", "date": "2019.09.25", "title": " С поредица от интересни събития МУ-Варна отваря врати в Европейската нощ на учените 2019"}
{"url": "https://trud.bg/%d0%b2-%d1%82%d1%83%d1%80%d0%b8%d0%b7%d0%bc%d0%b0-%d0%bf%d0%b0%d1%80%d0%b5%d0%bd-%d0%ba%d0%b0%d1%88%d0%b0-%d0%bd%d0%b5-%d0%b4%d1%83%d1%85%d0%b0/", "text": "Всички сме чували старата българска поговорка „Парен каша духа“. В туризма тя обаче явно не е валидна, поне в родния. Защото фалитите на български и чужди туроператори и хотели винаги успяват да ни сварят неподготвени. Въпреки че всеки, който има поне малка идея от сектора, знае с месеци и години какво предстои да се случи. Но мълчи. Както друга българска поговорка гласи „Мълчанието е злато“. Но само за някои. Всъщност мълчанието в туризма опъва нерви и е причина стотици да губят пари. От професионалисти до крайни клиенти. И кашата от последните дни го доказа. От години се говори за фалита на най-стария британски туроператор „Томас Кук“, който и досега е сменял неколкократно собствеността си. Необслужваните заеми в крайна сметка доведоха до банкрута на компанията. И за това под сурдинка си шушукаха и представителите на българския туризъм в продължение на 2-3 години. Стана ясно, че през последните дни българското Министерство на туризма също е водило директни разговори с представители на фирмата за това дали ще прескочи и трапа този път. След което свикаха спешна пресконференция, за да обяснят какво трябва да правят засегнатите туристи. И хотелиери. От последните се очаква да попълнят формуляри и да поискат британския гаранционен фонд да им разплати забравените с по два месеца и дори отгоре плащания. За стотици хиляди нощувки. При това реализирани на най-високите цени в сезона. Предвид, че само лятото „Томас Кук“ изпраща у нас обичайно около 400 000 туристи, вероятно става въпрос за стотици хиляди неплатени нощувки. Всички знаем от опит, че туризмът подобно на петролния бизнес, е един от малкото сектори, които работят с фючърси. В търговията и бизнеса обикновено плащаш за стока и я получаваш веднага. В туризма предплащаш ваканцията си понякога година по-рано. И за съжаление се случва дори да не я получаваш. Българските хотели, които работят с „Томас Кук“, както и с няколко други големи туроператора, позволяват да им извиват ръцете. За да си гарантират големите обеми, те получават парите си цели 60 дни след като си тръгнат туристите. Тоест ако гостът напусне хотела на 1 юли, то хотелиерът взима парите за неговата ваканция от големите международни туроператори най-рано на 1 септември. Според слуховете в бранша „Томас Кук“ през това лято не се е разплащал с родните собственици от средата на юни. Същата е ситуацията и в съседна Гърция. Вместо да престанат да приемат туристите на фирмата, както биха постъпили с българска компания например, хотелиерите посрещат, настаняват и обслужват гости и се надяват да получат парите си, макар и със закъснение. Защото „Томас Кук“ пълни хотелите, дори и на по-ниска цена. И на всичкото отгоре летният сезон е толкова кофти, че се говори за 20-30 процента по-ниски приходи от страна на сектора. Резултатът е, че сега хотелиери ще загубят стотици хиляди левове. Според Министерството на туризма проблемът ще бъде решен, като е нужно само да се попълнят формуляри за дължимите от „Томас Кук“ суми и да се предадат в британското посолство. Ако това се случи обаче, ще е признак на добра воля от страна на гаранционния фонд на Обединеното кралство. Просто защото „Томас Кук“ не е регистриран у нас като туроператор и според българския закон не дължи на никого нищо. Нито на хотелите, на което не е превел пари за реализирани ваканции, нито на евентуални български клиенти, които ще ползват услугите им за ваканция по света. Във втория случай все пак туристите имат право да ползват същата почивка или да получат пари, защото са ползвали услугите на български посредници и в този случай изгърмелите бушони във веригата остават туроператорите. Хотелите пък вероятно ще пият по една студена вода на цената от 1000 до десетки хиляди евро. Така или иначе кашата в подобни случаи е пълна. Още повече че вече се говори за евентуален фалит на българския туроператор, който представя „Томас Кук“ в България. И това е логично, защото в противен случай именно той трябва да плати дълговете на британския си партньор. Министър Ангелкова дори спомена името на компанията. Въпреки че в бизнеса е неписано правило да се мълчи за фирмите, които са длъжници, или има риск да се катурнат. Обяснението е просто. Ако си позволиш да го направиш, веднага могат да те осъдят за уронване на престижа, а при фалит излизаш виновен, че си причинил банкрута. Всички в сектора знаят коя фирма е нестабилна финансово и не плаща дълговете си. Служителите й знаят, партньорите й знаят, министерството знае и всички мълчат. Дори има случаи, в които записват клиенти до последния момент само и само да си вземат парите, дължими от партньора. И обичайно страда последният по веригата. Тоест клиентът.   Няма нищо случайно Не е случайно, че фалитите са винаги в края на сезона или преди празници. Тогава се събират най-много пари в касата. Прибираш каквото можеш, духваш и после емигрираш на топло място, или създаваш нова туристическа фирма със същата дейност в България. Естествено с фиктивен друг собственик. Понякога дори имената на фирмите са подобни. Всички в бранша знаят. Но омертата се спазва, защото ако някой я наруши, ще пострада. И така туризмът си тече като мътна река. Без всички, които се къпят в нея, да осъзнаят, че няма да излязат златни от водите й. Вместо това клиентите ще резервират все по-често сами, ще плащат в последния момент, а хотелите ще дават на туроператорите по-високи цени, както често правят вече и авиокомпаниите.", "date": "2019.09.25", "title": " В туризма парен каша не духа\t"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%bd%d0%b8%d1%8f%d1%82-%d0%b0%d0%ba%d1%82%d0%b8%d0%b2%d0%b8%d0%b7%d1%8a%d0%bc-%d0%ba%d0%b0%d1%82%d0%be-%d1%80%d0%b5%d0%bb%d0%b8%d0%b3%d0%b8%d1%8f/", "text": "Доналд Тръмп влиза в ролята на върховния демон в доктрината Следя със засилен интерес споровете около климатичните промени през изминалите месеци и ми прави впечатление, че независимо от факта, че климатичните активисти непрекъснато претендират за приемственост с науката, аз намирам по-голямо сходство между религията и климатичния активизъм, отколкото между него и същинската научна дейност. В тази статия ще представя своя анализ, в който ще се опитам да ви докажа състоятелността на тезата си. За да можем да си отговорим на въпроса „религия ли е климатичният активизъм?“, ние първо трябва да дадем дефиниция на понятието „религия“. За нуждите на настоящия анализ ще използвам определението на бившия главен историк на НАСА – Роджър Лейниъс. Според Лейниъс една религия има следните характеристики: 1. Определен светоглед с доктрини и традиции, базирани на вяра, като този светоглед включва теология за спасението; 2. Наличие на почитани лидери и демонизирани злодеи; 3. Свещени текстове; 4. Ритуали и общи преживявания; 5. Обръща се внимание на святото, божественото, мистериозното и сублимното; 6. Ясна групова идентичност и затворена социална организация. Извън съмнение е, че климатичният активизъм отговаря на първия от тези критерии. Светогледът е ясно дефиниран – ние сме част от тази Земя, брънка от общата биосфера и като такава сме длъжни да я пазим, но не го правим. Освен това съществува елемент на концепцията за „оригиналния грях“ – всички имаме своя принос за замърсяването на биосферата – къде повече, къде по-малко, но абсолютно всички сме виновни и няма праведен нито един. Длъжни сме да се променим, например, да се научим да се въздържаме от използването на замърсяващ природата транспорт като дизелови автомобили или самолети. Трябва да вземем спешни мерки, включително да се ограничаваме в личен план, за да станем въглеродно-неутрални. Това представлява своеобразна доктрина за спасението. Не го ли направим, температурите ще се повишат и ние ще измрем. Направим ли го, видът ни ще оцелее. Както е типично за религиите, апокалипсисът е отдалечен в бъдещето – не е ясно кога точно ще дойде, но може да ни изненада изневиделица. Затова повечето от климатичните активисти търсят съвременни признаци, които тълкуват като предвестници на предстоящия апокалипсис. Понякога летата са по-горещи от очакваното. Понякога урагани опустошават цели градове и дори малки държави. Амазонка гори! Всичко това са знаци, че сме се отправили към Армагедон. Отговаря ли климатичният активизъм на втория критерий? Да! Човекът, на когото почти всички климатични активисти се възхищават в последно време, е Грета Тунберг. Но почитаните лидери в дадена религия са задължително обвързани с концепциите за святостта и саможертвата. Грета Тунберг, 16-годишна ученичка, е поела своята саможертва, отказвайки се от образованието си, от месоядството и от пътуването със самолет, отдавайки се изцяло на климатичния активизъм. Нейното измъчено от морската болест лице на фона на яхта, клатушкаща се в бурния океан, се вписва идеално в старателно изграждания образ на Тунберг като на безстрашното дете – борец срещу злата система. Но всяка една религия има нужда и от своите бесове. А върховният демон в доктрината на климатичния активизъм не е кой да е друг, а съвременният американски президент Доналд Тръмп. Оставете това, че периодично пише статуси в Туитър, отричащи глобалното затопляне. Когато президентът оповести през 2017-та година, че САЩ ще се оттеглят от Парижкото споразумение, той си осигури вечно място сред най-тъмните бездни на пъкъла. По точка 3 от нашия списък, трудно бихме могли да намерим ясно дефинирано кредо на климатичния активизъм. За сметка на това има устойчиви лозунги или „мемета“, които се повтарят като мантра от активистите. Най-популярният в последно време е „Нашият дом гори – време е да действаме“. Освен това в различни произведения на изкуството се срещат устойчиви мотиви – например бъдеще, в което полярните ледове са разтопени и десетки градове са под вода. Също както развитието на космонавтиката през 60-те и 70-те години е дало сериозен тласък на научната фантастика („сай-фай“, sci-fi, т.е. science fiction), така и днес интересът към глобалното затопляне е положил началото на изцяло нов литературен жанр – „клай-фай“ (cli-fi, т.е. climate fiction). Литературните критици са на мнение, че този жанр оформя и насочва вярванията на по-младата и либерална част от читателската аудитория. Да разгледаме четвъртата точка – има ли ритуали, които климатичните активисти изпълняват редовно? Има, естествено – най-известният от тях е „Часът на Земята“, който се провежда всяка последна събота на месец март. Въпросната вечер екозащитниците изключват осветлението, телевизора и компютрите си и прекарват един час на свещи. Въпреки че много скептици оспорват ефективността на мероприятието и в най-добрия случай го смятат за безсмислено, а в най-лошия – за оказващо обратен ефект, хиляди продължават да спазват ритуала. И това не бива да ни изненадва – неговата роля е най-вече да създава усещане за общност и сплотеност – каквато роля изпълняват и редица други религиозни обичаи. Нужно ли е да коментираме точка 5? Това е постоянното обожествяване на околната среда, наричането u с гальовни думи като „Майката природа“ или „Майката Земя“, която твърде дълго търпи човечеството да се гаври с нея, но в един момент ще се надигне и ще си отмъсти – чрез земетресения, цунамита и вулкани… Стигнахме до последната точка. Да си загрижен за климата на Земята не е просто благородна борба – за много от активистите това е въпрос на идентичност. Те търсят контакт с хора, които мислят като тях и по този начин се стремят към групова приемственост. Съответно, подобно на религиозните групички, активистите отхвърлят и остракират инакомислещите. Ако си страничен човек, достатъчно е да кажеш нещо критично – и веднага биваш обвиняван, че си псевдоучен или обвързан с петролната мафия. Аз самият не отричам научните открития. Не отричам антропогенното влияние върху климата, нито факта, че сме нанесли големи щети върху биологичното разнообразие. Но за решаването на тези проблеми имаме нужда от още повече наука и модерни технологии. Определено обаче нямаме нужда от нова религия, нито от пророци, които ни плашат с осъвременена версия на страшния съд. Глобалното затопляне може да е научно обосновано, но истерията и страхът от апокалипсис са подхранвани от неоправдани екстраполации и интерпретации на научните модели. Така че, нека да оставим експертните решения на експертите, а не на тези, които са се поддали на паниката. * Авторът е доктор в областта на физиологията на растенията, администратор на уебсайта за космонавтика КОСМОС БГ. Текстът е предоставен на “Труд” от платформата за дясно мислещи хора “Консерваторъ”.", "date": "2019.09.25", "title": " Климатичният активизъм като религия\t"}
{"url": "https://trud.bg/%d0%b5%d0%ba-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0/", "text": "Европейският парламент и Съветът на Европейския съюз   Лаура Кьовеши да бъде назначена като първия европейски главен прокурор, съобщиха от пресцентъра на Европейската комисия. „Европейската комисия работи усилено, за да гарантира, че всяко евро от бюджета на ЕС се разходва съгласно правилата и носи европейска добавена стойност. Това означава също така да се води ефективна борба с измамите, засягащи бюджета на ЕС. Досега Европейската служба за борба с измамите (OLAF) имаше съществена роля в постигането на тази цел. Тя ще продължи своята дейност като независима разследваща служба, допринасяща за възстановяването на дължими средства, както и за прилагането на други мерки за защита. Европейският прокурор ще гарантира укрепването на действията на равнище Съюз и реалното изправяне пред съд на лицата, извършили престъпления във вреда на бюджета на Съюза. Пожелавам на новоизбрания главен прокурор успех в преодоляването на предизвикателствата, пред които е изправена. Както Европейската комисия, така и OLAF ще ѝ помагат активно в предстоящите ѝ задачи“, заяви еврокомисарят по въпросите на бюджета и човешките ресурси Гюнтер Йотингер. „Постигнатото съгласие показва недвусмислено, че ЕС гледа сериозно на борбата с финансовите престъпления и на защитата на парите на данъкоплатците. Европейската прокуратура представлява единствена по рода си структура за отдаване на приоритетно внимание на борбата с трансграничните престъпления и за гарантиране, че нито едно престъпление срещу бюджета на ЕС няма да остане ненаказано. Тя отговаря на исканията на европейските граждани и предоставя на европейските прокурори нови амбициозни инструменти за разследване и наказателно преследване на тези престъпления на европейско равнище. Приветствам постигането на съгласие за назначаването на г-жа Кьовеши като първия европейски главен прокурор. Уверена съм, че г-жа Кьовеши ще се справи много добре в ролята на ръководител на Европейската прокуратура. Постигнатото съгласие прави възможно създаването на новата служба до края на 2020 г., както бе планирано. Комисията ще продължи да бъде твърд поддръжник на колективните усилия за борба с измамите и корупцията в ЕС“, коментира еврокомисарят по въпросите на правосъдието, потребителите и равнопоставеността между половете Вера Йоурова.", "date": "2019.09.25", "title": " ЕК приветства решението за назначаване Лаура Кьовеши като първия европейски главен прокурор"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d0%b5-%d1%81%d0%bb%d1%83%d1%87%d0%b2%d0%b0-%d0%ba%d0%be%d0%b3%d0%b0%d1%82%d0%be-%d1%81%d0%b8-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%b8-%d0%b7/", "text": "Пет решения на 2-ри състав от Наказателно отделение на Софийския апелативен съд (САС), с председател съдия Калин Калпакчиев, все по искания за условно предсрочно освобождаване, взети през месеците май, юни и юли на 2019 г., показват нагледно пристрастното отношение на магистратите при пускането от затвора 6 години, 6 месеца  и 25 дни по-рано на убиеца Джок Полфрийман. Справката в деловодната система на съда показва, че и в петте случая съдиите отказват освобождаването на изтърпяващи наказанията си лишени от свобода, макар в голямата си част представените пред  магистратите аргументи и доказателства да съвпадат с тези на австралиеца. Нещо повече – при нито един от петте казуса не става въпрос за осъдени за умишлено убийство, а за признати за виновни за престъпления, за които размерът на наказанията е в пъти по-нисък от 20-те години затвор за убиеца на студента Андрей Монов. „Правен свят“ вече показа конфликта на интереси на председателя на съдебния състав Калин Калпакчиев и на докладчика по искането на Полфрийман – Весислава Иванова, с оглед тяхната публична обвързаност с Българския Хелзински Комитет (БХК) – неправителствената организация, която от години работи за освобождаването на Полфрийман. Оказва се, че същите съдии проявяват изключителна строгост, когато се произнасят по искания на затворници за условно предсрочно освобождаване, които обаче не са ползвали услугите на БХК, т.е. не са разчитали на лобистка подкрепа пред съдебния състав от САС. Водещи мотиви за предизвикалото обществен скандал решение за предсрочното освобождане на Джок Полфрийман бяха  това, че той е изтърпял повече от половината от наказанието от 20 години лишаване от свобода, като се приспадне времето, в което е упражнявал труд, както и твърденията, че е осъзнал постъпката си и дори вече се е поправил. Като доказателство за последното съдиите приемат и мнението на председателя на БХК Красимир Кънев, който дори не е юрист, а философ по образование, като игнорират настояването на прокурора по делото Полфрийман да не бъде пускан предсрочно. Могат ли пет месеца да са повече от шест години и шест месеца В края на юни месец по дело 727/2019, докладвано от съдия Весислава Иванова, съдебният  състав с председател Калин Калпакчиев и трети член – Виолета  Магдалинчева, отказва условното предсрочно освобождаване на осъден на 3 години затвор и изтърпял вече над 1 година и 8 месеца за участие във въоръжена организирана престъпна група. Според съдиите лишеният от свобода не е представил достатъчно доказателства, че се е поправил, а и понеже дълго време е престоял в затворническата болница, не изпълнявал плана на присъдата си. Имало и все още висок риск от проява на рецидив. Макар да говорим за различни казуси и личностни характеристи, видно е, че съдиите намират за основателно лишеният от свобода да остане още една година и два месеца в затвора, докато в случая с Пофлрийман не намират за проблемно, че го освобождават цели шест години и половина по-рано. Идентичен казус. Месец по-рано, по дело 579/2019 съдебният състав отказва предсрочна свобода и на друг затворник, който има две присъди – едната за две години и три месеца, а втората – пет месеца лишаване от свобода. И макар затворникът да е изтърпял вече над 1 година и близо 6 месеца от първата си присъда, наличието на втората, макар и от едва пет месеца, е един от мотивите за строгост на съдебния състав. Излиза, че пет месеца в случая имат много по-голямо значение за магистратите, ако става въпрос за поредния анонимен рецидивист, но не и шест години и половина, ако става въпрос за чуждестранен затворник, ползващ се със защитата на БХК. Становищата на ръководството на затвора и субективната преценка на съда Отново в края на юни месец – по дело 685/2019, докладвано лично от Калин Калпакчиев, съдебният състав отказва предсрочното освобождаване на затворник на когото му остава да изтърпи още 3 месеца и 27 дни от присъда в размер на 1 година и 9 месеца. Макар да е изтърпял 4/5 от наказанието, негативна оценка от ръководството на Софийския затвор за лишения от свобода, каквато същото ръководство бе дало и спрямо Джок Полфрийман, служи за мотивиране на отказа. По друго дело – 698/2019, докладвано отново от Калпакчиев, следва отново отказ. Този път става въпрос за лишен от свобода с присъда от 7 години, от която му остават по-малко от 2 години и 3 месеца. Подобно на Полфрийман и този затворник е проявявал положително отношение към труда, но оценката, която затворническото ръководство му дава е негативна. Това мотивира Калпакчиев да откаже предсрочното освобождаване. Седем страници аргументи срещу искането на Полфрийман за предсрочното му пускане, обяви, че е представило ръководството в оставка на Софийския затвор, но очевидно субективната преценка на съда ги е оценила като недостатъчни. Петият пример е от дело 637/2019 и се отнася до искане на осъден на 5 години за причиняване на смърт по непредпазливост на две лица (при катастрофа). На затворника му остават още 1 година, 4 месеца и 18 дни от присъдата, работи, но поправителният процес при него не е довършен. Следва отказ от условно предсрочно освобождаване. Разбира се, че преценката на съда по всеки от изброените казуси е индивидуална и сравняването им с решението по искането на Полфрийман не следва да се абсолютизира. Съдебната практика обаче е много показателна и е нагледно доказателство за наличието на двоен стандарт, проявен от съдебния състав с председател Калин Калпакчиев, спрямо казуса с австралиеца. Точно това прави решението за предсрочното освобождаване на убиеца с цели 6 години, 6 месеца и 25 дни по-рано не само скандално, но и разкриващо в най-пълна степен тежките зависимости в съдебната система като цяло, което води след себе си и до закономерната липса на доверие у обществото към правосъдието.", "date": "2019.09.25", "title": " Какво се случва, когато си затворник и за теб не лобира БХК?\t"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%bd%d0%b5-%d0%bc%d0%be%d0%b6%d0%b5%d0%bc-%d0%b4%d0%b0-%d0%bf%d0%be%d1%81%d1%82%d0%b0%d0%b2%d1%8f%d0%bc/", "text": "Една от най-големите южнокорейски компании в момента проучва България и още две държави за инвестиция, като тази инвестиция е за над 1,5 милиарда евро. Това  заяви пред български медии в Сеул министърът на икономиката Емил Караниколов във връзка с потенциалните инвестиции у нас от страна на Република Корея. Караниколов е във водената делегация от министър-председателя Бойко Борисов, който е на официално посещение в азиатската държава.  Министър Караниколов уточни, че проучването за инвестиции на „Хюндай“ в България не е свързано с „Фолксваген“. „Фолксваген“ търси къде да реализира завод за производство на бензинови и дизелови двигатели, докато намеренията за инвестиционен проект от Република Корея в батерии за електрически автомобили, не са свързани с „Хюндай“, изтъкна министър Караниколов. „Говорим за батерии за електрически автомобили. Те могат да бъдат за редица компании“, заяви министърът на икономиката. Той бе категоричен, че когато става дума за инвестиции, транспортната инфраструктура е от изключително значение. „В Центъра на „Хюндай“ представихме България и идеите, които имаме за възможностите за стратегическо партньорство. Отзивът от тяхна страна е да се свържем с европейската им централа, а това ще стане веднага щом се върнем в София“, акцентира Караниколов. Разговорите, които се водят от българска и корейска страна са в посока на инвестиции за електрически, автономни автомобили, за възможността за създаване на Център за изпитване на автономни автомобили в България, както и за части за електрическите коли, така и за батерии. „Трябва те да дойдат в България и да направим анализ какво може да се реализира на територията на страната ни като стратегическо партньорство“, добави Караниколов. „Най-важното за нас е да презентираме България като добра дестинация за бъдеща тяхна инвестиция“, посочи Караниколов. Той се спря на положителния имидж страната ни в икономически аспект, посочвайки повишаването на кредитния рейтинг на България, износът, икономическият растеж и финансовата стабилност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Емил Караниколов: Водим разговори с голяма южнокорейска компания да инвестира 1,5 млрд. евро у нас"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d0%b0%d1%80%d1%83%d1%86%d0%b0-%d0%b8-%d0%ba%d0%b8%d0%bb%d0%be-%d1%82%d1%80%d1%8e%d1%84%d0%b5/", "text": "410 проверки са извършили служителите на Североизточното държавно предприятие за седмица. Задържани са повече от 6 кубика дърва за огрев, каруца и 1 килограм трюфели. Каруцата, натоварена с под 1 кубик дърва е арестувана от горските от ДГС-Нови пазар. Един констативен протокол са съставили горските от ДГС-Шумен, които през седмицата са извършили 59 проверки на превозни средства и обекти за добив на дървесина. 42 са проверките в ДЛС-Паламара за периода, а 43 в ДГС-Смядово. Нарушения не са констатирани.", "date": "2019.09.25", "title": " Горски арестуваха каруца и кило трюфели"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b0-%d0%b5%d0%b2%d1%80%d0%be-%d0%be%d1%82-%d0%bd%d0%b0%d0%b5%d0%bb-%d1%8f-%d0%b7%d0%b0-%d1%87%d0%b8%d1%81%d1%82%d0%b5/", "text": "37-годишна жена от котелското село Градец е задържана в полицията в Омуртаг, след като откраднала 150 евро от мъж от града, който я наел да чисти двора му. 62-годишният стопанин на имота получил сумата като превод от близки в чужбина към 14-14,30 часа във вторник. Към 15 часа установил, че парите ги няма и отишъл веднага в полицията. Не можел да сети дали ги оставил вкъщи и са откраднати оттам или са изпаднали от джоба му, докато се занимавал със семейство. Наел бил хората от Градец което да разчистят двора му, да извозят стари керемиди и други непотребни неща. Когато установил липсата, работниците вече ги нямало. Полицията обаче ги издирила бързо и се оказало, че парите били взети от жената, която и преди имала извършена кражба.", "date": "2019.09.25", "title": " Жена откраднала евро от наел я за чистене стопанин"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-ebay-inc-%d0%bf%d0%be%d0%b4%d0%b0%d0%b4%d0%b5-%d0%be/", "text": "Изпълнителният директор на eBay Inc, Девин Уениг напуска позицията си в компанията, се казва в официално изявление на голямата американска фирма за онлайн търговия. Уениг беше начело на eBay през последните 4 години и заемаше различни позиции в компанията от 12 години насам. За временно изпълняващ длъжността е определен Скот Шенкел, който беше старши вицепрезидент и главен финансов директорна eBay. Томас Тиърни, председател на борда на директорите на eBay, каза: „През своите 12 години в eBay, Скот Шенкел демонстрира, че е силен и динамичен лидер, който познава нашия бизнес отвътре и отвън. Той е работил в тясно сътрудничество с нашите екипи в цялата компанията за изпълнение на нашата стратегия. Уверени сме, че опитът на Скот в eBay го позиционира добре да ръководи компанията“. Компанията посочи, че започва да търси нов постоянен изпълнителен директор, като ще обсъди както вътрешни, така и външни кандидатури за поста. Компанията, която е собственик на водещия сайт за електронна търговия eBay.com, също така определи Анди Крейг за временно изпълняващ длъжността финансов директор. Крейг преди това беше вицепрезидент по глобалното финансово планиране. Акциите на eBay Inc. поевтиняват с над 1,5% след новината за оставката на Девин Уениг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Изпълнителният директор на eBay Inc. подаде оставка"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d0%b3%d1%83%d0%b1%d0%b8-%d0%b5%d0%b4%d0%b8%d0%bd-%d0%b8%d0%b7/", "text": "Дълбоко ми е мъчно за бате Любо – винаги така му казвах. Светла му памет! Това заяви председателят на парламентарната Комисия по културата и медиите Вежди Рашидов пред „Труд“ по повод кончината на поета. По думите му, днес България е загубила един изключителен творец и интелектуалец – големият, незабравимият Любомир Левчев. „Много сме близки отдавана – с изключение на последните 2-3 години, когато той беше болен, не сме си пропускали рождените дни, години наред си гостувахме. Любо е поет от световна величина. Той е човекът, който си позволи да постави началото на модерната поезия – успя от неговото време да влезе в модерното време и в този начин на изказ. Изключителен поет, винаги е бил с душа на голям артист. Жалко, че когато човек си отиде се сещаме да кажем, че е изключителен творец, а иначе водим едни безсмислени битки в живота, никому ненужни, от което остава само болка, рана и омърсено чувство“, коментира Рашидов. И Любо понесе много мръсотия, много отрицание, но те го доказаха като още по-силно и по-добре. Живя един живот на добър артист, мина през стъргата на властта, мина през всичко, за него нямаше тайни, продължи той. Мина през радости и разочарования, делили сме и тях, мина през чувството за лъжа от едно друго време – и той го усещаше като едно предателство и лъжа. Но в крайна сметка той не се отрече нито от миналото си, което беше достойно, нито от близките си приятели, с което доказа, че е мъжкар и голям, подчерта Вежди Рашидов. Дълбоко ми се иска да повярвам, че колкото и малко да оставяме като народ, все някога ще излезем от тази кочина на чалгата, простотията и арогантността, и отново ще се върнем към онази ценностна система, с която сме възпитавали децата си. И отново да имаме нужда от големи хора като Любо Левчев. Надявам се, че той винаги ще бъде светъл пример за младите поколения, коментира още председателят на парламентарната Комисия по културата и медиите. „Издействахме гробно място в Алеята на творците в Централните Софийски гробища, говорихме и със Съюза на писателите да оформят официално документите. Това е едно чисто и подредено място, за достойните хора, които имат принос към националната ни духовност – да почиват в мир“, съобщи Рашидов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Вежди Рашидов: България загуби един изключителен творец и интелектуалец, големия, незабравимия Любомир Левчев"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b7%d0%b0%d0%bf%d0%be%d1%87%d0%bd%d0%b0-%d0%b7%d0%b0%d1%81%d0%b5%d0%b4/", "text": "Започна първото заседание на британския парламент, след като Върховният съд на Обединеното кралство определи като „незаконно“ решението на премиера Борис Джонсън за временно прекратяване на дейността му, предава телевизионният канал Sky News. В началото на сесията председателят на Камарата на общините Джон Бъркоу потвържди, че пророгацията е заличена в официалния печатен орган на парламента.  Очаква се по-късно през деня Джонсън, който обеща да продължи с плановете си за Брекзит до 31 октомври, да се обърне към депутатите.", "date": "2019.09.25", "title": " Британският парламент започна заседанието си и очаква Борис Джонсън"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d0%ba%d0%bc%d0%b5%d1%82%d1%81%d0%ba%d0%b8%d1%8f-%d0%bf%d0%be%d1%81%d1%82-%d0%b2/", "text": "Четирима кандидати са регистрирани в Общинската избирателна комисия в Търговище за кметския пост, като на изборите се явяват сегашният кмет, негов заместник, бивш областен управител и дългогодишен партиен шеф. За втори мандат се кандидатира настоящият кмет от ГЕРБ д-р Дарин Димитров, който преди да влезе в общинската власт беше народен представител. Изненадващо се появи и второ име, свързано със същата партия, това на бившия областен управител от ГЕРБ Светлин Бонев. Той обаче е издигнат от коалиция „Ние, гражданите“. Неофициално се коментира, че по тази причина членството му в партията било прекратено от Изпълнителната комисия часове след регистрирането му, но към момента официална информация няма. Той самият също нямал такава. БСП и АБВ, обединени в местна коалиция, издигат настоящия зам.-кмет на общината Рая Матева, която преди да стане заместник-кмет беше главен юрист там. ДПС пък регистрира областния си лидер, бизнесмена Хамди Илиязов. Той е начело на партийната структура от 20 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Четирима кандидати за кметския пост в Търговище"}
{"url": "https://trud.bg/11-%d1%81%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%ba%d0%bc%d0%b5%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81/", "text": "11 са кадидатите за кмет на Бургас, които ще се състезават на предстоящия местен вот. Имената им бяха обявени окончателно в сряда от ОИК. Освен Димитър Николов – кандидатът на ГЕРБ, който ще се бори за четвърти мандат, в списъка има двама братя – Георги и Ивайло Дражеви, шефът на Бургаската болница- д- р Бойко Миразчийски, експерт по туризма – Живко Табаков, който известно време бе съветник на министър Николина Ангелкова, синът на известния художник Георги Баев – Джурлата – адвокат Иво Баев и др. Данните за кандидатите от ОИК са следните: депутатът Николай Тишев е издигнат от БСП, Иво Баев – от „Демократична България- обединение“ (ДА България, ДСБ, Зелено движение), Георги Георгиев е кандидатът на ПП АБВ (Алтернатива за българско възраждане), Георги Дражев – на партия Български социалдемократи, Владимир Павлов- на „Възраждане“, Ивайло Дражев – на ПП „Свобода“, Димитър Николов- на ПП ГЕРБ, Константин Бачийски – на Средна Европейска класа, д-р Бойко  Миразчийски, от НФСБ, Живко Табаков от ДБГ – Движение България на гражданите и Теодор Шейков – коалиция „Ние, Гражданите“. В по-малките населени места, любопитна е ситуацията в курорта Лозенец, където има само един кандидат- от ГЕРБ и дефакто изборният резултат е ясен.", "date": "2019.09.25", "title": " 11 са кандидатите за кмет на Бургас"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%b7%d0%b0-%d0%bb%d1%8e%d0%b1%d0%be%d0%bc%d0%b8%d1%80-%d0%bb%d0%b5%d0%b2%d1%87%d0%b5%d0%b2-%d0%b8%d0%bc%d0%b0%d1%85/", "text": "„Току-що разбрах, че е починал един голям български поет, когото не просто познавах, а имах честта да бъде мой приятел. Любомир Левчев.  Поклон, поете!  Ти го каза:  „Без „сбогом“.  Без магии.  Без сълзи.  Раздялата не носи свобода.  И мисля си, че не умирам.“ Това написа във фейсбук Слави Трифонов по повод   за кончината на бележития български поети и писател.", "date": "2019.09.25", "title": " Слави Трифонов за Любомир Левчев: Имах честта да бъде мой приятел"}
{"url": "https://trud.bg/%d0%bd%d0%b0%d0%b9-%d0%be%d1%85%d1%80%d0%b0%d0%bd%d1%8f%d0%b2%d0%b0%d0%bd%d0%b0%d1%82%d0%b0-%d0%b3%d1%80%d0%b0%d0%bd%d0%b8%d1%86%d0%b0-%d0%b2-%d1%81%d0%b2%d0%b5%d1%82%d0%b0-%d0%bf%d1%80%d0%b5%d0%b7/", "text": "Хиляди туристи от Южна Корея и гости на Сеул от цял свят посещават всеки ден демилитаризираната зона на границата между Северна и Южна Корея, наречена DMZ и превърнат в печеливш атракцион. Мрачните събития за корейците след Втората световна война разделили един народ на два враждуващи идеологически лагера. Северна Корея от десетилетия провежда агресивна политика и извършва непрекъснати провокации към Юга. Най-шокиращи са прокопаните четири тайни тунела с цел военна атака срещу южния съсед. По информация от избягал от комунистите севернокореец през 1978г. е разкрит Тунел номер 3, централната атракция за туристите днес. Тунелът слиза на 73м. под земята, дълъг е около 1635 м., широк е два метра и ако е бил довършен, без да го разкрият, е било пресметнато в Южна Корея да нахлуят незабелязано 30000 пехотинци само за един час.  Четири километрова полоса разделя двете държави, и за да се „надникне“ в отсрещната страна е необходим телескоп. Ние успяхме да снимаме през визьора на един от десетките телескопи от наблюдателната кула Дора. От нея се виждат ж.п. линии, наблюдателни вишки, бодливи заграждения и в далечината отсрещния град Киджонг донг. Подземната разходка из Тунел 3 е с модернизирано електрическо миньорско влакче и се стига до кота – 73 м. После се ходи около 300 метра до желязна врата с малък прозорец, от който на севернокорейска територия се вижда огромна зала под земята, в която е трябвало да се позиционират атакуващите войници. Температурата е 15 градуса, бучи подземна река, помпи връщат на повърхността пропадналата вода. Снимането е забранено и туристите трябва задължително да оставят камери и телефони в специални сейфове в началото на маршрута. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Най-охраняваната граница в света през далекоглед (СНИМКИ)\t"}
{"url": "https://trud.bg/%d0%ba%d0%be%d0%bd%d1%82%d1%80%d0%b0%d0%b0%d0%b4%d0%bc%d0%b8%d1%80%d0%b0%d0%bb-%d0%ba%d0%b8%d1%80%d0%b8%d0%bb-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%ba%d0%be%d0%bc%d0%b0%d0%bd%d0%b4/", "text": "От гледна точка на бъдещите планове на Военноморските сили за придобиване на нови минни ловци и възможностите за поддръжката им са очакванията от ВМС на Белгия. Става въпрос за кораби втора употреба от същия клас на минен ловец „Цибър“, с който разполага бойният ни флот. Това каза командирът на ВМС на България контраадмирал Кирил Михайлов, който посрещна в Щаба на флота с официална церемония командира на Военноморския компонент на Въоръжените сили на Кралство Белгия контраадмирал Уим Роберехт. „Ние наистина очакваме в бъдеще задълбочаване на сътрудничеството между ВМС на Белгия и на България. Особено в сферата на поддръжката на този тип кораби, а също и в подготовката на екипажите за експлоатацията им“, каза контраадмирал Михайлов. Той посочи, че белгийската страна проявява интерес към проекта, който България води -„Модулен елемент за бързо развръщане за подводни интервенции“. Става въпрос за така наречения DIVEPACK, който е една сериозна възможност за развитие в бъдеще. Командирът на ВМС благодари на госта си за досегашната поддръжка, която белгийските ВМС оказват както с осигуряването на различни части и елементи за експлоатацията и поддръжката на фрегатите и минния ловец, които България закупи от Белгия, така също и за участието им в учението „Бриз“. От своя страна контраадмирал Уим Роберехт посочи, че Военноморските сили на двете страни са установили връзка, когато България е решила да закупи кораби от Белгия. Той потвърди, че ВМС на Белгия са заинтересовани от проекта DIVEPACK .", "date": "2019.09.25", "title": " Контраадмирал Кирил Михайлов, командир на ВМС:  Очакваме минни ловци и поддръжката им от Белгия"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%be%d1%82%d0%ba%d1%80%d0%b8-%d0%be%d0%b1%d0%bd%d0%be%d0%b2%d0%b5%d0%bd%d0%b0-%d0%bf%d0%bb/", "text": "Кметът на община Търговище д-р Дарин Димитров официално откри реновираната площадка за спорт и култура, намираща се между тренировъчния комплекс и Центъра за младежки дейности и инициативи (ЦМДИ) в Търговище. „Обновихме това пространство с мисъл за младите хора на Търговище, да разширим възможностите за спорт и провеждането на културни прояви на открито. Да ни е честито новата площадка и нека пазим съграденото“, обърна се към присъстващите д-р Димитров. Зоната, позната сред гражданите на Търговище като „малкото стадионче”, е реновирана от Общинското предприятие „Флора”, съобщават от местната администрация. На терена е изградено комбинирано игрище за волейбол и тенис на корт, както и зона за баскетбол. Монтирани са нови близо 700 седалки на мястото на изпочупените и повредени. Ремонтирана е и сцената с екран. От Община Търговище посочват още, че е изградена топла връзка на откритата сцена с Младежкия дом, а ползването на спортните игрища е безплатно. С ремонтирането на площадките се завършва цялостното оформяне и на зоната непосредствено зад тренировъчния комплекс, който беше преобразен с целеви държавни средства, поискани от кмета д-р Димитров. В програмата за откриването на обновената сега зона се включиха децата от Школата за естрадно пеене към ЦМДИ, състезателите по спортна и художествена гимнастика от клубовете „Торнадо“ и „Алегро“. Проведе се и турнир по стрийтбол между отбори от различните възрастови групи на клуб „Светкавица“. На церемонията присъстваха зам.-областният управител Панайот Димитров, общински съветници, ръководният екип на Община Търговище, треньори и състезатели от спортните клубове, педагози и възпитаници на школите към ЦМДИ, изреждат от администрацията.", "date": "2019.09.25", "title": " Кметът на Търговище откри обновена площадка за спорт и култура"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b2%d0%bb%d0%b8%d0%b7%d0%b0%d1%82-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%ba%d0%bc%d0%b5%d1%82/", "text": "Седем кандидати ще атакуват кметския пост в Свищов. Досегашният кмет на общината Генчо Генчев, който се регистрира като независим кандидат, ще бъде подкрепен безпрецедентно от политически опоненти. Подкрепа за него дават едновременно ГЕРБ и БСП, както и ДПС, и ВМРО. Изненада за предстоящия местен вот е кандидатурата на депутата от 42-то народно събрание Георги Марков. Той излиза от името на местната коалиция “Движение 21” (Политическо движение Социалдемократи). Калин Костов, който нашумя като уволняван четири пъти асистент от Стопанска академия, се пуска в надпреварата от името на местна коалиция “Алтернативата на гражданите, СДС, БДФ, Никола Петков, БНД”. Бившият кмет на Свищов Станислав Благов, който управлява четири мандата, не участва в кметската надпревара на тези избори, а залага на бившия председател на ОбС Светлана Георгиева, която излиза с марката “Съюз на свободните демократи”. Връзката му с партията на Софиянски е видна от това, че Благов заема второ място в листата за общински съветници, водена от Георгиева. Някогашният за кратко общински председател на ГЕРБ Ангел Гецов, сега се кандидатира за кмет от името на НФСБ. Даниел Кралев е кандидат на коалиция “Ние, гражданите”, а Никола Терзиев излиза като независим кандидат. Общинският лидер на ГЕРБ и досегашен председател на местния парламент д-р Кристиян Кирилов отново ще води листата на партията в крайдунавския град, а на втора позиция е д-р Татяна Ганчева. Листата се състои от 28 кандидати, като в нея са включени икономисти, юристи, лекари, университетски преподаватели и учители. От ГЕРБ дават шанс и на млади кандидати. В тези избори ще участва и бившият председател на Общинския съвет в мандат 2007- 2011 инж. Иван Хараламбиев, които ще води листата на местна коалиция “Движение 21” (Политическо движение Социалдемократи). На втора позиция е кандидатът за кмет Георги Марков. “Регистрирали сме 20 кандидати за общински съветници, след предварителен подбор, посочи инж. Хараламбиев. “Кандидатите ни са почти поравно жени и мъже, като имаме много млади хора. Най- младият ни кандидат за съветник е 22-годишна жена, управител на бензиностанция. В листата има инженери, двама авторитетни преподаватели в Стопанска академия – проф. Боян Илиев и доц. Агоп Саркисян, имаме инженери, хора на изкуството. В листата влиза и бивш член на ГЕРБ – УНГ -специалистът д-р Стефко Баросов. “Целта на нашата коалиция е да намалим темповете на упадък в Общината”, посочи още той. ” Основна цел на нашата програма е на четвъртата година от мандата, темпът на намаляване на населението да бъде снижен с 50%”, допълни Георги Марков. Листата на “БСП за България” е от 24 кандидати за съветници. Тя е с водач общинският председател на БСП водач Любимир Чавдаров. На втора позиция е младежкият лидер на социалистите София Вергилова. “В листата ни е застъпена силна гражданска квота от безпартийни кандидати и дългогодишни наши симпатизанти, коментира Чавдаров. В листата са включени преобладаващо учители, има икономисти, спортисти, юристи, инженери. За втори мандат червените подкрепят Генчо Генчев. “Подкрепяме го, тъй като първият му мандат е изключително успешен, с много постигнати реални резултати. Той е консенсусна фигура, диалогичен и работи в интерес на гражданите на Свищов!” посочи Чавдаров. През мандат 2015- 2019 БСП е била със седем общински съветници, като има амбиция през следващия да увеличи присъствието си.", "date": "2019.09.25", "title": " Седем кандидати влизат в битка за кметския пост в Свищов"}
{"url": "https://trud.bg/%d0%ba%d0%bb%d0%be%d0%b8-%d0%ba%d0%b0%d1%80%d0%b4%d0%b0%d1%88%d0%b8%d1%8f%d0%bd-%d1%81%d0%b5-%d1%81%d0%bd%d0%b8%d0%bc%d0%b0-%d0%b3%d0%be%d0%bb%d0%b0-%d0%b7%d0%b0-%d0%b4%d0%b0-%d1%80%d0%b5%d0%ba%d0%bb/", "text": "Кортни Кардашиян явно е намерила много добър маркетинг подход, за да рекламира своя бизнес Poosh, като е убедила сестра си Клои да се снима гола за страницата на марката в Инстаграм, пише  . 35-годишнта Клои е публикувала провокативната снимка, на която покрива прелестите си само с бял чаршаф, примамливо оставяйки по-голямата част от тялото си на погледите на феновете. И сякаш постът няма много общо с бизнеса на сестра ѝ, тъй като Клои е споделила до снимката и три от своите любими бавни парчета, сред които са „Someone Like You“ на Адел, и „I Have Nothing“ на Уитни Хюстън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Клои Кардашиян се снима гола, за да рекламира бизнеса на сестра си Кортни"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b2%d1%80%d1%8a%d1%89%d0%b0-%d1%81%d1%8a%d1%81-140-%d0%bf%d0%be%d0%bb%d0%b5%d1%82%d0%b0-%d0%b7%d0%b0-%d0%b4/", "text": "Британските власти са върнали у дома повече от 95% от клиентите на фалиралата британска туристическа компания „Томас Кук“. Прибирането на блокираните хора ще продължи и през следващите дни, съобщи Британската администрация за гражданска авиация (CAA), пише  . По данни на агенцията, през първите 2 дни след фалита, повече от 20% от клиентите на туроператора са отлетели за дома си. Във вторник властите осигуриха връщането на 70 полета с около 14 000 туристи. В сряда ще пристигнат следващите 70 полета. Очаква се операцията за връщане на клиенти на Томас Кук да продължи до 6 октомври. “CAA иска всички да продължат да се наслаждават на почивките си, тъй като ние планираме да върнем хората вкъщи в деня, в който е трябвало да се върнат съгласно резервациите си с Томас Кук или малко по-късно”, казаха от ръководството на Администрацията за гражданска авиация. Ръководителят й изрази благодарност и към авиокомпаниите, които помогнаха в операцията за връщане на туристи в родината им. Томас Кук, най-старата британска туристическа компания в света, обяви фалит на 23 септември, като не успя да договори преструктуриране на дълга с основния акционер – китайската туристическа група Fosun – и кредиторите си.", "date": "2019.09.25", "title": " Великобритания връща със 140 полета за два дни десетки хиляди туристи на фалиралата “Томас Кук”"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%82%d0%b0%d0%bd%d0%b5%d0%b2%d0%b0-%d0%be%d1%82%d0%ba%d1%80%d0%b8%d0%b2%d0%b0-%d0%be%d0%b1%d0%bd%d0%be%d0%b2%d0%b5%d0%bd%d0%be%d1%82%d0%be/", "text": "Министърът на земеделието Десислава Танева идва за откриването на обновеното читалище в Лясковец. То беше ремонтирано по проект „Ремонт и обновяване на читалище „Напредък – 1870”, Лясковец”, финансиран по Програма за развитие на селските райони за периода 2014 – 2020 година. Преди прерязването на лентата на обновения обект, министър Танева ще разговаря със земеделските производители и животновъди от региона. Срещата й с животновъди, земеделски производители и всички заинтересовани лица, които желаят да обсъдят въпроси, касаещи сектора, е насрочена за 16:30 часа на 27 септември в конферентната зала на бившия Младежки дом в Лясковец. Откриването на читалище „Напредък-1870” е в същия ден от 18:00 часа – на площадката пред читалищната сграда, а непосредствено след това започва и първата културна изява в обновеното читалище – XІІ-ата поред Национална детско-юношеска балетна среща „Празник на балета – Лясковец 2019”. Министър Танева ще присъства на първата празнична вечер от двудневния балетен форум в Лясковец. Граждани, почитатели на балетното изкуство и всички официални лица ще могат да разгледат модернизираната читалищна сграда, а след това заедно да се насладят на балетната постановка „Искам да танцувам”. Постановката ще представят възпитаниците на лясковската танцова школа „Ритъм” и тя е с начален час 19 часа, в първия ден от празника – 27 септември. На следващата вечер – 28 септември 2019 година, в 18 часа, започва празничният концерт на всички участващи в Националната балетна среща колективи. Дългогодишният патрон на празника д-р Гецова ще поздрави танцьори, ръководители и почитатели на балетното изкуство и ще връчи на танцовите студиа и школи подаръци и грамоти за участието им. В това XІІ издание са записали участие осем танцови формации от седем града – общо над 150 деца и младежи, отдадени на танцовото изкуство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Десислава Танева открива обновеното читалище в Лясковец\t"}
{"url": "https://trud.bg/fibank-mastercard-%d0%b8-garmin-%d1%81-%d0%b8%d0%bd%d0%be%d0%b2%d0%b0%d1%86%d0%b8%d1%8f-%d0%bf%d1%80%d0%b8-%d1%80%d0%b0%d0%b7%d0%bf%d0%bb%d0%b0%d1%89%d0%b0%d0%bd%d0%b8%d1%8f%d1%82%d0%b0/", "text": "С новата услуга Garmin Pay клиентите на Fibank ще плащат с часовници Garmin В магазин MaxSport в София се състоя дългоочакваната премиера на иновативния проект за плащане с часовник – Garmin Pay, който се осъществява в партньорство между Fibank (Първа инвестиционна банка), Mastercard и Garmin. С Garmin Pay клиентите на Fibank ще могат да дигитализират своята карта Mastercard не само в смартфона, но и в часовника си Garmin. Благодарение на новата услуга те ще могат да плащат на всички безконтактни ПОС терминали, както и да извършват операции на  . Услугата е насочена към хората с активен начин на живот, спортисти и всички онези, които искат да разполагат със средствата си навсякъде и по всяко време – без да е необходимо да носят чанта, портфейл, карта, дори смартфон. Плащането с Garmin Pay е бързо, лесно и сигурно, като сигурността на клиентските данни е гарантирана чрез най-модерната технология MDES – Mastercard Digital Enablement Service. За разплащания с Garmin Pay e необходим смарт часовник Garmin, поддържащ Garmin Pay функционалност, и дебитна или кредитна карта Mastercard, издадена от Първа инвестиционна банка. Регистрацията на картата се осъществява чрез мобилното приложение на Garmin Connect Mobile (GCM). Използването на виртуалния портфейл става с едно движение чрез докосване на часовника до устройство за плащане (ПОС терминал или безконтактен банкомат). На събитието за представяне на проекта присъстваха български спортисти, журналисти, блогъри, инфлуенсъри и известни личности. Лица на кампанията са посланиците на двата бранда – Fibank и Garmin – сноубордистът Радослав Янков и актрисата Диана Димитрова. Garmin Pay е логично продължение на дългогодишното успешно партньорство между Fibank и технологичната компания Mastercard. Още през 2010 г. двете компании първи представиха на българския пазар технологията за безконтактни плащания PayPass, а през 2016 г. лансираха и първата дигитална карта в България. Сега и Garmin се присъединяват в партньорството, за да направят потребителското изживяване още по-пълноценно. „Централна и Източна Европа е световен лидер в развитието на безконтактните плащания и огромният успех създаде търсене за още повече функционалности. България е сред страните, в които модерните технологии бързо намират своя дом и благоприятна среда за тяхното развитие. Услугата Garmin Pay ни доближава още една стъпка напред в предоставянето на сигурни и удобни платежни иновации“, каза Ваня Манова, Мениджър на Mastercard за България, Северна Македония, Албания и Косово. Брандът Garmin е познат на българските потребители с автомобилни навигации, видеорегистратори, сонари и картографи, както и мултиспорт часовниците на марката. Часовниците Garmin осигуряват различни предимства на потребителите, сред които: измерване на изминато разстояние, скорост, пулс, фитнес ниво, фитнес възраст, степен на стрес, ниво на тренираност и много други. В допълнение, притежателите на часовник Garmin могат да съхраняват до 500 любими песни в устройството си, които да слушат през безжични слушалки по време на тренировка. Успоредно с представянето на услугата Garmin Pay стартира и кампанията Garmin Pay powered by Fibank. До 31 януари 2020 г. часовниците Garmin с Pay Watch функция ще бъдат предлагани на специални преференциални цени за клиенти на Банката – при закупуване с дебитна или кредитна карта от Fibank на:   и в магазини MaxSport.  „Продължаваме да работим активно, за да предложим най-добрите технологични решения и на феновете на Apple pay и Apple Pay Watch в България. В момента потребителите на Apple могат да използват Garmin Connect Mobile App и Garmin Pay, които поддържат и iOS платформи, като мобилните устройства трябва да са с версия на iOS 9.3 или по-висока.“ сподели Теодор Петров – директор „Картови разплащания“ във Fibank.", "date": "2019.09.25", "title": " Fibank, Mastercard и Garmin с иновация при разплащанията"}
{"url": "https://trud.bg/%d0%bf%d1%80%d0%b8%d0%b5%d0%bc%d0%b0%d1%82-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d0%bf%d0%be%d0%b4%d0%bc%d1%8f%d0%bd%d0%b0-%d0%bd%d0%b0-%d1%81%d1%82%d0%b0%d1%80%d0%b8/", "text": "Информационна дискусия за мерките за подобряване на чистотата на въздуха се проведе в Общината От януари идната година започва приемът на заявления по пилотната схема за подмяната на старите печки на домакинствата във Велико Търново с нови отоплителни уреди, щадящи околната среда. Това стана ясно по време на информационна дискусия, която Общината организира заедно с граждани, представители на институции и на газоразпределителното дружество „Овергаз“. По време на кръглата маса подборно бе представен първият по рода си интегриран проект с мерки за подобряване на чистотата на въздуха в шест града – София, Велико Търново, Бургас, Монтана, Русе и Стара Загора, защитен по програма Life+ на Европейската комисия. Планираните дейности за Старата столица бяха представени от Зорница Кънчева-Миладинова, ръководител на проекта за Велико Търново, консултанти и експерти от общинска администрация. Една от основните мерки е подмяна на общо 548 старите печки на дърва и въглища с отоплителни уреди, работещи с алтернативни източници. 70 домакинства ще бъдат обхванати в пилотната фаза, чийто прием на заявления започва през януари, а още 478 домакинства – в основния етап. Очакваният резултат е годишно намаление на фините прахови частици с 8,5 тона. Смяната на печките ще е безплатна за хората. По време на срещата бяха очертани и районите, определени след социологическо проучване и на базата на концентрацията на къщи със стари и замърсяващи отоплителни уреди. Първата зона обхваща широкия център на града, кв. „Варуша“ и Стария град, а вторият район е в кв. „Асенов“. В хода на дискусията бяха отправени редица въпроси и предложения, едно от което е да бъде търсен приоритетен подход при сградите – паметници на културата. Проектът на Схемата с всички приложени документи за обществените консултации е публикуван на сайта на общината, в раздел „Околна среда“ на адрес  . Проектът „Българските общини работят заедно за подобряване качеството на атмосферния въздух“ ще бъде реализиран в периода от 2019 до 2024 година.", "date": "2019.09.25", "title": " Приемат заявления за подмяна на старите печки на домакинствата във Велико Търново от януари"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d0%b8%d0%b7%d0%b4%d0%b8%d1%80%d0%b2%d0%b0-%d0%b4%d0%b2%d0%b5-%d1%81%d0%b5%d1%81%d1%82%d1%80%d0%b8/", "text": "ОДМВР- Бургас издирва сестрите Василка и Милка Василеви на възраст 14 и 15 години от Бургас. Те са напуснали обитавания Център за настаняване от семеен тип в к-с Меден рудник на 12.09.т.г. вечерта, До момента двете сестри са в неизвестност, съобщават във фейсбук страницата си СДВР Столична Полиция, като публикуват тяхна обща снимка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Полицията в Бургас издирва две сестри"}
{"url": "https://trud.bg/%d0%b8%d1%80%d0%b0%d0%bd%d0%ba%d0%b0-%d0%b4%d0%b5%d0%b1%d1%8e%d1%82%d0%b8%d1%80%d0%b0-%d0%b2-%d0%bc%d0%bc%d0%b0-%d1%81-%d1%85%d0%b8%d0%b4%d0%b6%d0%b0%d0%b1/", "text": "Иранка дебютира в ММА с хиджаб на галавечер в Румъния. Самерех Киани обаче издържа само 19 секунди, като загуби със задушаване от представителката на домакините Ана-Мария Пал. Битката бе своеобразен реванш за поражението на румънката през юни. Но тогава мачът бе по правилата на кикбокса. В Иран е задължително жените да практикуват определен спорт с хиджаб. Само за 2018-а над 100 момичета са вкарани в затвора за неспазване на това изискване на властите. Но Киани строго го следва и тренира с мъже. Тя също е и майстор по ушу. А извън спорта е магистър по мениджмънт, понякога влиза и в ролята на фотомодел.", "date": "2019.09.25", "title": " Иранка дебютира в ММА с хиджаб"}
{"url": "https://trud.bg/318-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0-%d1%81%d0%ba%d0%be%d1%80%d0%be%d1%81%d1%82%d1%82%d0%b0-%d1%81%d0%b0-%d0%b7%d0%b0%d1%81%d0%bd%d0%b5%d1%82%d0%b8-%d1%81-%d0%ba/", "text": "318 нарушения на ограниченията за скорост са заснети с мобилните и стационарните камери на пътна полиция на територията на Сливен и областта само за седмица, съобщиха от ОД на МВР. Най-често движение с превишена скорост е констатирано около селата Злати войвода, Трапоклово и Калояново и на големите булеварди в Сливен, както на главния път от Нова Загора към Стара Загора, Нова Загора – Раднево, от пътен възел „Петолъчката“ към Котел – в района на селата Мокрен и Градец. Общият брой на нарушенията, констатирани в периода от 16 до 22 септември, е 942.  Проверени са 2 324 автомобила и 2 406 лица. Заловени са  6 пияни и 4 дрогирани шофьори, отнети са 14 книжки.", "date": "2019.09.25", "title": " 318 нарушения на скоростта са заснети с камери само за седмица"}
{"url": "https://trud.bg/%d0%be%d0%be%d0%bd-%d1%87%d0%be%d0%b2%d0%b5%d1%88%d0%ba%d0%b8%d1%8f%d1%82-%d0%b2%d0%b8%d0%b4-%d0%bd%d1%8f%d0%bc%d0%b0-%d0%b4%d0%b0-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%bd%d0%b5%d1%81/", "text": "Два дни след като климатична среща не успя да постигне сериозни обещания за намаляване на вредните емисии, ООН предупреди, че глобалното затопляне опустошава океаните и ледовете на Земята по начин, който пряко заплашва голяма част от човечеството. Топящите се ледове и ледници, повишаващото се ниво на моретата, мъртви зони в океаните, замърсяване – всичко това унищожава морския живот и възобновяеми източници на прясна вода и води до супербури, които опустошават големи градове всяка година. Това сочат   от ключова оценка, одобрена от Междуправителствения панел за климатичните промени (IPCC), в който членуват 195 нации, информира  . Някои от тези влияния са необратими. Докладът, който обхваща 7000 изследвания, е отрезвяващо напомняне, че рекордните обеми вредни емисии, предимно от изгорени фосилни горива, тласкат планетата към климат, който нашият вид не може да понесе. Но документът алармира и по-ясно от преди за нуждата от борба с промените, които вече не може да бъдат отбягвани. Сред прогнозите в доклада климатичните промени са направили тропическите бури по-големи и по-мощни и идните десетилетия ще засилят потенциала им, ако глобалното затопляне не бъде ограничено до два градуса по Целзий. От 2005 г. нивото на моретата се повишава 2,5 пъти по-бързо в сравнение с ХХ век, предимно заради топящите се ледени покривки.", "date": "2019.09.25", "title": " ООН: Човешкият вид няма да може да понесе променения климат\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82%d0%b8%d0%b4%d0%be%d1%85%d0%b0-%d0%b7%d0%b0-%d1%81%d0%ba%d0%b0%d0%bd%d0%b4%d0%b0%d0%bb-%d0%b8%d0%b7%d0%bb%d0%be%d0%b2%d0%b8%d1%85%d0%b0-%d0%b8/", "text": "Полицаи отидоха да разтърват роднини, които скарали по съседски в шуменското село Златна нива, но се натъкнали  и на кражба на вода. Докато изяснявали кой е виновникът на ул.“Дунав“ в селото, бдителните униформени забелязали отворената ВиК-шахта в двора на Христо Х. /62 г./. Усъмнили се в едно приспособление към водомера и извикали специалисти от ВиК. Установено било неправомерно присъединяване към водоснабдителната система, съобщават от полицията в сряда. Христо бил овчар, нямал пари да си плаща водата и затова от ВиК му я били спрели. Той обаче, намерил начин пак да ползва вода, без тя да се отчита.  За извършеното престъпление по чл. 234 В ал. 1 от НК /неправомерно присъединяване към водопреносната мрежа б.а./ е образувано досъдебно производство, уточняват от полицията.", "date": "2019.09.25", "title": " Полицаи отидоха за скандал, изловиха и крадец на вода"}
{"url": "https://trud.bg/%d0%bf%d0%b5%d1%82%d1%80%d0%be%d0%bb%d1%8a%d1%82-%d0%bf%d0%be%d0%b5%d0%b2%d1%82%d0%b8%d0%bd%d1%8f%d0%b2%d0%b0-2/", "text": "Петролът поевтинява силно за втора поредна сесия на търговия, след като компанията „Сауди Арамко“ заяви, че вече е възстановила своя производствен капацитет, който пострада сериозно в резултат на въздушните удари по две важни петролни съоръжения на 14-ти септември. Негативно влияние върху цените на петролните фючърси оказва и общото напрежение на световните капиталови пазари, както и доста острото изказване на Доналд Тръмп по отношение на търговските практики в Китай, което беше част от неговата реч, изнесена пред 74-та сесия на Общото събрание на ООН във вторник, информира БНР. То беше последвано от ответна реакция от страна на китайския външен министър Ван И, който обвини Съединените щати в кулоарите на срещата на ООН, че се опитват да спрат развитието на неговата страна, като заяви, че двете държави трябва да се придържат към принципите на ненамеса във вътрешните работи една на друга и да не се опитват да налагат волята си една на друга. Тази двустранна вербална атака поднови инвеститорските притеснения относно изхода от предстоящите търговски преговори САЩ-Китай в началото на октомври, като участниците на капиталовите пазари сякаш игнорират информация на агенция Синхуа, че Пекин е готов да купува повече американски селскостопански продукти, включително повече соя и свинско месо, като жест на добра воля преди подновяването на двустранните разговори. Според три източника на агенция Ройтерс, Саудитска Арабия вече е възстановила своя петролен производствен капаците от 11,3 млн. барела на ден. Петролното находище Хурайс на държавната компания „Сауди Арамко“ вече добива 1,3 млн. барела на ден, а по-голямото находище Абкайк – 4,9 млн. барела дневно след като в началото на седмицата производството беше около 3 млн. барела на ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Петролът поевтинява"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%bf%d0%be-%d1%82%d0%b5%d0%b6%d0%ba%d0%be-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%bc%d0%bb%d0%b0%d0%b4/", "text": "Добричкият окръжен съд уважи исканията на Окръжната прокуратура и задържа под стража  . С мярка за неотклонение „Задържане под стража“в ареста остават 19-годишният Шенер Р. и съучастникът му 18-годишният Румен, обвинени за убийството Диян Д. от Добрич, който живеел и работил в Германия, но често се прибирал у дома. От пресслужбата на Апелативната прокуратура във Варна информираха, че е повдигнато ново, по-тежко обвинение / по член 199, ал. 2, т. 2, във връзка с член 198, ал. 1 от НК/ . Наказанието за грабеж, придружен с убийство, извършено в съучастие, се наказва с лишаване от свобода от 15 до 20 години, доживотен затвор или доживотен затвор без замяна. Първоначално двамата младежи бяха обвинени в умишлено убийство по член 115 от НК. След убийството на Диян, който бил обявен за издирване от близките си на 12 септември тази година, двамата обвиняеми отнели златните му накити. Тежък златен ланец и няколко гривни с приблизително тегло около 90 грама са отнесли със себе си Шенер и Румен, след като оставили тялото на Диян в землището на село Котленци. Златото било предадено в бижутерски магазин във Варна. За него били получени над 3000 лева, като една част от тях Шенер дал на Румен. Определенията на Добричкия окръжен съд, с които са взети най-тежките мерки за двамата обвиняеми, подлежат на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Оставиха в ареста убийците на добричкия гурбетчия\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2%d0%bb%d0%b5%d0%b7%d0%b5-%d0%b2-%d1%83%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0/", "text": "За първи път българин влезе в управленския орган на световната лека атлетика (ИААФ). Добромир Карамаринов получи подкрепата на 96 делегати от общо 211 на конгреса в Доха. Съветът на ИААФ е от 24 души, като 18 места са изборни, а за другите 6 се влиза по право. „Голямо признание, много съм щастлив – заяви Карамаринов. – Исторически успех не само за България, но и за Балканите, които ще имат свой представител в мое лице.“  Президентът на родната федерация е начело и на Балканската централа. Освен това е и първи вицепрезидент на Европейската атлетика (ЕА). Лорд Себастиан Коу бе единствен кандидат и с пълно единодушие узакони президентския си пост за втори пореден мандат. В началото на месеца 62-годишният британец бе гост на Балканиадата в Правец. Поста си запази и един от заместниците му – Сергей Бубка (Украйна). А другите трима нови на тази длъжност са бронзовата медалистка на 400 м от олимпиадата Барселона 92 Химена Рестрепо (Колумбия), принцът на Саудитска Арабия Науаф Бин Мохамед Ал Сауд, както и Джефри Гарднър, президент на федерацията на Океания. Същевременно първата ни група атлети замина за мондиала в Доха, който започва утре. С тях замина и Инна Ефтимова, която ще бяга на 100 м. Тя отпътува с… два паспорта, тъй като получи покана в последния момент. Оказало се, че визата била сложена на стария документ. Ивет Лалова ще бяга само 200 м. Членството на Ахмед Ал Камали в Съвета на Международната федерация по лека атлетика (ИААФ) бе замразено. Президентът на централата на Обединените арабски емирства (ОАЕ) е заподозрян в даване на подкуп – на скъпарски часовници „Ролекс“ на 40 делегати, с право на глас на изборния конгрес в Доха, започнал вчера. Твърденията са на испанския вестник „El Pais“. Самият Камали отрича обвиненията. Арабският бос е начело на местната федерация от 2008-а, а от 2015 г. е избран в Съвета на ИААФ. В момента върви разследване на дисциплинарната комисия на ИААФ. на снимката: Добромир Карамаринов (вдясно) с президента Себастиан Коу", "date": "2019.09.25", "title": " Българин влезе в управата на световната атлетика"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%ba%d1%83%d0%bf%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%bf%d1%80%d0%be%d0%b8%d0%b7%d0%b2%d0%b5%d0%b6%d0%b4%d0%b0%d1%89%d0%b0-%d1%82/", "text": "Фейсбук придоби стартъп компания, произвеждаща устройства, които могат да засичат сигнали от мозъка, да ги кодират и пренасят на компютър. „Контрол лабс“ (CTRL-Labs) за момента е проектирала гривна, която може да разпознае мозъчните сигнали, които достигат до ръката ни и я карат да се движи. Освен това записва и предава командата, например, да натиснем копче на клавиатура или друго устройство, пише Би Би Си. Според президента на Виртуалната реалност към Фейсбук – Андрю Босуърт гривната „долавя намеренията ни“. „Можем да споделим снимка с приятели чрез незабележимо движение или просто, ами, ако го поискаме“, допълни той в онлайн публикация. Босуърт е на мнение, че придобиването на стартъпа ще помогне на мрежата да „изгради и внедри този тип технология в клиентските продукти“. Новината предизвика смесени реакции сред технологичното общество. „Фейсбук трябва да се намесва все по-малко в живота ни, не повече“, смята технологичния критик Азим Азар. „Любопитно ми е какъв ще е отговорът на регулаторите и законодателите“, пита анализатора Фатемех Катибло. Други експерти пък са развълнувани от последната придобивка на Марк Зукърбърг. Според непотвърдена от социалната мрежа информация, сделката за „Контрол лабс“ е на стойност между 500 млн. долара и 1 млрд. долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Фейсбук купи компания, произвеждаща технологии за „четене на мисли“"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%be%d1%81%d0%bd%d0%be%d0%b2%d0%bd%d0%b0%d1%82%d0%b0-%d0%bd%d0%b8-%d0%b7%d0%b0%d0%b4%d0%b0%d1%87%d0%b0-%d0%b5/", "text": "Основната ни задача е да максимизираме ефекта от всяка инвестиция с европейски средства. За целта трябва да полагаме системни усилия, за да облекчим всеки бенефициент и така парите да отключват възможности. Това заяви вицепремиерът Томислав Дончев при откриването на Третото заседание на Комитета за наблюдение на Споразумението за партньорство с Европейската комисия 2014-2020 г. и Годишна среща за проследяване изпълнението на програмите, съобщиха от пресцентъра на Министерски съвет. Вицепремиерът Дончев отбеляза националния консенсус на политическо ниво за необходимостта от икономическа трансформация и ролята на държавата да подпомогне процеса като подчерта: „Влизаме в зряла фаза на изпълнение на настоящия програмен период и във финална фаза на програмиране на новия програмен период. Застъпването на двата периода е предизвикателство, но не е нещо ново за нас. Натрупаният опит дава своите ефекти – по-добри сме от преди, трудностите от изминалите години вече са рутина, но това не е достатъчно. Избираме да сме дръзки, да направим скок и да променим нещата по-глобално“. Аурелио Сесилио, началник на отдел „България, Хърватска и Словения“ в Генерална дирекция „Регионална и селищна политика“ на ЕК коментира напредъка в изпълнението на Споразумението за партньорство. Анализът показва, че подборът на проекти е в напреднала фаза и се наблюдава сериозен прогрес в сравнение с 2017 г. За ЕК напредъкът по програмите показва, че България е около средното ниво на изпълнение. „Настоящият момент е важен с оглед на подготовката ни за бъдещето. България е изправена пред много предизвикателства, но с подкрепата на ЕК ще успее да изготви ново Споразумение за партньорство и нови оперативни програми, които ще създадат предпоставки българите да се възползват в най-голяма степен от европейските средства през периода 2021-2027 г.“ допълни Аурелио Сесилио.", "date": "2019.09.25", "title": " Томислав Дончев: Основната ни задача е да максимизираме ефекта от всяка инвестиция с европейски средства"}
{"url": "https://trud.bg/%d0%bc%d0%bb%d0%b0%d0%b4%d0%be%d0%b6%d0%b5%d0%bd%d1%86%d0%b8-%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b0-%d0%b5%d1%82%d0%bd%d0%be-%d1%81%d0%b2/", "text": "Младоженци, облечени в традиционни български носии, вдигнаха сватба във Варна. Всички гости също бяха пременени в национални костюми по идея на булката. „Не искаме букети, а всеки да е с национална носия на сватбата“, гласяла поканата за тържеството. Милена и Румен Димитрови заедно с уникалните сватбари били в Ритуалната зала на града, а след това в храм-паметника „Св.Атанасий“. По улиците на Варна етно сватбата станала най-атрактивното събитие за чужди и наши туристи, които се снимали за спомен с младоженците и гостите им.", "date": "2019.09.25", "title": " Младоженци вдигнаха уникална етно сватба  във Варна"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bc%d1%83-%d0%bd%d0%b0-%d1%81%d0%bd/", "text": "„Прием от президента на САЩ Доналд Тръмп и съпругата му Мелания Тръмп по случай 74-ата сесия на Общото събрание на ООН“, съобщиха без повече подробности от пресслужбата на президентството, изпращайки снимка на президента Румен Радев и съпругата му Десислава Радева с Доналд и Мелания Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Президентът Радев и съпругата му на снимка с Доналд и Мелания Тръмп в ООН"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b5-%d0%bf%d0%be%d0%b8%d1%81%d0%ba%d0%b0%d0%bb-%d0%be%d1%82-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8%d1%8f-%d0%bf/", "text": "Белият дом публикува стенограма на телефонния разговор на американския президент Доналд Тръмп с украинския му колега Владимир Зеленски, потвърждаваща, че лидерът на Белия дом е поискал от него да се разследва политическия му съперник Джо Байдън, предава AFP. Това става само един ден, след като демократите стартираха в Конгреса процедура за импйчмънт заради злоупотреба с власт именно заради този разговор. „Говори се много за сина на Байдън, че Байдън е спрял разследването и много хора искат да разберат за това“, е заявил Тръмп на Владимир Зеленски в телефонния разговор, проведен на 25 юли. Като вицепрезидент на Барак Обама Джо Байдън и други западни лидери са оказали натиск върху Украйна да смени Главния прокурор на страната Виктор Шокин, тъй като той е бил смятан за не достатъчно твърд в борбата с корупцията, припомня агенцията. „Байдън се похвали, че е спрял разследването, така че ако можете да проверите това“, е казал тогава Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Доналд Тръмп е поискал от украинския президент да се разследва Джо Байдън"}
{"url": "https://trud.bg/%d1%82%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0-%d0%b4%d0%be%d0%bc/", "text": "Три години лишаване от свобода при строг режим ще изтърпи рецидивист за извършени домови кражби. Наказанието е наложено след ободрено от съда споразумение, постигнато с Районна прокуратурата – Велико Търново. Споразумението има последици на влязла в сила присъда. По искане на прокуратура, извършителят е с взета мярка за неотклонение „задържане под стража“ и се намира в затвора. В. К. е осъден за това, че в периода от 10:00ч. до 13:00ч. На 12 юни тази година във Велико Търново чрез счупване на секретни патрони на брави на входни врати, отнел от различни собственици вещи на обща стойност 2500,83 лева. Плячката съдържала пари и златни накити. Кражбата представлява опасен рецидив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Три години затвор за рецидивист за домови кражби"}
{"url": "https://trud.bg/%d0%bc%d0%b8%d0%bd%d1%8c%d0%be%d1%80-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-%d0%bf%d0%be%d0%b4%d0%b2%d0%b8%d0%b3-%d1%81%d1%80%d0%b5%d1%89%d1%83-%d0%b1%d0%be/", "text": "Фернандо Виана спаси „Ботев“ (Пловдив) от ново сътресение. Бразилецът вкара и двете попадения, второто от които в 82-ата минута, за успеха с 2:1 като гост на „Миньор“ (Перник) в 1/16-финал за Купата на България. Нападателят на „канарчетата“ откри резултата в 9-ата минута след грешка на стража на „чуковете“ Алекс Георгиев. Ранното попадение обаче не смути третодивизионния тим и играчите на наставника Юри Васев изравниха три минути по-късно. Нападателят Калоян Йосифов бе най-съобразителен след разбъркване в наказателното поле на финалиста от последното издание на турнира. След почивката Тодор Неделев нацели гредата на перничани, за да се стигне до 82-ата минута. Тогава Виана вкара, след като успя да засече центриране от ъглов удар.", "date": "2019.09.25", "title": " „Миньор“ на крачка от подвиг срещу „Ботев“ (Пд)"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d1%81-%d0%bd%d0%be%d0%b2%d0%b8-%d0%b8%d0%b7%d1%86%d0%b5%d0%bf%d0%ba%d0%b8-%d0%bf/", "text": "Четири дни, след като изпочупиха близо 900 седалки на стадион „Славия“, феновете на „Левски“ отново се проявиха в негативен аспект. Привърженици на „сините“ успяха да пробият оградата на сектора за гости в Балчик по време на двубоя със „Спартак“ (Вн) (5:1) от турнира за Купата на България, опитвайки саморазправа с агитката на домакините. Само светкавичната намеса на полицията предотврати по-сериозен инцидент. Това обаче отприщи агресията по трибуните и на свой ред фенове на „соколите“ тръгнаха да прекосяват целия сектор, за да влязат в схватка. При създалото се напрежение бомбичка, хвърлена от „сините“, едва не улучи охранител от частна фирма, падайки в непосредствена близост до него.  Наложи се дори капитанът на 26-кратните шампиони Живко Миланов да умолява привържениците на тима да прекратят грозните действия. И докато на трибуните бе горещо, на терена интрига нямаше. Двубоят бе решен още до почивката. В 28-ата минута Франко Мазурек откри резултата с премерен изстрел от средна дистанция. Три минути преди почивката Дени Алар удвои с глава след отличен пас на Иван Горанов. През втората част столичният гранд продължи с головете – Насиру Мохамед вкара дебютното си попадение в България, а резервата Мартин Петков се разписа на два пъти още преди да е изтекъл час игра. Тимът от Втора лига успя все пак да вкара почетен гол, дело на Ивайло Русев. Така „Левски“ си осигури място на 1/8-финалите с рекорден успех под ръководството на Петър Хубчев.", "date": "2019.09.25", "title": " Феновете на „Левски“ с нови изцепки при 5:1 над „Спартак“ (Варна)"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-mini-%d0%bd%d0%b0-%d1%8e%d1%80%d0%b3%d0%b5%d0%bd-%d0%ba%d0%bb%d0%be%d0%bf/", "text": "Всеки почитател на „Ливърпул” би искал да притежава това MINI, защото преди години зад волана е седял Юрген Клоп. Германският треньор, който бе избран за номер 1 в света от ФИФА за годината, е използвал автомобила, преди да се превърне в такава знаменитост. Той е шофирал британската кола, произведена през 2003 г., всекидневно по времето, когато беше начело на немския клуб „Майнц”. В този отбор, воден от Клоп, приключи кариерата на бившия български национал Емил Костадинов. Впоследствие наставникът се издигна в „Борусия” (Дортмунд), а през последния сезон спечели Шампионската лига с „Ливърпул”. В талона на въпросното MINI като първи собственик е вписан Юрген Норберт Клоп. В пакета с документи на автомобила има редица сметки за сервизно обслужване, подписани от самия него. Той е оставил и неповторимия си треньорски „почерк” върху каросерията – оригинална щета във вид на ожулване по предната броня с марка Клоп. В момента колата се продава в интернет платформа. Цената е 4000 евро, а километражът показва изминати 94 000 км.", "date": "2019.09.25", "title": " Продават MINI на Юрген Клоп\t"}
{"url": "https://trud.bg/13-%d0%b4%d1%83%d1%88%d0%b8-%d1%83%d1%81%d1%82%d1%80%d0%b5%d0%bc%d0%b5%d0%bd%d0%b8-%d0%ba%d1%8a%d0%bc-%d0%ba%d0%bc%d0%b5%d1%82%d1%81%d0%ba%d0%b8%d1%8f-%d1%81%d1%82%d0%be%d0%bb-%d0%b2-%d1%88%d1%83/", "text": "13 кандидати са регистрирани от ОИК за кметското място в Шумен. Освен досегашният градоначалник Любомир Христов /ГЕРБ/, на избори отива и предшественикът му два мандата Красимир Костов. Той е от БСП, но отива на избори с мандата на ПП „Български социалдемократи“. Столетницата в Шумен залага на независимият Венцислав Венков. ДПС пък, издигна бившият депутат Четин Казак. За кметското място ще се бори и безпартийният Добромир Драев от Местна коалиция ДБГ/БНД, ЕНП, ССД, Глас народен, НДСВ/. Другите кандидати са Артур Алтунян от КП „Демократична България-обединение“, Наталия Стефанова от НФСБ, Митко Йоцов от КП „Ние, гражданите“, Николай Колев от „Воля“, Добрин Чайлев от “Атака“, Валентин Велев от АБВ, Стефан Минков от ВМРО и инж.Валентин Маламов от ПП „МИР“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " 13 души устремени към кметския стол в Шумен"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%b3%d0%b5%d0%be%d1%80%d0%b3%d0%b8/", "text": "„Смъртта на Любомир Левчев е тежка загуба на литературата на българската култура“, коментира пред „Труд“ кончината на големия поет бившият министър на културата Георги Йорданов. „Той беше – колко жестоко е, че вече трябва да мисля за моя приятел в минало време – ярко политическо дарование. Неговите прекрасни стихове, преведени на десетки езици, са на художествена висота, която ги сродява с образци на националното литературно творчество. Явление в съвременния културен живот, Любомир Левчев има големи заслуги за превръщането на основания и с участието на Иван Вазов Съюз на българските писатели в незаменим фактор на духовния напредък на страната. Незабравима е и неговата роля за провеждането на известните Софийски международни писателски срещи. Всичко това, взето вкупом, нарежда Левчев сред именитите строители на българската национална култура“, отбеляза още Георги Йорданов.", "date": "2019.09.25", "title": " Бившият министър на културата Георги Йорданов пред „Труд“: Левчев беше явление в съвременния културен живот"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d1%81%d0%b5-%d0%b5-%d0%be%d0%b1%d0%b5%d1%81%d0%b8%d0%bb-%d1%82%d0%b2%d1%8a%d1%80%d0%b4/", "text": "Твърдял, че има проблеми с пакистанци Българинът, чийто труп бе открит в гараж в посолството на Китай в Бюрксел, се е обесил. Това съобщи пред “Труд” журналистът Луи Колар от белгийския вестник “Льо Соар” след разговор с местната прокуратура. 36-годишният Искрен Йорданов от Русе бе намерен мъртъв на 17 септември. Според прокуратурата на място била изпратена лаборатория на федералната полиция. При огледа било установено, че нашенецът се е самоубил чрез обесване. От направената аутопсия и иззетите записи от камери за наблюдение от околните сгради било констатирано, че не е имало намеса на друго лице. Засега не се води допълнително разследване защо тялото е открито на територия на посолство. Близките на Искрен обаче категорично отхвърлят, че той се е самоубил. Майката на 36-годишния мъж Елка Дочева обясни, че той живеел в Германия. Заминал за Брюксел на 13 септември, за да посети приятелката си. “Последното, което каза е, че има страхотен проблем и не знае дали ще се оправи, дали ще може да се прибере. В последния ни разговор се оплака от страхотен проблем с някакви пакистанци”, каза майка му Елка Йорданова. Според нея Искрен бил повикан от своята приятелка, която му казала, че е без пари, че е на улицата и трябва да се махне. “Той и предлага тя да отиде в Германия, но тя му казва, че няма пари за билет и той трябва да я вземе”, разказа още майката. По-късно приятелката на Искрен давала противоречиви обяснения за последните дни на Искрен. От посолството ни в Брюксел обясниха, че белгийските и българските власти работят заедно по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Българинът в Брюксел се е обесил, твърдят от прокуратурата\t"}
{"url": "https://trud.bg/%d0%bd%d0%be%d0%b2%d0%b8-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f-%d0%be%d1%82-%d0%ba%d0%bb%d0%b8%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%be%d0%bb%d0%b8%d0%bc%d0%bf/", "text": "Необходима е нотариална заверка Всички клиенти на българския клон на фалиралия кипърски застраховател „Олимпик” трябва да пуснат нови заявления, за да получат парите си. Това става ясно от отговор на ликвидатора на застрахователя на въпроси, поставени от председателя на КФН Бойко Атанасов. Клиентите, които са поискали парите си преди откриването на производство по ликвидация, сега пак трябва да подадат Формуляр за предявяване на вземане ( ) заедно с цялата необходима документация. Този документът трябва да бъде нотариално заверен, като се допуска това да бъде направено и от нотариус в България. Освен това клиентите трябва да се свържат с компанията по мейл за допълнителни инструкции относно вида на необходимата документация. Клиентите може да попитат по мейла и за размера на премията, която им се дължи. Клиентите на „Олимпик”, които не подадат Формуляр за предявяване на вземане няма да участват в разпределението на средствата на застрахователя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Нови заявления от клиентите на „Олимпик”"}
{"url": "https://trud.bg/%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82%d1%8a%d1%80-%d0%b8%d0%b2%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%b4%d0%b8%d1%80%d0%b5%d0%ba%d1%82%d0%bd%d0%b0-%d0%b2%d1%80%d1%8a/", "text": "„Томас Кук“ беше наистина най-силната компания с най-добри услуги, не бих желал да го свързвам с Брекзит, защото няма директна връзка с Брекзит всичко това, което се случва. Финансовите неясноти са проблем на един лош финансов мениджмънт на самата „Томас Кук“. Това каза пред   проф. Димитър Иванов. „Българският туристически сектор трябва да бъде подпомогнат, ние не бива да губим нашата национална репутация, престижа си, атрактивността си да привличаме туристи“, допълни той. „Томас Кук“ изпитваше от месеци сериозни финансови проблеми, имат задължения от 500 млн. паунда и поискаха да вземат заем от 900 – 950, но не успяха. Смятаха, че ще запазят редица от подразделенията, но и най-силното им в Германия обяви днес неплатежоспособност“, заяви проф. Иванов. По думите му най-силно засегнати са Канарските острови, които само за последната година имат 3,5 млн. туристи доведени от „Томас Кук“, което ще бъде огромна щета за тях. „Турското министерство излезе с решение – всеки хотелиер, който иска пари от туристите на „Томас Кук“ или ги гони, ще бъде обект на съдебно преследване – т.е. Турция заедно с двете британски агенции ще помогнат за решаването на този проблем. „Ние каква политика имаме, ние не можем ли да субсидираме, да подпомогнем туристическия сектор. Не трябва да се бърза, всеки случай е отделен. „Томас Кук“ са казали, че ще компенсират тези туристи, които в момента са на почивка“, допълни професорът. Според проф. Димитър Иванов брекзитът на 31 октомври е под огромна въпросителна, както от страна на ЕС, така и от страна на британското правителство поради следния факт – все още няма подготвен нов текст на т.нар. Съглашение за отделяне на Великобритания от ЕС, до днес правителството на Джонсън не е дало в парламента такъв нов текст. „Второто – парламентът подготви закон, с който по същество се забранява на правителството на Джонсън да излезе на 31 октомври от ЕС без сделка, но не е ясно дали ще се спази този закон. Трето – самият ЕС продължава да упорства по един от историческите моменти в Брекзит, – т.нар. ирландски бекстоп – твърдата граница между ЕС и Обединеното кралство, за която на настоящия етап ще трябва да се намери решение. Отношението към тази граница е изключително важно, защото тя е политически важна за самото съществуване на Обединеното кралство. Ако не се намери решение на този въпрос, който да е от интерес на Обединеното кралство, трудно ще се стигне до сделка. Брекзитът не е само проблем на Великобритания, наивитет е да се мислим, че Брекзит е проблем на Великобритания и че тя ще изпадне в огромна рецесия след Брекзит, вървят предупреждения, реклами по националните телевизионни канали всеки да прочете какво би се случило в най-тежкия възможен случай. Ако не се реши въпросът с тази граница, можете да си представите на следващия ден след Брекзит какво ще се случи на митническите пунктове на Дувар и Кале, какви километрични опашки от камиони ще има и какво забавяне на износа и вноса на стоки ще има. Да не говорим, че шест – седем от най-силните икономики в еврозоната, в ЕС, страни като Германия, Холандия, Белгия, Франция, Италия зависят над 70% от британския експорт на стоки“. Редица икономисти предупреждават за идващата рецесия, припомни проф. Димитър Иванов. „Ние не живеем в изолиран оазис, ние сме в един ЕС, където най-силната икономика, германската, отбеляза първото си тримесечие с нулев растеж, а италианската вече две последователни тримесечия е в техническа рецесия, където 7 от основните икономики се движат с растеж около 0 – 0,5%, където имаме дългово съотношение към Брутния съвкупен продукт на Италия, което е от порядъка на 197% , много по-голямо, от това, което се случи в Гърция при предишната криза. ЕС е първият голям регионален блок в който сигналите за рецесия са очевидни, съмнение за това няма. Снощи Тръмп заяви на сесията на ООН в един изключително остър тон, който накара световните борси да реагират на секундата, той се изрази много остро по отношение на търговската, тарифна и технологична война с Китай, че нещата така не могат да продължават и каза, че този свят няма да бъде на глобалистите, а ще бъде на патриотите, с което даде сигнал, че се върви към изолиране на търговските взаимоотношения в света, изолиране на други регионални блокове, и даже критикува и Световната търговска организация. Паднаха цените на акциите, включително на китайски компании, които се котират на американските фондови борси“. Растежът на Китай започва да намалява, съобщи икономистът. „На трето място виждаме огромен конфликт в целия Среден Изток, между САЩ и Иран, най-стратегическото гео-икономическо място в света – т.нар. Ормузки проток, през който преминават 35% от експорта на петрол и нефт в света, е в ситуация на потенциална война и това обрисува един свят, който е във водовъртежа на огромни геополитически и геоикономически проблеми, рискове, несигурности и следващите месеци могат да се окажат много страшни“. „Няма как да не оценя усилията на правителството на България да привлекат проекти, включително с това организирано посещение – с премиера е целият блок икономически министри, не знаем всичко, но разговорите с такъв гигант като „Хюндай“, с представителите на отбранителната индустрия, са много важни“, коментира проф. Иванов. „Успех или не, това което липсва на българския икономически пейзаж е системност, ние забравихме и от ляво и от дясно думата и целта за реиндустриализация на българската икономика, забравихме ребалансирането икономическо на българските региони, общини, всичко е съсредоточено в няколко големи митрополии. Трябват структурни системни промени“. По отношение на поста в МВФ на Кристалина Георгиева, икономистът каза, че това е невероятен пост и трябва да поздравим Кристалина Георгиева, че го заема и то в много труден момент за МВФ, когато кризата в Аржентина ще се отрази сериозно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Проф. Димитър Иванов: Няма директна връзка между фалита на „Томас Кук” и Брекзит"}
{"url": "https://trud.bg/volkswagen-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%b4%d0%bf%d0%b8%d1%88%d0%b5-%d1%81-%d1%82%d1%83%d1%80%d1%86%d0%b8%d1%8f-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0/", "text": "Peшeниeтo зa изгpaждaнeтo нa нoв зaвoд нa Фoлĸcвaгeн в Typция вeчe e взeтo, cъoбщaвa aгeнция „Poйтepc“, пoзoвaвaйĸи ce нa гepмaнcĸия вecтниĸ „Фpaнĸфypтep Aлгeмaйнe Цaйтyнг“ (ФAЦ). Cпopeд тaзи нoвинa, Haдзopният cъвeт нa ĸoнцepнa вeчe e oдoбpил инвecтициятa, ĸaтo peшeниeтo мoжe дa влeзe в cилa вceĸи мoмeнт, a дoгoвopитe мoгaт дa бъдaт пoдпиcaни oщe иднaтa ceдмицa. ФAЦ ce пoзoвaвa нa вътpeшни изтoчници в ĸoнцepнa и пишe, чe ocтaвa дa ce yтoчнят няĸoи пocлeдни пoдpoбнocти oт дoгoвopa, вĸлючитeлнo няĸoи дaнъчни въпpocи. Зa тeзи пoдpoбнocти нacĸopo paзгoвapяxa шeфът нa ĸoнцepнa Xepбepт Дийc и тypcĸият пpeзидeнт Peджeп Taйип Epдoгaн. Изтoчниĸът нa вecтниĸa ĸaзaл дocлoвнo: „Haмиpaмe ce нa пocлeднaтa пpaвa, ceгa caмo ocтaвa дa дoизглaдим дoгoвopa.“ Oчaĸвa ce Haдзopният cъвeт нa Фoлĸcвaгeн дa oбcъди тeмaтa и нa зaceдaниeтo cи в пeтъĸ (27 ceптeмвpи), нo cлeд ĸaтo ĸoнтpoльopитe нa ĸoнцepнa вeчe ca пoтвъpдили peшeниeтo, иднaтa ceдмицa вepoятнo щe бъдaт изпълнeни пocлeднитe нeoбxoдими ycлoвия и дoгoвopът щe бъдe cĸлючeн, пишe ФAЦ. Cпopeд вecтниĸa, и тypcĸaтa cтpaнa e cигypнa, чe дoгoвopът щe бъдe пoдпиcaн cъвceм cĸopo. „Oт иĸoнoмичecĸa глeднa тoчĸa тaзи инвecтиция e 100% cигypнa“, ĸaзвa Aлпep Kaнджa, шeф нa тypcĸaтa Acoциaция нa aвтoдocтaвчицитe „Taйcaд“. Toй yтoчнявa, чe oт дpyгитe ĸaндидaти зa инвecтициятa нaĸpaя e ocтaнaлa caмo Бългapия, нo в ĸpaйнa cмeтĸa Typция e ycпялa. Kaнджa oчaĸвa инвecтиция oт пopядъĸa нa 1,2 дo 1,5 милиapдa eвpo. Cтpoитeлнaтa плoщaдĸa ĸpaй Maниca, нa 40 ĸилoмeтpa oт Измиp, щe бъдe paзпoлoжeнa нa плoщ oт двa ĸвaдpaтни ĸилoмeтpa. Cпopeд Kaнджa, ceгa ce peшaвaл пocлeдният oтĸpит въпpoc: изĸyпyвaнeтo нa пapцeлитe oт тexнитe coбcтвeници, вĸлючитeлнo няĸoлĸo oбщини и eдин индycтpиaлeн пapĸ. Лoбиcтът пpизнaвa, чe мoжeлo дa ce нaлoжaт и пpинyдитeлни oтнeмaния нa пapцeли. Πpeз 2018 гoдинa Фoлĸcвaгeн бeшe нaй-пpoдaвaният aвтoмoбил в Typция, ĸъдeтo бяxa зaĸyпeни 67 000 фoлĸcвaгeнa и 21 000 шĸoди. Дoceгa Typция внacяшe тeзи aвтoмoбили. Aлпep Kaнджa твъpди, чe ĸoгaтo „Фoлĸcвaгeн“ зaпoчнe дa пpoизвeждa в caмaтa Typция, тoвa щe бъдe и яceн пoлитичecĸи cигнaл: „Toвa peшeниe щe нopмaлизиpa иĸoнoмичecĸитe oтнoшeния мeждy двeтe cтpaни и щe им дoнece двycтpaнни изгoди.“ Meждyвpeмeннo миниcтъpът нa иĸoнoмиĸaтa Eмил Kapaниĸoлoв cъoбщи oт Южнa Kopeя, чe „eднa oт нaй-гoлeмитe южнoĸopeйcĸи ĸoмпaнии в мoмeнтa пpoyчвa Бългapия и oщe двe дъpжaви зa инвecтиция, ĸaтo тaзи инвecтиция e зa нaд 1,5 милиapдa eвpo“. Oт дyмитe мy cтaнa яcнo, чe тoвa e oтдeлнa инвecтиция oт paзгoвopитe зa зaвoд нa Нуundаі, зa ĸoитo бe cъoбщeнo в ĸpaя нa юли т.г. „Гoвopим зa бaтepии зa eлeĸтpичecĸи aвтoмoбили. Te мoгaт дa бъдaт зa peдицa ĸoмпaнии“, зaяви миниcтъpът нa иĸoнoмиĸaтa. Πpeз юли Kapaниĸoлoв cъoбщи, чe пpeз 2017 г. Бългapия e изпpaтилa пpeдлoжeния зa пapтньopcтвo нa двaтa гoлeми aвтoмoбилни бpaндa. VW ca ce oтзoвaли пъpви и ca зaпoчнaли пpeгoвopи, a тeзи c Нуundаі вce oщe ca нa нaчaлeн eтaп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Volkswagen може да подпише с Турция за изграждането на нов завод още следващата седмица"}
{"url": "https://trud.bg/%d1%82%d0%be%d0%b2%d0%b0%d1%80%d1%8f%d1%82-%d0%b1%d0%b8%d0%b7%d0%bd%d0%b5%d1%81%d0%b0-%d1%81-%d1%80%d0%b0%d0%b7%d1%85%d0%be%d0%b4%d0%b8-%d0%b7%d0%b0-%d0%ba%d0%b0%d0%bc%d0%b5%d1%80%d0%b8/", "text": "Изискват твърде големи инвестиции от предприятия за козметика, бои и лакове Няколко организации имат обща позиция Да отпадне предложението за поставяне на камери в данъчните складове за производство на акцизни стоки и на автоматизирани системи за измерване в реално време на количествата енергийни продукти в предприятия за растителни масла, козметика, бои и лакове. За това настояват от БСК, Българската петролна и газова асоциация, Националната организация на митническите агенти, Националното сдружение на българските спедитори и Съюза на производителите на растителни масла и маслопродукти. Промените в Закона за акцизите и данъчните складове вече са внесени от кабинета в парламента. Предложението за поставяне на камери, които да разпознават номерата на камионите, влизащи и излизащи от предприятията за акцизни стоки, би довело до необходимост от значителни разходи, пише в мотивите на бизнеса. Същевременно митничарите няма да следят камерите в реално време, а ще преглеждат записите при констатиране на нарушение. Това поставя въпроса каква е ползата от камерите, след като записите ще се ползват едва след като нарушението е извършено, а видеозаписите нямат доказателствена стойност пред съда, питат браншовите организации. Сериозен разход изисква и предложението камерите да работят поне 24 часа след евентуално спиране на тока. Бизнесът дава и сериозни аргументи срещу въвеждането на автоматизирани системи за измерване на енергийните продукти с двойно предназначение. Промяната би засегнала широк кръг от предприятия за растителни масла, козметика, лекарства, бои и лакове, каучукови изделия, нанасяне на покрития върху дърво и метал, фирми от печатарската индустрия и др. Въвеждането на системи за измерване е изключително скъпо и при повечето предприятия надвишава неколкократно годишната стойност на използваните енергийни продукти, а в много случаи и технически е невъзможно, посочват бизнес организациите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Товарят бизнеса с разходи за камери"}
{"url": "https://trud.bg/%d0%b8%d0%b7%d0%ba%d0%bb%d1%8e%d1%87%d0%b2%d0%b0%d1%82-%d1%89%d1%80%d0%b0%d1%85%d0%b5-%d0%be%d1%82-%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d1%81%d0%b2%d0%be%d0%b1%d0%be%d0%b4/", "text": "Жена му взимала 11 000 месечно за почетен пост Бившият австрийски вицеканцлер и екслидер на крайнодясната Партия на свободата Хайнц-Кристиан Щрахе може да бъде изключен отформацията заради нарастващото недоволство от разкрития за негови разточителни харчове, пише австрийският в. „Курир”. Според информации като партиен лидер Щрахе харчел средно по 10 000 евро месечно за лични разходи, отчитани като партийни. Паралелно той получавал заплата на вицеканцлер в размер на 20 000 евро. Освен това съпругата му Филипа, заемала официално почетния партиен пост „защитничка на животните”, взимала по 11 000 евро месечно от партийната каса. В момента се води разследване на тези харчове. През лятото Щрахе лъсна в т.нар. Ибисагейт – предлагал на руснаци изгодни държавни поръчки срещу предизборно финансиране. Скандалът стана причина за падането на правителството на Австрия.", "date": "2019.09.25", "title": " Изключват Щрахе от Партията на свободата"}
{"url": "https://trud.bg/%d0%b4%d1%8a%d1%80%d0%b2%d0%be-%d1%81%d0%bc%d0%b0%d1%87%d0%ba%d0%b0-%d0%ba%d0%be%d0%bb%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d1%82%d0%be%d0%bb%d0%b8%d1%86%d0%b0/", "text": "Дърво падна върху паркиран на улицата автомобил и му нанесе значителни щети. Инцидентът е станал на ул. Стара планина и за щастие се е разминал без пострадали, съобщи  . Семейство Григорови е от Перник, били в столицата за преглед при лекар и спрели в района на УМБАЛ „Царица Йоана – ИСУЛ“. Около 16 часа обаче дървото рухнало върху Митсубишито им. Съседи видели случилото се и подали сигнал на 112. Когато излезли от прегледа – семейството заварило колата си смачкана. Те смятат да заведат иск срещу столична община за причинените щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Дърво смачка кола в центъра на столицата"}
{"url": "https://trud.bg/%d1%80%d0%b5%d0%b4%d0%ba%d0%b8-%d0%bc%d0%be%d0%bd%d0%b5%d1%82%d0%b8-%d0%bf%d0%b0%d0%b7%d1%8f%d1%82-%d1%82%d0%b0%d0%b9%d0%bd%d0%b8-%d0%b7%d0%b0-%d0%b2%d1%82%d0%be%d1%80%d0%be%d1%82%d0%be-%d0%b1%d1%8a/", "text": "Представиха кръст с мощи на светец  Редки монети, разкриващи тайни за Второто българско царство, бяха открити на Перперикон тази година и показани от ръководителя на разкопките проф. Николай Овчаров. Сред тях е образец от първото българско монетосечене. “Голямата ни изненада беше, когато открихме и монета на Иван Асен II, сечена след 1230 г. след битката при Клокотница. Такива монети са много редки – открити са 20 – 30 екземпляра”, обясни проф. Овчаров. Върху артефакта е изобразен царят, надписът: “Иван Асен цар на българите”, и образът на Св. Димитър Солунски. “Това е рефлекс от войната за св. Димитър, която става идеологическата основа на българското освобождение и създаването на Второто българско царство”, разказа проф. Овчаров. Той обясни, че при освобождението ни от византийско владичество, въстанието ни неслучайно избухва в църквата “Св. Димитър”. То протича под лозунга, че светецът е напуснал Солун и Византия и се е прехвърлил в Търново, за да подкрепи България. Първите ни царе секат монетите си с изображението на св. Димитър. И византийските парични единици изобразяват императорите, коронясвани от св. Димитър. Такава монета е открита и на Перперикон. Златно-сребърната монета от ХI в. по времето на император Алексий I Комнин е с едва 6 карата злато, което говори за криза във Византия. “За 4 г. разкрихме Акропола на скалния град и проучваме пространството между него и Голямата базилика. То е заето главно с огромни некрополи: единият с 200 гроба от ХIII-ХIV в., а другият, по който тази година работим, е с около 60 гроба от ХI в.”, каза историкът. Откритие в настоящия сезон над 200 артефакта ще бъдат показани на изложбата “Българска археология” догодина. Най-старите са вотивна пръчица от II-III в., украсена с фигурка на птица и използвана в езически ритуали, както и бръснач, подобен на съвременните. Открит е и красиво изработен ключ от от ХI-ХIV в., пригоден за сложната система на заключване на ракла. Показани бяха и 5 бронзови кръста, единият от които е и реликварий, украсен с изображения на Христос и Богородица.", "date": "2019.09.25", "title": " Редки монети пазят тайни за Второто българско царство\t"}
{"url": "https://trud.bg/%d0%be%d0%b1%d0%bb%d0%b5%d0%ba%d1%87%d0%b5%d0%bd%d0%b8%d1%8f-%d0%b7%d0%b0-%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b0%d0%bf%d0%b0%d1%80%d0%b0%d1%82%d0%b8/", "text": "Удължиха срока за софтуера до 31 януари Облекчения при използването на касовите апарати дават за големите фирми, които отговарят на поне 2 от следните 3 условия – приходи над 16 млн. лв., активи над 8 млн. лв. и персонал над 50 души. Освен това продажбите им в брой трябва да са под 5% от приходите. На тези условия отговарят 921 фирми. Те ще трябва да дават касови бележки, но продажба ще може да се осъществи, ако касовият апарат се развали или няма връзка със софтуера за управление на продажбите, гласят промени в Наредба Н-18, които бяха обнародвани в “Държавен вестник”. Фирмите, избрали този вариант, ще трябва до 31 януари да изпращат в НАП одиторски файл за продажбите за предходната година. Те трябва да изпълнят изискванията на Наредба Н-18 до 31 март 2020 г. Всички търговци, използващи софтуер за управление на продажбите, трябва да сменят или модифицират фискалните си устройства и да изпълнят изискванията на Наредбата до 31 януари 2020 г., гласят още промените. За онлайн магазините, които нямат друг софтуер за управление на продажбите, срокът за изпълнение на Наредбата се удължава до 31 март 2020 г. Важни крайни срокове по Наредба Н-18 30 септември 2019 г.  Бензиностанциите трябва да изпълнят изискванията на Наредба Н-18. 30 октомври 2019 г.  Производителите/вносителите на фискални устройства трябва да представят за тестване касови апарати с нов софтуер, позволяващ автоматично генериране на дневен финансов отчет. 31 януари 2020 г.  Фирмите със софтуер за управление на продажбите трябва да сменят или модифицират касовите си апарати. Големите фирми, избрали алтернативната възможност за отчитане на продажбите – СУПТО с одиторски файл, трябва да уведомят за това НАП. Фирмите с Интегрирани автоматизирани системи за управление на търговската дейност (ИАСУТД) трябва да ги приведат в съответствие с Наредбата. 1 февруари 2020 г.  На касовите бележки от бензиностанции трябва да пише размера на ДДС, акциза и покупната цена на горивата. 29 февруари 2020 г.  Сервизите на ИАСУТД привеждат дейността си в съответствие с Наредбата. 31 март 2020 г.  Големите фирми със СУПТО с одиторски файл и онлайн магазините, които нямат друг софтуер за управление на продажбите, трябва да изпълнят изискванията на Наредба Н-18. 30 април 2020 г.  Сервизите за касови апарати трябва да изпълнят изискванията на Наредба Н-18 31 май 2020 г.  Големите фирми със СУПТО с одиторски файл и онлайн магазините подават в НАП данни за използвания от тях софтуер.", "date": "2019.09.25", "title": " Облекчения за касовите апарати"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-489/", "text": "Джок може да избяга, ако получи документи за самоличност Пастор от затвора: Той има пасаван.               Изборите според номера на бюлетината Прогноза на нумеролога Ели Маринова за “Труд”.           Осигуровки за доходите на творци Данъчен консулт на „Труд“.             Чакаме с 10% повече туристи в зимните ни курорти Държавата трябва да защити инвеститорите в битката им с еколозите, за да се развива успешно браншът, казва председателят на Българската туристическа камара Георги Николов в интервю за „Труд“.           Пълното заБритачване На Обиденото кралство* Коментар на Благовест Бенишев.           Климатичният “фашизъм” Няма никаква причина Грета Тунберг да се превръща в световна сензация – тя е един объркан младеж – анализ на Петър Кичашки.                 Звездите вече са негови Фениксът Любомир Левчев се пресели в небесното царство при приятелите си Висоцки и Маркес.           2000 кубика сексапил Силует на Джулиана Гани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Вижте акцентите в броя на вестник „Труд“ в четвъртък, 26 септември 2019"}
{"url": "https://trud.bg/%d0%bc%d0%b5%d0%b4%d0%b0%d0%bb%d0%b8%d1%81%d1%82-%d0%be%d1%82-%d1%82%d0%b5%d0%bf%d0%b8%d1%85%d0%b0-%d1%81%d0%bc%d0%b5%d0%bd%d1%8f-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%8f/", "text": "Айк Мнацаканян ще сменя категорията за следващите две олимпийски квалификации, обяви старши треньорът на националите по класическа борба Армен Назарян. Натурализираният у нас арменец взе бронз при 72-килограмовите на световното в Казахстан преди дни. Но ще атакува квотите в по-горната до 77 кг догодина. На същата категория досега се бори Даниел Александров, който не успя да вземе виза за Токио 2020.   Европейската квалификация е в Будапеща през март, а последната световна в София през юни. Същевременно министър Красен Кралев награди Айк за бронза от световното, както и Тайбе Юсеин за среброто и спечелената квота. А президентът Христо Маринов увери министъра, че борците ни ще спечелят още квоти за Токио.", "date": "2019.09.25", "title": " Медалист от тепиха сменя категория"}
{"url": "https://trud.bg/%d0%b4%d0%b5%d1%81%d0%b5%d1%82-%d0%b0%d1%82%d0%b0%d0%ba%d1%83%d0%b2%d0%b0%d1%82-%d0%ba%d0%bc%d0%b5%d1%82%d1%81%d0%ba%d0%b8%d1%8f-%d0%bf%d0%be%d1%81%d1%82-%d1%81%d1%82%d0%be%d0%bb-%d0%b2%d1%8a%d0%b2/", "text": "10 са кандидатите за кмет на община Видин, регистрирани в общинската избирателна комисия за местните избори на 27 октомври. Както е известно, кандидатът на ГЕРБ е сегашният кмет Огнян Ценков. БСП за България издигна директора на езиковата гимназия в града Любомир Георгиев. Собственикът на медицински център д-р Цветан Ценков е номиниран от дясна коалиция- СДС, НДСВ, Нова алтернатива, ЗНС, БЗНС, БДСР. Сред кандидатите интерес буди фигурата на бившия градоначалник Герго Гергов (издигнат навремето от БСП), който години наред беше клиент на Темида. Сега е подкрепен от ПП „Атака“ и Земеделски съюз „Ал. Стамболийски“. „Демократична България-Обединение“ (Да България, ДСБ, Зелено движение) е номинирала Иван Перчински, бивш зам. кмет на града и помощник директор на Природо-математическата гимназия. Депутатът в 43-тото Народно събрание Иван Иванов е подкрепен от Местна коалиция „ВМРО – БНД“ – (АБВ, НФСБ). Кандидатът на ДПС е адвокат Красимир Асенов. В кметската надпревара се включват още Ненчо Нешев от „Възраждане“, Богдан Гешев (ПП Обединена социалдемокрация) и Венцислав Димитров-Партия на Зелените. 14 партии и коалиции са регистрирали листи за общински съветници.", "date": "2019.09.25", "title": " Десет атакуват кметския стол във Видин"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b5%d1%86-%d0%b8/", "text": "Окръжният съд в Благоевград даде условна присъда на македонски гражданин, който бе заловен да сканира и източва банкомат в град Хаджидимово.  До условната присъда се стигна след като той призна вина и постигна споразумение с прокуратурата. Македонският гражданин Ристе Хр.  получи  условна присъда  “лишаване от свобода” за срок от 11 месеца, за престъплението. През 2014г. той е разобличен, че  е монтирал техническо средство за придобиване на информация за съдържанието на платежни инструменти в град Хаджидимово, на банкомата, разположен до входа на банка „ДСК” ЕАД на ул.”Васил Левски” № 1 и веднага след престъплението се е укрил. Беше задържан на 25.05.2019г. в Албания при проверка на ГКПП „Qafe Thane“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Условна присъда дадоха на македонец, източвал банкови карти"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%b8%d0%bd%d1%84%d0%b5%d0%ba%d1%86%d0%b8%d0%be%d0%b7%d0%bd%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5/", "text": "Д- р Константин Рашков е номинацията на Районната колегия на БЛС във Велико Търново за лекар на годината. Д-р Рашков работи в Инфекциозно отделение на МОБАЛ „Д- р Стефан Черкезов“ вече 30 години и в момента е негов началник. Отделението е една от най-старите болнични структури в страната. Под ръководството на д-р Рашков то се е наложило като място, в което работят утвърдени специалисти, които ежедневно печелят доверието на пациентите. „Изненадан съм от тази номинация. Тя се получава от хората, с които работя и именно факта, че те ме номинират, ми дава вътрешно удовлетворение, че наистина съм успял да постигна нещо през всички тези години“, заяви д-р Рашков. Началникът на Отделението по кардиология в областната болница д-р Хараламби Бенов пък е номиниран в категорията „Дългогодишна дейност в областта на медицината и развитието на специалност „. Д-р Бенов ръководи отделението от 2008 година, като оттогава до сега то е изцяло реновирано и напълно отговаря на съвременните европейски изисквания. Извършва се съвременна диагностика и лечение на сърдечносъдови заболявания като остри миокардни инфаркти, сърдечни пороци, ритъмни нарушения, сърдечна недостатъчност, възпалителни заболявания на сърцето и други. Отделението разполага и с последно поколение апаратура, което го прави едно от водещите в страната. Церемонията „Лекар на годината“ ще се състои в навечерието на Деня на българския лекар – 19 октомври в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.25", "title": " Началникът на Инфекциозно отделение във Велико Търново д-р Константин Рашков е номиниран за лекар на годината"}
