{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b2%d0%b0%d1%81%d0%b8%d0%bb%d0%b5%d0%b2-%d0%bd%d0%b5-%d0%b5-%d0%bd%d1%83%d0%b6%d0%bd%d0%be-%d0%b4%d0%b0-%d1%87%d0%b0%d0%ba%d0%b0%d0%bc%d0%b5-%d1%86%d1%8f/", "text": "България се справи доста добре с европредседателството. Еврозоната може да се превърне в стратегическа цел. Стратегическите цели трябва да са в следния пакет: Шенген – Еврозона – Организация за икономическо сътрудничество и развитие. Това каза финансистът и бивш вицепремиер Николай Василев по  . Според него не е нужно страната ни да чака цял година, за да бъде приета във финансовия механизъм ЕRM-2. „България трябваше още преди 10 години да подаде заявление за членство в ЕRM-2. Може би нямаше всичко да се случи бързо, но ако тогава бяхме подали, вече да сме забравили, че сме влезли в Еврозоната”, заяви той. Българските институции със своето поведение не показват, че искат да влезем в Еврозонота, смята още Василев.", "date": "2018.07.13", "title": " Николай Василев: Не е нужно да чакаме цял година, за да ни приемат в чакалнята на Еврозоната"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%81%d0%bf%d1%80%d1%8f-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0-%d0%b7%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8/", "text": "Подготовката за посещението на руския външен министър Сергей Лавров в Гърция е преустановена във връзка с  . Поканата е получена преди няколко месеца и посещението е планирано за есента. „Но в момента подготовка за него не се извършва. Като се има предвид настоящата ситуация, не е ясно как по начало би могло да бъде осъществено това посещение“, съобщиха  руски и гръцки медии. Руският външен министър Сергей Лавров засега не се е отказал от поканата да посети Гърция, коментира говорителката на руското външно министерство Мария Захарова, коментирайки медийните информации. „Що се отнася до посещението, поканата на гръцкия външен министър Никос Кодзиас към Лавров да посети Гърция е налице. Засега не е даден отговор“, каза Захарова. Гърция изгони в сряда двама руски дипломати и забрани на други двама достъп до страната, като ги обвини в намеса във вътрешните работи чрез насърчаване на демонстрациите срещу споразумението с Република Македония. Дипломатите бяха обвинени също, че са опитали да подкупят гръцки официални представители. В руското външно министерството днес бе повикан посланикът на Гърция Андреас Фриганас и му бе връчен решителен протест във връзка с действията на гръцкото правителство. Според Москва, решението на Атина е насърчено от Вашингтон. „Очевидно е, че зад антируското решение на гръцкото правителство, насрочено преди откриването на срещата на високо равнище на НАТО, стои Вашингтон, който открито подкрепи тези действия с декларация на Държавния департамент“, заявиха от ведомството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Москва спря подготовката за посещението на Сергей Лавров в Гърция"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d0%bd%d0%b0-%d1%80%d0%be%d0%bc%d0%b8-%d0%bd%d0%b0%d0%b4-%d0%bc%d0%b5%d0%b4%d0%b8/", "text": "Полицията и прокуратурата в Горна Оряховица разследва нападение на роми над медицинска сестра в Горна Оряховица. Инцидентът станал в Спешна помощ станал в петък призори, научи „Труд“. Около 3 часа роми са нападнали и блъскали в гърба дежурната сестра. Сигнал за разпрата е подаден в 3,29 часа. В злополучната нощ семейство роми закарало своя близка с диабет във филиала на Спешна помощ в железничарския град. Една от придружителките на болната поискала да влезе в кабинета, заради което възникнала препирня с медицинската сестра. На излизане от кабинета сестрата била ударена силно в гърба от придружителката. За инцидента потвърди и началникът на филиала д-р Виолета Пашова. По случая вече образувано бързо производство за нанасяне на лека телесна повреда. Това не е първият случай на нападение над медицинско лице в здравното заведение. През август миналата година 53-годишна осъждана за хулиганство жена нападна в Спешна помощ – Горна Оряховица медицинската сестра Петя Стоянова, като й нанесе удари по главата и краката. Нападателката получи шестмесечна условна присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Разследват нападение на роми над медицинска сестра в Горна Оряховица"}
{"url": "https://trud.bg/12-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%b5%d0%bd-%d0%bd%d0%b0%d0%b4%d0%b7%d0%be%d1%80-%d0%bd%d0%b0-%d1%83%d1%87%d0%b0/", "text": "12 са отворените оферти за строителен надзор при проектирането и строителството на над 6 км от Софийския околовръстен път в отсечката от „Цариградско шосе“ до „Младост“, съобщиха от Агенция пътна инфраструктура. Индикативната стойност на обществената поръчка е 2 091 000 лв. без ДДС. Отворените оферти от Агенция „Пътна инфраструктура“ са на:  – Обединение „Трафик Сърч“, в което участват: „ТрафикХолдинг“ ЕООД и Сърч Корпорейшън Ltd.;  – ДЗЗД „ССС“, в което са:“Сник“ ЕООД, „СС-КОНСУЛТ“ЕООД и ЕТ „КРЕМЕНА ДИМИТРОВА БГ“;  – „Рутекс“ ООД;  – Обединение „СОП-ЮГ 2018“, в което са: „КОНСУЛТАНТСКА ИНЖЕНЕРНА ГРУПА“ ООД, „АЙСИ КОНСУЛЕНТЕН ЦИВИЛТЕХНИКЕР“ ООД, „ИПСИЛОН КОНСУЛТ“ ЕООД, „ПИ ЕС КОНСУЛТ“ ЕООД и „ТРЕНКАДИС“ ЕООД;  – Обединение „ОКОЛОВРЪСТЕН ПЪТ СОФИЯ 2018“, в което са: „Рубикон инженеринг“ ЕАД и „Градежен Институт Македония АД;  „РИНГ ИНВЕСТ“ ДЗЗД, в което са: “ИНФРА ИНВЕСТ“ ООД, „ИНФРА КОНСУЛТ ГРУП“ ООД и „СЪРЧ КОРПОРЕЙШЪН“ СРЛ;  – Обединение „СОП 2“, в което са: “3TI PROGETTI ITALIA – INGEGNERIA INTEGRATA” S.p.A и „КОНТПАС“ ЕООД;  „ТРАНСКОНСУЛТ БГ“ ООД;  – Обединение „ГУП КОНСУЛТ“, в което участват: “ТРИ-ЕС“ ЕООД, „КОНСУЛТ ИНЖЕНЕРИНГ“ЕООД и „ЕН АР КОНСУЛТ“ ЕООД;  – „Пътинвест-Инженеринг“ АД;  – „ПЪТКОНСУЛТ 2000“ ЕООД;  – Обединение „Инфрам Инт“, в което са: „Инфрам“ а.с. и „Интконс“ ЕООД. Началото на проектния участък е при км 35, което е малко след края на пътния възел при пресичането на бул. „Цариградско шосе“ и Софийския околовръстен път. Краят е при км 41, където ще се свързва с реконструирания през 2012 г. участък от СОП. Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела – п. в. „Стар Лозенски път“, п. в. Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др. С реализацията на проекта ще се улесни движението на транзитния трафик и връзката между автомагистралите „Струма” и „Тракия”. Индикативната стойност за изграждането на отсечката е 123 млн. лв. без ДДС. На 29 юни бяха отворени постъпилите осем оферти за изпълнение на строително-монтажните работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " 12 кандидати за строителен надзор на участък от Софийския околовръстен път"}
{"url": "https://trud.bg/80-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b5%d0%bd-%d0%b0%d1%82%d0%b5%d0%bd/", "text": "  Близо 80 души загинаха при самоубийствен атентат в югозападния пакистански град Мастунг . Това е най-смъртоносната атака срещу политически митинг от началото на предизборната кампания в страната, предава AFP. „70 тела са в шест различни болници и има повече от 120 ранени. Между 15 и 20 са в критично състояние“, заяви здравният министър на пакистанската провинция Балочистан Фаиз Какар. Взривът в Мастунг избухва само часове след като друга бомба уби най-малко четирима души по време на предизборен митинг в град Бану, намиращ се в северозападната част на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " 80 души загинаха при самоубийствен атентат в Пакистан"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd%d0%b5-%d0%bf%d0%be%d0%b4%d0%b0%d0%b2%d0%b0%d1%82-%d1%81%d0%b8%d0%b3%d0%bd%d0%b0%d0%bb%d0%b8-%d0%b7%d0%b0-%d0%ba%d0%be%d1%80%d1%83%d0%bf/", "text": "41,5 процента от българите не биха подали сигнал за корупция. Това показва изследване по поръчка на Асоциация „Прозрачност без граници“. Проучването е извършено от „Алфа рисърч“ и показва, че институциите, които са отговорни за борбата с корупцията, се ползват с ниско доверие от българите. Най-голямо е доверието в медиите, което се обяснява с влиянието им и възможността да провокират активност в институциите. 36,2 процента заявяват, че няма какво да направят в борбата срещу корупцията. Най-голям е процентът на хората, които биха подали сигнал за корупция, работещи в администрацията. В същото време най-големият проблем според анкетираните са политическите и роднинските назначения сред чиновниците във властовия апарат на централната власт – 57,6 процента. А 54,2 процента от отговорилите посочват същия отговор за местните власти. Най-нисък процент на заинтересованите да съобщят за проява на корупция – между 4-6%, е сред безработните и хората в малките населени места. Най-висок процент на готовност да подадат сигнал за корупция се констатира в София и областните градове – между 17 и 19 процента, а най-ниска е готовността в селата – 8 процента. За 17,6 процента от анкетираните негласуването за корумпирани политици също е опция за противопоставяне на корупцията. Почти 11 процента са обявили участие в протести, а 8,4 процента – бойкот на корупмипран бизнес. Сравнително малко от допитаните биха подали сигнал за корупция до президента – 3.6% и министър-председателя – 2,2 процента. Ниската степен на готовността на гражданите за подаване на сигнали за корупция се коренят в страха от неблагоприятни последици, недоверие в длъжностните лица и усещането, че човек е безсилен и безпомощен в борбата срещу корупцията, липсата на желание за разкарване по институциите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Българите не подават сигнали за корупция\t\t\t"}
{"url": "https://trud.bg/%d1%82%d0%b0%d0%ba%d1%81%d0%b8%d0%b4%d0%b6%d0%b8%d1%8f-%d0%bf%d0%be%d0%bc%d0%b5%d1%82%d0%b5-82-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%bd%d0%b0-%d0%bf%d0%b5%d1%88%d0%b5/", "text": "82-годишна жена е била блъсната на пешеходна пътека край парк „Белите брези“, съобщиха от ОДМВР – Пловдив. Сигналът е получен около 16.30 часа. Ударът е от таксиметров автомобил с 38-годишен водач, чиято алкохолна проба е отрицателна. Пострадалата пешеходка е в болница за преглед. Местопроизшествието е запазено. Движението в участъка не е спряно, водачите да преминават с повишена внимание. Продължава работата по изясняване на причините за катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Таксиджия помете 82-годишна жена на пешеходна пътека"}
{"url": "https://trud.bg/%d0%bb%d0%b5%d0%b2%d1%8a%d1%82-%d1%81%d0%b8-%d0%be%d1%82%d0%b8%d0%b2%d0%b0-%d0%b7%d0%b0%d1%82%d1%8f%d0%b3%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bd%d0%b0%d0%b4-%d0%b1%d0%b0/", "text": "Поемаме четири ангажимента, които трябва да изпълним за година България влиза в “чакалнята за еврото” (валутния механизъм ERM II) и в банковия съюз на ЕС до юли 2019 г. Вече е направена първата много важна стъпка към замяна на лева с евро, но преди това да стане факт ще бъде затегнат надзорът върху банките. След напрегнато и продължително заседание на министрите на финансите от еврозонта късно в четвъртък беше обявено, че Еврогрупата единодушно подкрепи изразените намерения на България за влизане в ERM II и в банковия съюз. На заседанието участваха министърът на финансите Владислав Горанов и управителят на БНБ Димитър Радев. От своя страна България се ангажира незабавно да изпрати официално писмо с искаме да влезем в банковия съюз, който се състои от два елемента – единен надзорен механизъм (ЕНМ) и единен механизъм за преобразуване на банки с проблеми. Тъй като все още не сме въвели еврото, това означава въвеждане на режим на тясно сътрудничество с Европейската централна банка, т.е. прехвърляне на част от надзорните функции към нея. Писмото, с което България заявява желанието си да влезе в ERM II и банковия съюз е изпратено на 29 юни. С него България заявява намерение да се присъедини към ERM II със съществуващия режим на валутен борд. Посочва се, че България над 20 години поддържа фискална стабилност, държавният дълг е под 25% от БВП и е третият най-нисък в ЕС, а банковата система е стабилна. В писмото се посочва, че очакванията са България да влезе едновременно в ERM II и банковия съюз до юли 2019 г., като наред с това ще кандидатства и за еврозоната. За тази цел България приема да изпълни определени ангажименти: 1. укрепване на банковия надзор чрез тясно сътрудничество с ЕЦБ и Единния механизъм за надзор, което всъщност е механизма за участие в банковия съюз на страни, които още не са членки на еврозоната. 2. разработване на законодателна рамка за кредитополучатели, както се изисква от Управителния съвет на ЕЦБ за всички членки на еврозоната. 3. засилване на надзора върху небанковия финансов сектор чрез а) прилагане на плана за надзор над небанковия финансов сектор (пенсионни фондове и застрахователи), приет от КФН през септември 2017 г .; б) изготвяне на насоки за оценка на активите и пасивите в небанковия финансов сектор; и в) прилагане на система за надзор, базирана на риска. 4. определяне в сътрудничество със Службата за подкрепа на структурната реформа на съществуващите пропуски в законодателната рамката за несъстоятелност и изготвяне на пътна карта с необходимите за предприемане стъпки. Искат мерки срещу корупцията Призоваваме българските власти да осъществят препоръчаните от Европейската комисия реформи в областта на борбата срещу корупцията и организираната престъпност, както и в съдебната система с оглед на тяхното значение за стабилността на финансова система. Това се посочва в официалното съобщение на Еврогрупата след заседанието. От България се очаква да поеме допълнителни ангажименти в момента на присъединяване към ERM II с цел постигане на висока степен на устойчиво икономическо сближаване до момента на въвеждане на еврото, посочват от Еврогрупата. В рамките на една година от ЕЦБ се очаква да направи цялостна оценка на банките в България. При положителна оценка България ще влезе в ERM II и в Единния механизъм за преструктуриране на банки (включително чрез вноски в Единния фонд за преструктуриране) от датата на влизане в сила на решението на ЕЦБ за тясно сътрудничество.   Проф. д-р Стефан Петранов, Стопанския факултет на СУ “Св. Климент Охридски”: Процесът ще изсветли икономиката ни Влизането на България в еврозоната ще доведе до изсветляване на българската икономика, коментира проф. д-р Стефан Петранов, ръководител катедра “Икономика” към Стопанския факултет на СУ “Св. Климент Охридски”. В следствие на този процес тенденцията на излизане на българската икономика на светло ще се ускори, категоричен е той. “Пътят, по който тръгваме, показва повишаване на доверието към България. Ще изисква редица реформи, които ще се отразят благоприятно върху българската икономика”, допълни проф. Петранов.   Проф. Румен Гечев, депутат от БСП: При 2 лева за 1 евро няма опасност от инфлация Новината е, че няма новина, а само пиар на правителството, коментира за “Труд” проф. Румен Гечев, депутат от БСП. От казаното в Брюксел излиза, че няма решение за еврозоната. Имало е обсъждане и казват, че догодина ще преразгледаме банковата система. Това звучи като “Обади ми се около Коледа да видим какво ще правим”, допълни той. Според Гечев е правилен подходът да влезем едновременно в еврозоната и в банковия съюз. Ще бъде извършен стрес тест на банките ни, но вече от ЕЦБ. Ако като държава вземаме такова решение обаче, е важно да се водят последователни преговори, смята Гечев. “До момента нямаме разчети как ще се отрази еврото върху икономиката ни. Ако влизаме при сегашния курс от приблизително 2 лева – 1 евро, то опасност от инфлация няма. Бих препоръчал писмено споразумение за последното, защото решенията се вземат не от Европейската комисия, а от Европейския съвет в консултации с ЕЦБ”, заяви Румен Гечев.   Васил Велев, председател на АИКБ: Не очакваме поскъпване Не очакваме инфлация, породена от влизането но България в еврозоната, заяви Васил Велев, председател на Асоциация на индустриалния капитал в България. “Ще призовем нашите членове за етично поведение, за избягване на спекулации по тази тема и дори да има икономически предпоставки, да има стремеж за нулева инфлация вследствие на присъединяване към еврозоната”, каза още Велев. Той беше категоричен, че България е готова да влезе в еврозоната и трябва да го направи по фиксирания курс към еврото. По думите му страната ни отговаря на всички технически изисквания, при това много повече от страните, които вече са в еврозоната. Влизането ни в еврозоната ще засили европейската икономика, няма да я отслаби, каквито мнения се чуват, допълни Велев. Той напомни, че за разлика от всички други страни от ЕС, които не са в еврозоната, единствено България е във валутен борд. Тя е изконсумирала всички пасиви, но ползите от членството в еврозоната предстоят. “Затова като организация на бизнеса и работодателите насърчихме правителството и БНБ да ускорят процеса и да кандидатстват”, поясни Велев. Българският износ за миналата година е нараснал с 12% и то при този курс на лева към еврото. Това показва, че икономиката ни е конкурентоспособна. За миналата година имаме близо 53 млрд. лв. износ, което отнесено към БВП от малко над 98 млрд. лв. е 53%.   Петър Ганев, старши икономист в ИПИ: Добре е да има външен поглед върху банките Едва ли може да се очаква голямо повишаване на цените от влизането ни в еврозоната, коментира за “Труд” Петър Ганев, старши икономист в Института за пазарна икономика. Дотогава обаче ни предстои дълъг път. Първо една година ще мине докато влезем в ERM II, а след това поне две години трябва да сме във валутния механизъм. Ангажиментите, които е поела България за да влезе в ERM II са във финансовия сектор, като най-големият е влизането в банковия съюз. Според Петър Ганев това е нещо положително. Настроенията в България са, че е добре да има външен поглед върху банките, заяви той. А и на практика няма друг път към еврозоната, допълни той. От тук нататък няма да може кандидат за еврозоната да влезе в ERM II, без да е член на банковия съюз.   Доц. Петър Чобанов, финансов министър в кабинета Орешарски пред „Труд“: Доходите и цените ще растат Има доста време до влизането ни в еврозоната. Решението за едновременното ни влизане в “чакалнята за еврото” и в банковия съюз създаде своеобразна чакалня преди чакалнята, коментира пред “Труд” доц. Петър Чобанов, финансов министър в кабинета Орешарски. “Предстои проверка от Европейската централна банка, но ние още не знаем колко ще продължи, и е поставен условен срок. В ситуация сме, че трябва да изпълним доста неща, които още не знаем”, допълни той. Отражението на влизането ни в еврозоната върху цените зависи от много условности, смята Чобанов. “Най-общо – цените и доходите ще нарастват. Сигурно е, че цените ще се качват по пътя на еврозоната, тъй като имаме догонване. Подозираме, че имаме и цели отрасли, в които процесът на ценообразуване не е съвсем пазарен и в тези сегменти може да очакваме покачване. Вносът обаче ще компенсира евентуален вътрешен натиск на цените”, каза Петър Чобанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Левът си отива, затягат контрола над банките\t\t\t"}
{"url": "https://trud.bg/%d1%83%d0%b8%d0%ba%d0%b5%d0%bd%d0%b4-%d0%b2%d0%b8%d0%bd%d0%b5%d1%82%d0%ba%d0%b0%d1%82%d0%b0-%d1%89%d0%b5-%d1%81%d1%82%d1%80%d1%83%d0%b2%d0%b0-%d0%bf%d0%be%d0%b4-15-%d0%bb%d0%b2/", "text": "Уикенд винетката ще бъде по-евтина от седмичния стикер, който струва 15 лева, заяви регионалният министър Николай Нанков. Уикенд винетките ще важат от 12:00 часа в петък до 23:59 ч. в неделя. В четвъртък депутати от ГЕРБ внесоха законови поправки, с които се регламентира въвеждането на уикенд винетки. “Електронната винетка ще влезе в сила от януари догодина. Тази година е последната, в която ще имаме хартиени стикери по стъклата на автомобилите”, каза Нанков. Промените дават и законовата рамка, която да позволи за ползване на пътищата в страната да се плаща на база изминато разстояние – за автобусите и камионите, и време за ползване за леките и лекотоварните автомобили с обща маса до 3.5 тона. Предложенията предвиждат електронните винетки да са с валидност една година, три месеца, месец, седмица и уикенд, като те ще могат да се валидират и след датата на купуване. Засега от предложението е отпаднала идеята да има и дневна винетка за леките коли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Уикенд винетката ще струва под 15 лв."}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-e-%d0%be%d1%82%d0%ba%d1%80%d0%b8%d0%bb%d0%b0-%d1%88%d0%b8%d1%88%d0%b5%d0%bd%d1%86%d0%b5/", "text": "Британската полиция съобщи, че е открила „малка бутилка“ съдържаща невропаралитичното вещество „Новичок“ в дома на един от двамата британци, които са пострадали от субстанцията миналия месец, съобщава AFP. Веществото, за което британците смятат, че идва от Русия, уби жена в югозападна Англия този месец и оставил партньора й Чарли Роули в критично състояние. „В сряда, 11 юли, малка бутилка бе открита по време на претърсването на къщата на Чарли Роули в град Еймсбъри“, обявиха от полицията.  „Учените потвърдиха, че субстанцията, която се съдържа в бутилката, е „Новичок“,  гласи съобщението. Властите се опитват да установят как шишенцето се е озовало в дома на Роули. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Британската полиция e открила шишенце с „Новичок“"}
{"url": "https://trud.bg/%d0%b2%d1%82%d0%be%d1%80%d0%b8%d1%8f%d1%82-%d0%b2%d0%bd%d1%83%d0%ba-%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d1%89%d0%b5-%d0%bd%d0%be%d1%81%d0%b8-%d0%bd%d0%b0%d0%b9-%d0%bf%d0%be/", "text": "Второто внуче на Бойко Борисов ще носи най-популярното и обичано мъжко име в България – Иван, съобщава  . Твърде вероятно е дъщеря му Венета да е кръстила бебето на съпруга си, тъй като зетят на Борисов също се казва Иван. , докато премиерът се отчиташе за отминалото европредседателство в Народното събрание. Борисов беше още в парламента, когато му съобщиха радостната вест. А от ГЕРБ веднага побързаха да се отчетат пред парламентарните медии с бонбони за здравето на второто премиерско внуче. Майка му Венета отново избра Майчин дом да е болницата, където да изплаче второто й момченце. Първото е кръстено на дядо си Бойко и се роди през януари 2016 г. В социалната мрежа веднага заваляха честитки и пожелания за здраве на новия член на премиерското семейство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Вторият внук на премиера ще носи най-популярното мъжко име у нас"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Уважаеми читатели, Вече можете спокойно да пиете неделното си кафе, без да ходите до будката за любимия вестник. Слагаме неделните страници в събота и така през уикенда ще имате мнооого голям вестник – чаровният съботно-неделен „Труд“. Взимайте го още в събота – доволни ще останете!", "date": "2018.07.13", "title": " Специалния съботно-неделен брой Труд Уикенд\t\t\t"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b1%d1%8f%d0%b3%d0%b2%d0%b0%d0%b9%d1%82%d0%b5-%d0%b3%d0%ba%d0%bf%d0%bf-%d0%ba%d0%b0%d0%bb/", "text": "Към 19 часа трафикът на ГКПП Калотина е интензивен за леки автомобили в двете посоки. Гранична полиция е създала необходимата организация за обработка на пътниците, съобщиха от МВР. Влизащите в България се проверяват от граничните полицаи на 9 гишета. На съпределния пункт обаче трафикът се обработва на 4 гишета, което създава предпоставка за образуване на опашки на сръбска територия. Поради очакваното увеличение на пътникопотока на ГКПП Калотина през почивните дни, от Главна дирекция „Гранична полиция“ препоръчваме на гражданите, пътуващи от и за Сърбия, да използват и ГКПП Стрезимировци, както и останалите пунктове на българо-сръбската граница. На българо-гръцката и българо-македонската граници трафикът е нормален. На ГКПП Капитан Андреево и ГКПП Дунав мост -Русе трафикът е интензивен на изход за товарни автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Гранична полиция: Избягвайте ГКПП Калотина през почивните дни"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%be-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d0%b7%d0%b0%d1%80%d0%b0%d0%b4%d0%b8-%d0%ba%d0%b0%d1%82/", "text": "Километрично задръстване се е образувало на магистрала „Тракия” от Пазарджик до Пловдив в посока Бургас. Причината е катастрофа на 103 км на магистралата, съобщи  . Временно се ограничава движението в активната и изпреварващата лента при км 102 на АМ „Тракия“ в посока Бургас поради ПТП, съобщиха от пътната агенция. Движението се осъществява в аварийната лента. Според сайта   са станали две катастрофи през 200 метра. Участниците в едно от произшествията са три автомобила. Щетите са сериозни, а превозните средства са в двете активни ленти.  На място са екипи на пожарната и полицията. Линейка също се е отзовала на сигнала за инцидент, като към този момент не се съобщава за пострадали. Движението е блокирано. То се извършва единствено в аварийната лента. Опашката от коли е почти 3 километра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Километрично задръстване заради катастрофа на магистрала „Тракия”\t\t\t"}
{"url": "https://trud.bg/%d0%bd%d0%b0%d0%b4-500-%d1%84%d0%b5%d1%80%d0%bc%d0%b5%d1%80%d0%b8-%d0%b8%d0%b7%d0%bb%d0%b8%d0%b2%d0%b0%d1%85%d0%b0-%d0%bc%d0%bb%d1%8f%d0%ba%d0%be-%d0%b8-%d0%bf%d0%b0%d0%bb%d0%b8%d1%85%d0%b0-%d0%b2/", "text": "Близо 500 овцевъди и козевъди в петък демонстративно изляха десетки литра мляко и запалиха вълна в знак на протест на главния път София-Варна край Велико Търново. Животновъди от цялата страна се събраха на оживеното трасе като развяваха трибагреници и издигнаха плакати с надписи: „Стига сте ни мачкали”, „Господин премиер, почистете МЗХГ”, „Български храни от български суровини”. Негодуващите бурно скандираха „Оставка!” под звуците на патриотични песни на духов оркестър. Протестиращите фермери настояват за държавна помощ от най-малко 20 лв. на животно, която да компенсира загубите в бранша по време на действието на отменената от съда Наредба 3 за директните плащания. Протестът бе организиран от Националната овцевъдна и козевъдна асоциация (НОКА) срещу политиката на Министерството на земеделието, храните и горите. Животновъдите искат оставка на зам.-министъра на земеделието Цветан Димитров и директорите на дирекции в министерството д-р Златка Възелова и Георги Праматаров довели до тежка криза в сектора. Ликовете им бяха изобразени върху огромни плакати във вид на петолевки и петдесетолевки. На мястото на бунта бе осигурено засилено полицейско присъствие от 7 патрулки и 60 полицаи, а главният път бе затворен само за 10 минути, докато протестиращите обръщаха гюмовете с мляко и изгаряха вълната. „Време е да покажем, че не сме доволни. През следващата седмица в сряда ще протестираме и пред Министерски съвет в София“, обяви съпредседателя на НОКА Симеон Караколев. Той обяви, че овцевъдите и козевъдите готвят колективен иск за 15 млн. лв. Протестиращите приеха декларация до премиера Бойко Борисов. „Десет години не спираме да намаляваме стадата си и да разпродаваме фермите си. Основната причина е не нашето нежелание да работим и да се развиваме, а липсата на адекватна държавна политика от МЗХГ”, се казва в декларацията. Симеон Караколев обясни, че НОКА категорично отхвърля предложените ставки от МЗХГ по de minimis 2018 в размер на 5 лева на животно във връзка със срива на изкупните цени на овчето мляко и въведените ограничения в засегнатите от карантина общини в областите Ямбол и Бургас. „Това е една бала люцерна на овца. Асоциацията настоява за ставки по de minimis 20 лв. за овца-майка и коза-майка за територията на цялата страна и 40 лв. на глава добитък за тези, които попадат в общините с въведена карантина. Ставката е била 40 лв. за цялата страна по de minimis през 2008 г“, коментира Симеон Караколев. Друго искане на НОКА е изплащане на компенсации под формата на извънсъдебно споразумение на всички фермери, засегнати за Кампании 2017 и 2018 от действието на опорочената разпоредба на член 23 в № Наредба 3. Животновъдите се гневят от спад на цената на овчето мляко с 40 стотинки и това е 28 лева загуба от всяко животно. „Управителният съвет категорично отхвърля всякакви опити за повторно въвеждане на обвързване на продажбата на овче и козе мляко със схемите за обвързана подкрепа. Ще протестираме до пълно удовлетворямане на исканията ни. Връщане назад няма“, предупредиха от организацията. От ръководството на НОКА показаха документ, от който става ясно, че зам.министър Цветан Димитров е одобрил отпускането на 51 300 лева на Бойко Синаков, който е съветник на земеделския министър за участие в изложение. На протеста бе и животновъдът Венелин Георгиев от село Кости, община Царево, чието стадо от 650 животни е било избито заради чума по животните. Георгиев твърди, че става въпрос за спекулация и че животните му не са били болни и се закани да съди държавата.  „Искат да затрият отрасъла, имам кредити, направил съм разходи за строеж на ферма, похарчих около 5000 лева за сено, което сега ми стои“, оплака се Георгиев.  По думите му компенсациите, които дава държавата за унищожените животни са символични. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Над 500 фермери изливаха мляко и палиха вълна (СНИМКИ)\t\t\t"}
{"url": "https://trud.bg/%d0%ba%d0%b0%d0%ba-%d0%bc%d0%be%d1%80%d1%81%d0%ba%d0%b8%d1%8f%d1%82-%d0%bd%d0%b8-%d1%84%d0%bb%d0%be%d1%82-%d0%bf%d0%be%d0%b1%d0%b5%d0%b4%d0%b8-%d1%82%d1%83%d1%80%d1%81%d0%ba%d0%b8%d1%8f/", "text": "Руски миноносец се взривява от българско минно поле След Освобождението първата грижа на българските правителства е да решат да имаме ли флот или не. Ситуацията в Черно море ни изправя пред два огромни флота, потенциални съперници – Турция и Русия, които ние никога не можем да настигнем като численост, поради липсата на съответните средства. И руси, и турци имат десетки леки и тежки крайцери, ескадрени миноносци и т. н. Затова се решава постепенно, макар и късно, чак след 1904 г. да изработим дефанзивна тактика за отбрана на 400-те километра Черноморие, което притежаваме. И решаваме да направим това чрез миноносци. Поръчваме шест миноносеца във Франция от фирмата „Шантелие е Ателие дьо ла Жиронд” като сред тях е и крайцерът „Надежда”. Миноносците са 99-тонни, т.е. по-малки от ескадрен миноносец, но са въоръжени с две торпедни тръби и имат определен радиус на действие извън Варна, където са дислоцирани постоянно. На Дунав ни остават няколко корабчета от катерния флот по време на освободителната война и ние ги използваме доста интензивно. Естествено, те не са сериозна бойна сила. Но към тях не прибавяме нищо ново. Взимаме мерки да защитим крайбрежието чрез брегови батареи, но до началото на Първата световна война такава имаме само във Варна. Ето идва решителният час за българския военно-морски флот. Започва Балканската война. Турция притежава няколко броненосеца и с тях пристига пред нашето Черноморие. Гърми, но в интерес на истината, не гърми по населени места, които са изцяло с дървени къщи и ще пламнат като факли – Созопол, Бургас, Поморие, Несебър, Варна, Каварна, Балчик и т. н. Турците гърмят само по фаровете и им остава да разрушат няколко. Малцина знаят, че те са техни, но през 1908 година при обединението на България ние сме ги откупили. Една от задачите на турския флот е да прекарва оръжие през боеприпаси, закупени в Германия и Австро-Унгария през Румния и оттам с транспортни кораби да ги кара в Истанбул. Българските миноносци успяват да излязат в една ноемврийска нощ и да торпилират един от турските броненосци „Хамидие”. Запазени са кадри дори с потънала палуба под вода – над водата стърчат само мачтите, комините и оръдейните кули. Броненосецът е откаран на буксир в Истанбул. Това признаваме за голяма и единствена победа на българския флот. Всъщност има и други победи, с които поради близки връзки със Съветския съюз, смятан за наследник на Русия, ние не обичаме да се хвалим. Кои са те? В Първата световна война на българско минно поле, направено със собствени мини – тип „Винаров”, се натъква руски ескадрен миноносец. Корабът се взривява и потъва. Това е истинска победа, а не е само повреда на вражески кораб, какъвто е случаят с „Хамидие”. Загиват няколко десетки моряци, включително и командирът на кораба. Има една трогателна сцена – трупът му е изхвърлен на брега на днешния къмпинг „Градина”. При него пристига негов съученик от Петербургското военно училище командир на кораб, който плаче и прегръща трупа му, но какво да се прави. Бойното знаме на този миноносец в момента се намира във Военноисторическия музей. Няколко по-малки кораби също са потопени от българския флот, а един влекач е пленен край нос Калиакра. След Първата световна война, съгласно Ньойския договор, ние нямаме право на военен флот, на авиация, както нямаме право и да имаме военноморско училище. Естествено, държавната власт търси начини как да заобиколи тези постановки. Корабите – шестте миноносеца, са обявени само за санитарни и пощенски и така успяваме да ги запазим от нарязване. А когато отпадат клаузите от Ньойския договор от 1938 година, успяваме да ги пригодим вече като бойни кораби в състава на флота. Що се отнася до Военноморското училище, в Созопол се изгражда днешното прекрасно морско училище. Всъщност, то е маскирано като рибарско и подготвя освен риболовни капитани и специалисти, и военноморски кадри. Крайцерът „Надежда” го губим, защото през 1918 г. го изпращаме за ремонт в Севастопол, но екипажът се вдига на бунт. Естествено, един английски крайцер потушава бунта, тъй като капитанът на кораба Борис Стателов успява да обезвреди оръдието на крайцера и крайцерът си остава там. По-късно обаче е нарязан за старо желязо от болшевиките. С тези шест миноносеца ние влизаме в навечерието на Втората световна война. Купуваме от Холандия допълнително два торпедни катера „Пауърс”, които непрекъснато се повреждат, и свършват малко работа. Шестте миноносеца конвоират военни кервани, тоест транспортни кораби, които пренасят оръжие и в Черно море за Одеса и Севастопол, и за Босфора, където ги поемат вече италианци и германци за Егейско море. Но един от тях загива. Корабът „Строги” се преобръща през 1942 г. край нос Акра близо до Черноморец и 19 моряци загиват. Днес там има скромен паметник, възстановен неотдавна, и всеки, който иска, може да се поклони на нашите моряци. Друг от миноносците се взривява от пренасян като личен багаж каменарски барут и т. н. Корабът „Дръзки”, който стои днес във Военно-морския музей, всъщност е един от оцелелите бракувани миноносци. „Дръзки” е между загиналите и днес едно оръдие, една димна тръба, табелите с името и някои други запазени елементи на оригиналния „Дръзки”, извадени от водолази, са монтирани на бракувания „Строги”. И така той е превърнат в кораб-музей „Дръзки”. След Втората световна война военноморският ни флот се обогатява с ескадрен миноносец и две подводници. Последната „Слава” беше бракувана неотдавна – преди година-две. И съдбата й засега е неизвестна. Едни предлагат да се нареже и да стане музей. Внесени са и първо торпедни катери, след това по-големи катери, пак торпедни, след това ракетни катери с водоизместимост от 215 тона, имаме ескадра преследвачи на подводници и флотилия „тралци” за чистене на морското дъно от мини. Имаме и десантни кораби, които могат да поемат до 3 танка и 200-300 войници. За съжаление този флот след „реформите” в армията беше почти напълно унищожен. Сега това, което може да се види във военноморска база „Атия”, са освен няколко десантни кораби и две фрегати, купени на старо, ако не се лъжа от Белгия, на цената почти на нови. Изглежда, хубави комисиони са играли при тяхната закупка. Когато един от тях, носил гордото име „Дръзки”, трябваше да отиде да помага при охраната на либийските брегове в рамките на НАТО, се оказа, че няма генератор да запали двигателите си. Двигателят беше стационарен на брега на Атия и трябваше, след като запали двигателите, те повече да не спират. Причината – нямаше как да ги запалят в открито море. Слава Богу, най-лошото се размина, изпълнихме си дълга, както се казва, към НАТО. Сега строим корвети в нашата корабостроителница – това е напълно по възможностите ни, защото корветите не са голям кораб. А ние имаме опит – във Варна сме произвеждали 100-хилядни танкери от типа на „Хан Аспарух”.", "date": "2018.07.13", "title": " Как морският ни флот победи турския “Хамидие”\t\t\t"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%b0%d0%bd%d1%82%d0%be%d0%bd%d0%be%d0%b2-%d0%bd%d0%b5%d0%b2%d0%b8%d0%bd%d0%bd%d0%b0%d1%82%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d1%81%d1%82/", "text": "На погребението му през август 2007 г. звучи „Ветрове“ на любимата му певица Лили Иванова Ако беше жив, на 11 юли 2018 година Сергей Антонов щеше да навърши 70 години. Отива си от този свят рано, на 59 годишна възраст. Издъхва самотен в таванския етаж на семейното жилище на софийската улица “Сердика” в жарък августовски ден на 2007 година. Към вечното му жилище го изпращат най-близките му хора. Държавници и политици, които ежедневно сладкодумно ни уверяват колко милеят за България и нейните граждани, липсват. За Сергей Антонов, разпъван на кръст без вина четири години от “независимите, безпристрастни и обективни “ италиански магистрати, спасил България от позор, няма ритуалните в такива случаи речи и благодарствени слова за последно сбогом. До пломбирания му ковчег поставят негова снимка, орден “Народна република България”, с който Държавният съвет на НРБ го удостоява през 1986 г., и екземпляр от стихосбирка с негови стихове. Никоя българска институция не изпраща венец или букет цветя. В тъжните мигове на раздялата с него, в ритуалната зала на Централния софийски гробищен парк по време на тридесетминутния ритуал проглушено звучи само мелодията на песента “Ветрове”, в изпълнение на любимата му певица Лили Иванова. Когато през 1976 година Сергей е изпратен на задгранична работа в Рим като заместник-директор на представителството на БГА “Балкан” в Италия, едва ли е предполагал, какво го чака. Познаващите отблизо Сергей го характеризират като носител на най-ценните добродетели на българина: обич към семейство и родина, трудолюбие, хуманност. “Зад юнашките му мустаци, казва един от приближените му, прозира мек, послушен, добронамерен, услужлив характер, готов да помогне на всеки в нужда.” Арестът на 25 ноември 1982 година преобръща живота му завинаги. Като причина за задържането му италианските магистрати сочат “участие в държавен преврат”, на което той отговаря” “Това е абсурдно”. Впоследствие му приписват водеща роля на организатор на атентата срещу римокатолическия папа Йоан Павел ІІ по поръчение на българските органи за сигурност, извършен от турския терорист Мехмед Али Агджа на 13 май 1981 г. Обвинението е изцяло скалъпено. Водеща роля в него играе ЦРУ на САЩ, с активното участие на италианските и турските специални служби. Другите спецслужби на западния алианс играят второстепенна, поддържаща роля. В историята на Студената война това е най-мащабното активно мероприятие на Запада срещу Изтока, основен прицел на което са българската държава, нейните органи за сигурност и Сергей Антонов. Напоследък много се говори за фалшиви новини. Активно мероприятие “Папският инцидент”, под което кодово наименование протичат материалите в ЦРУ, е класически пример на фабрикуване на фалшиви новини, които няколко години наред са основна тема на медиите по цял свят. По стародавна традиция в кампанията участват и много българи. България, нейните органи за сигурност и Сергей Антонов бяха обвинявани във всички земни грехове, от което страната ни понася огромни морални и материални щети. В продължилия почти четиригодишен арест, безпричинно протакан съдебен фарс, Сергей е подложен на нечовешки изпитания. Правени са опити да го съблазнят с огромна парична сума, за да лъжесвидетелствува, държат го в обкръжението на закоравели престъпници, обработван е с психотропни вещества, за да се сломи волята му.  Въпреки изпитанията, пред следствените органи и съда той не признава отправяните му скалъпени в централите на тайни служби обвинения. Малцина си задават днес въпроса какви щяха да са последствията за страната ни, ако той не беше издържал на натиска, бе се поддал на съблазните и беше потвърдил внушаваните му обвинения, че по поръчение на българските органи за сигурност е организирал атентата срещу папата. Този позор щеше да тегне като прокоба за вечни времена на името, честа и престижа на България пред целия цивилизован свят. България, родината му, която той защити, не направи нужното да му отдаде заслужена почит. Награден бе с орден, отпусна му се мизерна пенсия, която не покриваше и елементарните му разходи и с това се изчерпаха грижите за него. През 2014 г инициативен комитет под председателството на покойния професор Божидар Димитров направи предложение пред столична община, на летището, работното място на Сергей Антонов, да бъде поставен паметен знак и в София да бъде наименувана улица на негово име. Четири години на предложението не се дава ход. Раздвижване има едва напоследък, след личната намеса на премиера Бойко Борисов. В края на март 2016 г. граждански сдружения поеха инициативата да се отбележи по подобаващ начин 30-годишнината от оправдателната присъда над Сергей Антонов. На държавно ниво не бе предприето нищо. За проявите в страната пристигна защитникът на Антонов, професор Джузепе Консоло, който бе отличен с почетното звание доктор хонорис кауза на Софийския университет. Проведе се теоретична конференция на тема “Атентатът срещу България – истината”, представена бе книгата “Сергей Антонов. Страдалецът от Рим”, инициираха се многообразни медийни изяви. Пак по инициатива на граждански сдружения, в началото на тази година Университетското издателство на Софийския университет преведе и издаде книгата на професор Джузепе Консоло “Атентатът срещу папата”. За съжаление, все още се намират зложелатели, които продължават да втълпяват на света, че България носи вина за атентата срещу папата, сякаш не е произнесена оправдателна присъда. В англоезичния алманах “Плийс”, разпространяван по цял свят в помощ на родители как да помагат на децата си да пишат своите домашни работи, за България има две изречения: “Държава на Балканския полуостров. Разследвана за атентата срещу римокатолическия папа”. Полските журналисти Анджей Грабовски и Михаил Сквора, във вестник “Госч Неделни” през 2015 г. повтарят тезата за българско участие в атентата срещу папата, извършен и с подкрепата на другите социалистически страни. Майкъл Сулик, дългогодишен заместник-директор на ЦРУ по операциите през 2006 г. посещава България и пред бивши български служители в специалните служби споделя, че никое разузнаване в света няма данни за българско участие в атентата срещу папата, и че страната ни не трябва да признава вина. Владимир Крючков, дългогодишен ръководител на съветското разузнаване и КГБ, в мемоарната си книга “Дело 0016” твърди, че КГБ никога не са вярвали в българска следа в покушението срещу папата, но поради мащабната пропаганда, в някои съветски ръководители се създало впечатление, че българите може би са замесени. Крючков цитира и случаи на опити на организаторите на антибългарската кампания да склонят съветски граждани да лъжесвидетелствуват на процеса срещу Сергей Антонов. Седемдесетгодишнината на Сергей Антонов е подходящ повод България да му отдаде заслужена почит и направи необходимото за изчистване на името си от безпрецедентното обвинение. Инициативата за паметен знак на летището и назоваване на улица в София на името на Сергей Антонов трябва да се осъществи. При едно от посещенията си в България, защитникът му професор Джузепе Коносоло лансира идеята пред отговорни български държавници и институции, на името на Сергей трябва да се назове не улица, а площад в София. Българската държава е в правото си да настоява пред някогашните наши основни противници и сегашни съюзници да разсекретят своите архиви, така както направиха това нашите държавници, за да излезе наяве цялата истина за измислената “българска следа” в атентата срещу папа Йоан Павел II.", "date": "2018.07.13", "title": " Сергей Антонов – невинната жертва на Студената война (СНИМКИ)\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b7%d0%b0%d1%80%d0%b0%d0%b4%d0%b8-%d1%82%d1%80%d1%8a%d0%bc%d0%bf-%d0%b2%d1%81%d0%b8%d1%87%d0%ba%d0%be-%d0%b5-%d0%ba%d0%b0%d0%bf%d1%83%d1%82-%d0%be%d1%81/", "text": "Германският канцлер смята президента на САЩ за разрушител на световния ред, на фона на който кримският въпрос губи своята актуалност  В Германия продължават да обсъждат сензационното изявление на Меркел, към депутатите от долната камара на германския парламент, която каза, че призракът на световната криза се материализира. По този начин тя коментира заплахата на президента Тръмп да въведе мита за вноса на автомобили от Европа. Според канцлера, германците ще получат най-тежкия си удар за цялата история след края на войната. Аналитичното издание Trib Live заедно с експертите на CNBC и Associated Press подготвиха специален бюлетин за икономическите отношения между ЕС и САЩ в светлината на речта на Меркел. След като прочетете този документ, ще останете с чувството, че много скоро за всички ще настъпи капут. Може би затова в речта си за първи път Меркел заяви, че като лидер на най-голямата икономика в Европа, тя е решена да се бори за оцеляването на глобалните институции, появили се след Втората световна война и подложени на силни атаки от администрацията на Тръмп. „Международната финансова криза (2008-2009), никога нямаше да бъде разрешена толкова бързо, ако не бяхме работили заедно в дух на партньорство, припомни Меркел. Лидерът на ФРГ избягва термина „търговска война“, наричайки митническата конфронтация икономически конфликт. Тя обясни, че Тръмп се опитва да маневрира между ЕС и КНР, като предлага на някои европейски компании да заемат освободената ниша от китайските стоки. Берлин обаче твърдо подкрепи Пекин, и предупреди своите компаниите, че е срещу такива практики. Възможно е и ответните мерки на Китай за 34 милиарда долара като ответна мярка на въведените от Тръмп тарифи върху китайските стоки да са съгласувани с Германия, така че под митата да попаднат и такива американски продукти като суров петрол, соя и морските дарове. Основните бенефициенти на китайския „отговор“ станаха Русия и Иран, както и косвено Германия, която се интересува от евтиния руски газ. Между другото Меркел каза, че отсега нататък международните тарифни конфликти със Съединените щати се основават на принципа „око за око“. ЕС, макар и със закъснение, отговори на митата за стоманата и алуминия с насрещни мита на вноса за $ 3,25 млрд. долара. С други думи, действията на участниците в митническия конфликт е спирала, която ще доведе до опасно намаляване на общия обем на световната търговия. Ако Белия дом не спре своите търговски войни, тогава добрите времена за Европа ще приключат бързо, въпреки днешния растеж. И канцлерът на Германия заплаши своите депутати с американската, а не с руската заплаха. Досега германците успяваха да преориентират износа си на автомобили в Китай, като изтласкаха американски конкуренти оттам. Но какво ще се случи утре, ако покупателната способност на китайците бъде подкопана от рязкото намаляване на износа, след като втори такъв пазар в света просто не съществува. Освен това Вашингтон почти открито призовава Пекин да се откаже от европейските стоки и да ги замени с американски. Тогава чудовищният търговски дисбаланс между САЩ и КНР ще изчезне, а с него и причините за митническия конфликт. По този начин Тръмп показва отношението си към съюзниците от Стария свят. На този фон се събуди Париж, който въпреки „глобализма на Берлин“, мечтае Тръмп и Си Дзинпин окончателно да се скарат и той да заеме търговските позиции, освободени в тези два световни пазари. Икономисти от френската банка Natixis вярват, че европейските (да се разбира френските) производители на автомобили, самолети, химикали, компютърни чипове и заводско оборудване могат да поемат част от двата пазара, ако търговската война избухне в пълен мащаб, но за тази цел Петата република най-вероятно ще трябва да напусне ЕС. Но всичко това зависи до каква степен американският президент желае да отиде далеч в изпълнението на националните си икономически планове за протекционизъм? Информацията от Америка ни казва, че сегашното управление на Белия дом е уверено в правилността на стъпките си, и следователно няма да спре. Американската компания за набиране на персонал Glassdoor съобщи, че за първи път от много години недостигът на работна ръка в САЩ доведе до рязко покачване на заплатите. Така например към юни 2018 г. със 7,3% е увеличена заплатата на водачите на товарни автомобили, с 6,8% на специалистите в електронната търговия и с 5,1% на работещите в заводите. Увеличено е и заплащането на нископлатените категории като касиерите в банки и продавачите на дребно. Днес, според проучване на Галъп, от юли 2018 г., 55% от всички американци вярват, че най-добрите им дни предстоят. Трудно е да си представим какво би могло да накара Тръмп да изостави следващите си планове за протекционизъм, ако американската икономика всеки път получава импулс за развитие от новите митнически ограничения на китайски или европейски стоки. Сега избирателната подкрепа на Тръмп нараства със скокове, а с това и шансовете му за преизбиране през 2020 г. В това отношение пророчеството на канцлера Меркел за дългосрочна световна икономическа криза има реална основа. Интересното е, че много европейски политици вече не възприемат антируската реторика, на „арогантните“ американци. Логично е да се очаква, че германците и французите ще започнат да натискат украинците като трансатлантически протежета. В крайна сметка „приятелят на моя враг е и мой враг“. В тази връзка, в кулуарите, както в Берлин, така и в Париж, смятат, че днес картите са невероятно благоприятни за Путин. Ако и през 2020 г. Тръмп все така седи на стола си, то след 2024 г. кримския въпрос логично ще се трансформира в банален териториален спор, а такива има над сто в света.", "date": "2018.07.13", "title": " Меркел: Заради Тръмп, всичко е капут. Освен Путин"}
{"url": "https://trud.bg/%d0%b2%d1%8a%d1%80%d0%bd%d0%b0%d1%82%d0%b8%d1%8f%d1%82-%d0%be%d1%82-%d0%b4%d0%b0%d0%bd%d0%b8%d1%8f-%d0%b8%d0%b7%d0%b2%d1%8a%d1%80%d1%88%d0%b8%d0%bb-%d0%ba%d1%80%d0%b0%d0%b6%d0%b1%d0%b0-%d0%bd%d0%b0/", "text": "Варненският окръжен съд уважи искането на Окръжната прокуратура и задържа под стража издирвания от 8 години Сюлейман С., обвиняем за кражба в особено големи размери, представляващ особено тежък случай, като престъплението е било извършено в условията на опасен рецидив, съобщиха от пресцентъра на Апелативна прокуратура. Мъжът е издирван с европейска заповед за арест, издадена от Окръжната прокуратура във Варна. Задържан бил на територията на Кралство Дания,   в България с цел провеждане на разследване на Окръжния следствен отдел по досъдебно производство, водено срещу него и други лица. 59-годишният българин е бил привлечен задочно като обвиняем за кражбата на златни накити от частен дом в Долни чифлик, извършена на 25 юли 2010 г. от петима, след предварителен сговор и чрез използването на МПС и техническо средство. Стойността на откраднатите златни накити възлиза за 196 392 лева, което представлява особено големи размери, като случаят е особено тежък. Наказанието за престъплението по член 196а от НК предвижда лишаване от свобода от 10 до 20 години и конфискация на цялото или на част от имуществото на виновния. Издирваният Сюлейман бил установен и задържан с европейска заповед за арест преди няколко години във ФРГ. Съдът в Бремен обаче отказал да го предаде на българските съдебни власти, като се позовал на лошите условия във варненския затвор. Обвиняемият е осъждан седем пъти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Върнатият от Дания извършил кражба на златни бижута за 200 000 лв.\t\t\t"}
{"url": "https://trud.bg/16-%d0%ba%d0%be%d1%80%d0%b0%d0%b1%d0%b0-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d0%b2%d0%be%d0%b5%d0%bd%d0%bd/", "text": "Националното военноморско учение с международно участие „БРИЗ 2018” се провежда от днес, 13 юли, до 22 юли. Военноморските сили на България ще участват с 16 бойни и спомагателни кораби и катери, 2 вертолета и с 930 души личен състав. В учението ще се включат и два самолета от българските Военновъздушни сили и представители от Сухопътни войски, съобщиха от МО. В учението „БРИЗ 2018” ще вземат участие ВМС на Белгия с група за обследване на плитководни райони; ВМС на Гърция с патрулен катер „DANIOLOS”; ВМС на Италия с мобилен център за контрол на морския трафик; ВМС на Полша с щабни офицери; ВМС на Румъния с щабни офицери; ВМС на САЩ със самолет от патрулната авиация P-8 “POSEIDON”; ВМС на Турция с подводница “GÜR”, патрулен катер “IMBAT” и самолет от патрулната авиация CN-235 и ВМС на Франция с кораба за управление „MARNE”. В учението участват и двете постоянни групи кораби на НАТО от силите за отговор на Алианса – Втората постоянна група кораби на НАТО (SNMG2) с три кораба и Втората постоянна група противоминни кораби на НАТО (SNMCMG2) с три кораба. Двадесет и втория “БРИЗ” през 2018 г. продължава традицията от предишните си издания, да се отработи междуведомственото сътрудничество в многонационална среда, с активното участие на 20 държавни организации, институции и ведомства от 4 министерства, местни органи на управление и неправителствени и частни организации в целия процес на планиране, подготовка и ръководство на учението. Общо в учението ще участват 11 държави с 25 бойни и спомагателни кораби и катери, 1 подводница, 4 самолета, 5 вертолета и 2340 военнослужещи от военноморските сили на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянната група кораби на НАТО и Втората постоянната група противоминни кораби на НАТО от силите за отговор на Алианса, както и 124 души от 20 държавни организации, институции и ведомства от 4 министерства, местни органи на управление, неправителствени и частни организации. Основната идея на учението е да се повиши оперативната съвместимост и взаимодействието между ВМС на участващите в учението страни чрез отработване участието им в операция за морска сигурност в отговор на криза, както и да се сертифицира кораб на Военноморските сили на Република България – фрегата „Верни” съгласно методиката за оценка на НАТО – MAREVAL. Планирането на учението се извърши под ръководството на командира на ВМС контраадмирал Митко Петев, който е и общ ръководител на „БРИЗ 2018”. Офицер, провеждащ учението и директор на учението е флотилен адмирал Георги Пенев – заместник-командир на ВМС. Командир на многонационално корабното оперативно съединение е флотилен адмирал Мален Чубенков – командир на Флотилия бойни и спомагателни кораби. На 19 юли /четвъртък/ 2018 г. ще се проведе ВИП-ден на националното военноморско учение с международно участие „БРИЗ 2018” . От борда на фрегата „Верни“ гостите и представителите на медиите ще имат възможност да наблюдават различни епизоди от учението на море и на брега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " 16 кораба участват в националното военноморско учение „БРИЗ 2018”\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%bd%d0%b5-%d1%80%d0%b0%d1%82%d0%b8%d1%84%d0%b8%d1%86%d0%b8%d1%80%d0%b0-%d1%82%d1%8a%d1%80%d0%b3%d0%be/", "text": "Новото правителство на Италия заплаши да не ратифицира търговското споразумение между Европейския съюз и Канада (СЕТА) с аргумента, че то не гарантира защита на местните земеделски производители и продукцията им, предава АФП. Канадското правителство запази спокойствие и изрази увереност, че всички страни от Общността ще одобрят сделката. ЕС и Канада официално подписаха цялостното икономическо и търговско споразумение (CETA) през октомври 2016 г., в момент, в който Европа се засилиха антиглобалистичните настроения. Споразумението премахва 98% от митата между ЕС и Канада. Противниците на СЕТА отдавна определиха договора като опасност за здравето, демокрацията и върховенството на закона. В Италия бяха организирани и протести, с които земеделците в страната призовава управляващите да оттеглят съгласието си от споразумението. Поддръжниците на CETA на свой ред виждат пакта като продължение на глобалната търговска система, която е изправена пред заплахата, произтичаща от протекционисткия курс на президент на САЩ Доналд Тръмп.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Италия заплаши да не ратифицира търговското споразумение СЕТА между ЕС и Канада"}
{"url": "https://trud.bg/%d0%b4%d0%b5%d0%b1%d1%8e%d1%82%d1%8a%d1%82-%d0%bd%d0%b0-%d0%b1%d0%b0%d0%b3%d0%b0%d1%82%d0%b0-%d0%b2-ufc-%d0%bd%d0%b0-%d0%b6%d0%b8%d0%b2%d0%be-%d0%bf%d0%be-max-sport-2-%d0%b8-%d0%bd%d0%b0-live-a1-bg/", "text": "MAX Sport 2 ще излъчи на живо в неделя дебюта на Благой Иванов-Багата в UFC срещу Жуниор Дос Сантос. Двубоят е централното събитие на галавечерта в Бойси, Айдахо, която започва в 05:00 часа сутринта. Мачът ще може да се гледа директно и като pay-per-view на live.A1.bg. В своята професионална ММА кариера досега Багата има баланс от 16 победи и една-единствена загуба. Българинът влиза в най-престижната ММА организация със самочувствието на шампион в World Series of Fighting, където още с първия си бой срещу Смеалиньо Рама взе пояса в тежка категория. След четири успешни защити на титлата, последната от които срещу Кайо Аленсар, Благой Иванов се присъедини към UFC. Дебютният съперник на Иванов също е сериозно име в свободните боеве – Жуниор Дос Сантос е бивш шампион в тежка категория на UFC. Бразилецът има 18 победи и 5 поражения в своята професионална кариера, но като изключим първото, което датира отпреди повече от 10 години, всички други са от топ имената в тежката категория на UFC – два пъти от Кейн Веласкес и по веднъж от Алистър Оувърийм и Стипе Миочич. Срещу Багата Дос Сантос ще запише своя първи двубой от май 2017 г. насам, заради положителна допинг проба.", "date": "2018.07.13", "title": " Дебютът на Багата в UFC на живо по MAX Sport 2 и на live.A1.bg в неделя"}
{"url": "https://trud.bg/%d0%b5%d0%ba-%d0%be%d0%bf%d1%80%d0%be%d0%b2%d0%b5%d1%80%d0%b3%d0%b0-%d1%81%d0%bf%d0%b0%d0%b7%d0%bc%d0%b8-%d0%be%d1%82-%d0%b8%d1%88%d0%b8%d0%b0%d1%81-%d1%81%d0%b0-%d0%bf%d1%80%d0%b8%d1%87%d0%b8%d0%bd/", "text": "Говорител на Европейската комисия съобщи, че председателят на институцията Жан-Клод Юнкер е имал спазми от ишиаса си, когато се появи в сряда вечер на обществено събитие,  , предаде БТА. По думите му Юнкер е изпитвал силни спазми. Той взима лекарства и се чувства по-добре. Юнкер е благодарен на премиерите на Холандия Марк Рюте и на Португалия Антониу Коща за оказаната подкрепа. На никого не пожелавам да изпитва подобна болка, добави говорителят и съобщи, че в следващата седмица Юнкер се отправя на посещения в Пекин, Токио и Мадрид. От вчера кадрите с Юнкер, който се залива от смях и се затруднява да ходи и дори да стои изправен, са на челните страници на водещи медии по света. Кадрите са от церемонията около официалната вечеря на ръководителите на страните от НАТО в Брюксел. Говорителят определи предположенията, че Юнкер е пиян в този момент, като „безвкусица“, обидни, нечестни. Той поясни, че на вечерята болките на Юнкер отшумели. Юнкер не е смесвал алкохол с обезболяващи средства или поне на мен не ми е известно, честно казано, добави говорителят.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " ЕК опроверга: Спазми от ишиас са причина за залитанията на Юнкер"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d1%82%d1%8a%d1%80%d0%bd%d0%be%d0%b2%d0%b5%d1%86-%d1%81%d0%b8%d1%81%d1%82%d0%b5%d0%bc%d0%bd%d0%be-%d0%ba%d1%80%d0%b0/", "text": "Районната прокуратура във Велико Търново внесе в съда обвинителен акт срещу мъж, системно крал пари от църква. Обвинението срещу Й. И. е за това, че в периода от 17 до 26 януари тази година е отнел от църковен служител 340 лева, собственост на Църква „Света Марина“ в старата столица. На 17 януари злосторникът взел 50 лева, на следващия ден –110 лева, на 23 януари – 80 лева и след още три дни –100 лева. Обвиняемият е осъждан три пъти за извършени кражби. През януари младият човек посещавал църквата и при закупуване на свещи или светена вода, използвайки невниманието на клисарката, бъркал в чекмеджето на пангара през прозорчето на гишето и вземал от парите. Липсите били установени при ревизия, а при преглед на записите на камерите бил установен извършителят, който крадял парите. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Изправят на съд търновец, системно крал пари от църква\t\t\t"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%bd%d0%b0%d0%b3%d1%80%d0%b0%d0%b4%d0%b8-%d0%bc%d0%bb%d0%b0%d0%b4%d0%b8-%d1%81%d0%bf%d0%b5%d1%86%d0%b8%d0%b0%d0%bb/", "text": "„Академия ГРАДЪТ” проведе своя пети конкурс за млади инженери, урбанисти и архитекти. Финалната изложба и награждаването събра на 12 юли в Sofia Event Center стотици експерти в областта на архитектурата, бизнесмени, инвеститори. Общо 131 проекта участваха в надпреварата за наградите, разпределени в пет модула: „Градска среда и инфраструктура”, „Инженерни разработки”, „Сгради и вътрешни пространства”, „Културно-историческо наследство”, „Съвременни тенденции за интериорни и екстериорни решения на търговски обекти”. Журирането се извършваше на живо, като дебатът за качествата на номинираните проекти продължи повече от три часа – в него се включиха проф. д-р инж. Стоян Братоев, арх. Николай Трайков, Владимир Житенски, доц. д-р инж. Марио Гълъбов, Иван Велков и др. Събитието се водеше от инж. Венета Кръстева, управляващ парньор на Градът медиа груп. В словото си преди награждаването министър Лиляна Павлова отбеляза: „Академия Градът” дава ново вдъхновение на развитието на града, когато говорим за бъдещето. А ние го планираме днес. За мене е изключително ценна тази инициатива, защото събира тук младите хора, но и хора от практиката, които се сблъскват всеки ден с реализацията на тези прекрасни архитектурни решение. Те трябва да станат реални обекти. Тази симбиоза е много важна. Когато науката е далече от практиката, тогава се случват неблагоприятни ситуации. Това е един от най-прозрачните конкурси – на живо тук чуваме мненията на експертите: дали един проект е не само атрактивен визуално, но и лесен за приложение, какъв е финасовият ресурс, дали може веднага да бъде осъществен. Надявам се, че чрез този конкурс да вдъхнем кураж на младите хора. Вие, приятели, сте талантливи и можещи – нека вашите мечти се реализират в България! Европредседателството показа, че ние имаме потенциал, трябва ни още по-силна мотивация и самочувствие, вдъхновение и перспективни кадри, каквито сте вие!” На финала Лиляна Павлова връчи Специална награда на най-младата участничка Илиана Романова, ученичка в 11 клас на Софийската гимназия по архитектура, строителство и геодезия. Всички наградени по категории са оповестени на сайта на „Академия Градът”.", "date": "2018.07.13", "title": " Лиляна Павлова награди млади специалисти\t\t\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d0%b2-%d0%bb%d0%be%d0%bd%d0%b4%d0%be%d0%bd-%d1%81%d1%80%d0%b5%d1%89%d1%83-%d0%bf%d0%be%d1%81/", "text": "Хиляди души се събраха за пореден ден в центъра на Лондон за да протестират срещу посещението на президента на САЩ Доналд Тръмп, който е на работа визита в страната. Много британци бяха враждебни към факта, че премиерът Тереза Мей през януари миналата година покани Тръмп на държавна визита във Великобритания. Тогава 1 860 000 души поставиха своя подпис под петиция за отмяна на посещението. И въпреки, че парламентът отказа да задоволи исканията на авторите на колективната жалба, форматът на визитата беше променен от държавен на работен. Причината за това решение не беше оповестена. Противници на президента на САЩ издигнаха огромен оранжев балон сърдито бебе с лика на Тръмп пред британския парламент. Парите за него бяха събрани от доброволни дарения, а кметът Садик Хан позволи издиганего му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Хиляди протестират в Лондон срещу посещението на Тръмп (ВИДЕО)"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%b5-%d1%80%d0%b0%d0%b7%d0%ba%d1%80%d0%b8%d1%82%d0%b0-%d0%ba%d1%80%d1%8a%d1%89%d0%b5%d0%bb%d0%bd%d1%8f%d1%82%d0%b0-%d0%ba%d1%8a%d0%b4%d0%b5%d1%82%d0%be-%d0%bf/", "text": "Вече няколко години продължават мащабните археологически проучвания в античния и средновековен град Мисионис край Търговище. И през 2018 г. те са едни от най-атрактивните разкопки в България и са подкрепени от държавата и община Търговище. Както е известно, Мисионис е издигнат през V-VІ в. Той е бил богат и известен център на късноантичната цивилизация. Но може би най-интересна се оказа изследваната от археолозите връзка на Мисионис с един от най-големите християнски светци – св. Андрей Първозвани. Не случайно до този момент тук са открити вече три огромни раннохристиянски базилики. През І в. земите на днешна Североизточна България (в римската административна система слез ІІІ в. провинция Малка Скития) започват да бъдат покръствани от ученика на Иисус Христос и брат на апостол Петър, апостол Андрей. Мисията му в днешна Североизточна България е една от най-важните. Именно нему се падат тези територии след жребия, който учениците на Христос хвърлят, преди да започнат да мисионерстват по света. Фактът е отбелязан от редица древни историци като Ориген и Иполит Римски. Без съмнение почитането на апостол Андрей е било силно развито в земите на Североизточна България още от времената на ранното християнство. Сигурно е, че това се отнася и за древния Мисионис, както и да наследилото го Търговище.  Ето защо на 4 август 2017 г. в останките на древната епископска базилика на Мисионис Негово Високопреосвещенство Варненско-Преславският митрополит Йоан отслужи тържествен водосвет. Той с пълна сила може да е приеме като наследник и продължител на делото, започнато от апостол Андрей и ръкоположения от него първия Варненски епископ Амплий преди почти 2000 години. 2018 г. започна със сензационна находка. Вече имаме поредното доказателство за покръстването на земите на Североизточна България през V-VІ в. На Мисионис бе разкрит уникален за цялата християнска цивилизация паметник. Става дума за пристроен към огромната епископска базилика баптистерий (кръщелня), където възрастните езичници са приемали новата вяра от последователите на апостол Андрей. Уникалното култово съоръжение е разкрито за първи път от моя баща, покойния проф. Димитър Овчаров през далечната 1964 г. Тогава обаче няма условия за неговото съхранение и той е принуден за го затрупа отново с пръст. Ето че днес заедно с моя корега Ангел Конаклиев отново показваме на света една от първите кръщелни в Европа. Баптистерият представлява четириъгълно помещение с размери 2.20/2.50 м, чиито под е покрит с напълно запазен под от керамични плочи. В центъра му е писцината (кръщелния басейн). Той е с формата на четирилистна детелина със заоблени краища. Съоръжението е дълго 1.20 м и дълбоко 1.00 м. Изградено е изцяло от тухли. При кръщението възрастните езичници са се потапяли във водата, слизайки по стълбището от запад и вече приели християнството, са се изкачвали по другата стълба от изток. Преди това свещеникът ги е поливал със светената вода, символизирайки така Христовото кръщение от св. Йоан Кръстител във водите на река Йордан. Разкритият в Мисионис паметник е един от най-добре запазените раннохристиянски кръщелни в света. За съжаление и той не е подминат от варварските действия на иманярите през 90-те години на миналия век. Тогава те проникват в дълбочина и разрушават едното от стълбищата на басейна. С помощна на община Търговище и на спонсори сега се надяваме той да бъде напълно възстановен и експониран за любителите на културно-историческия туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Отново е разкрита кръщелнята, където последователите на апостол Андрей Първозвани са кръщавали езичниците"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d0%b2-%d1%86%d1%81%d0%ba%d0%b0-%d0%b2%d0%bf%d0%b5%d1%87%d0%b0%d1%82%d0%bb%d0%b5%d0%bd%d0%b8-%d0%be%d1%82-%d0%bf%d1%83%d0%b1%d0%bb%d0%b8%d0%ba%d0%b0%d1%82%d0%b0/", "text": "Новите попълнения на ЦСКА набързо осъзнаха какво означава клубът за феновете. Привлечените през лятото играчи признаха, че са останали впечатлени от подкрепата, получена по време на целия двубой с „Рига“ (1:0) от Лига Европа. След 8-годишна пауза „червените“ отново спечелиха мач от евротурнирите, а стадион „Българска армия“ бе арена на междунареден двубой след повече от десетилетие. „Изживях нещо невероятно – призна новият нападател Мауридес, изгледал успеха от трибуните. – Не ми се беше случвало досега в живота, но през целия мач бях настръхнал от емоцията, настроението, любовта, която усещах от феновете към отбора си. Това ме зареди изключително много и съм безкрайно мотивиран да дам всичко от себе си. Вярвам, че ще отстраним „Рига“ и ще мога да играя в следващия кръг, защото нямам търпение да се раздавам максимално за отбора и да радвам привържениците.“ Подобно впечатление изрази и самият треньор Нестор Ел Маестро, чийто мач на „Армията“ бе и официален дебют.  „Благодарен съм на феновете, които ни подкрепиха – призна след мача доскорошният наставник на „Спартак“ (Търнава). – Много шумно беше, в началото дори бях шокиран. Фантастично е да се играе пред подобни фенове. Надявам се, че ще продължим да ги радваме.“  Към мненията на двамата се присъедини и бранителят Борис Секулович, играл цял мач за „армейците“. Десният защитник призна, че е очаквал подобна подкрепа, но въпреки това е останал изненадан от мащабите й.", "date": "2018.07.13", "title": " Новите в ЦСКА впечатлени от публиката"}
{"url": "https://trud.bg/%d0%b1%d0%bb%d0%b8%d0%b7%d0%be-110-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bf%d1%80%d0%b8-%d0%bc%d0%b5%d0%b3%d0%b0-%d0%b0%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%bc/", "text": "Мащабна специализирана полицейска операция по противодействие на конвенционалната престъпност и опазване на обществения ред се провежда на територията на страната. В нея, освен полицейските сили на областните дирекции, са включени и служители на Дирекция „Жандармерия“, съобщиха от МВР. През вчерашния ден планирани действия са извършени на териториите на ОДМВР-София и Перник. В хода на операцията служителите на ОДМВР-София и жандармеристи са проверили общо 1715 лица и 1060 МПС. Задържани са 77 души, издирените са шестима. За констатирани административни нарушения са съставени 309 акта. Проверки са извършени в 22 пункта за черни и цветни метали, 27 заложни къщи и 22 автоморги, автосервизи и депа. На територията на РУ-Ботевград са проверени 470 лица и 215 МПС. Съставени са 38 акта за установени административни нарушения. Задържани са 18 души. Установени и задържани са и двама, обявени за общодържавно издирване, които са предадени на инициатора на издирването. Множество нарушения са констатирани  по време на операцията в два пункта за изкупуване и съхранение на отпадъци от черни и цветни метали в Самоков и с. Райово. При проверките, извършени съвместно със служители на икономическа полиция в ОДМВР- София и РИОСВ, е установено, че площадките не отговарят на изискванията и са допуснати нарушения при воденето на документацията, за което са съставени констативни протоколи. В друг инспектиран обект в Самоков – за преработка и съхранение на дървесина, е установено несъответствие в електронния дневник по отношение на наличната дървесина. Съставен е констативен протокол. В рамките на спецоперацията на територията на РУ- Самоков са проверени общо 512 лица и 395 МПС; съставени са 61 акта за установени административни нарушения; задържани са 14 души. На територията на РУ-Костенец, при извършените съвместни проверки от служители на ОДМВР-София, РУ-Костенец, Зонално жандармерийско управление-София, Регионална дирекция по горите и общинската администрация, на осем адреса в с. Костенец е установено съхранение на общо 30 кубика дърва за огрев без контролна горска марка и документи за законен произход. Съставени са девет акта по Закона за горите и незаконно добитата дървесина е иззета по надлежния ред. От служители на РУ-Правец, при проверка в къща в с. Видраре, са установени и иззети общо 14.5 литра алкохол, разпределен в 29 половинлитрови пластмасови бутилки, без български акцизен бандерол. Материалите по случая са подготвени за изпращане в Митница- Столична за реализиране на административно- наказателна отговорност. В рамките на проведената на територията на Пернишка област операция смесените екипи са извършили проверки и в седем автоморги, за констатирани нарушения са издадени четири констативни протокола с предписания към собствениците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Близо 110 задържани при акцията на МВР в цялата страна"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d1%88%d0%b5%d1%84%d0%ba%d0%b0-%d0%b2-%d1%80%d0%b7%d0%b8-%d0%b7%d0%b0%d1%80%d0%b0%d0%b4%d0%b8-%d1%80%d0%b0%d0%b4%d0%b8%d0%b0%d1%86%d0%b8%d1%8f-%d0%b8/", "text": "Заместник директорката на Здравната инспекция в Бургас д-р Вергиния Цанова е дисциплинарно уволнена. Началникът д-р Георги Паздеров й връчил заповедта и тя мигом напуска поста. До момента д-р Цанова даваше изявления по всички наболели въпроси, свързани със здравето на бургазлии за обявяването на грипни епидемии, марсилски трески и др. Д-р Цанова работи в инспекцията от няколко години, преди това е била член на борда на директорите на държавната болница-УМБАЛ. „Не желая да коментирам причините. Не коментирам нищо“, отсече директорът на РЗИ д- р Георги Паздеров. Из града обаче се говори, че внезапното уволнение дошло, след като д-р Цанова обяви, че радиацията в залива „Вромос“- любимо място за плажуване и къмпингуване на туристи и местни хора е 50 пъти над допустимото. Хотелиери от град Черноморец веднага скочиха на протест и се завайкаха, че подобни изявления ще прогонят туристите и ще провалят сезона. По-принцип скандалът с „Вромос“ има дълбоки корени още през 2010-та тогавашният областен управител Константин Гребенаров забрани плажуването именно заради радиацията. Причина за нея е изхвърлянето на отпадъци от хвостохранилището на близка мина, която от години е затворена. Всяко лято с радиацията на „Вромос“ избухват скандали. Тази година д-р Цанова припомни, че радиация има, но коментира също, че летуващите там могат да бъдат само предупредени, а всеки в крайна сметка решава сам къде да плажува. По-късно, след като гръмна ужасяващото „50 пъти“, от инспекцията бе уточнено, че радиацията не е в опасни дози и че няма нищо по-различно от други години. Радиацията била два – три пъти над допустимото. Според запознати обаче отстраняването на Цанова било свързано и с друго. Докато шефът й д-р Паздеров бил в отпуск, тя монтирала скрити камери за наблюдение в СОТ-а. По неофициална информация видеонаблюдението било поставено пред вратата на директора Паздеров и пред деловодството. Вероятно д-р Цанова не е монтирала камерите сама и била издадена. Това вбесило колегите й и стигнало до министерството, откъдето разпоредили проверка.  „След като преценката е, че съм нарушила правилата, поемам изцяло отговорността, каквато ще да е тя“, каза пред „Труд“ д-р Цанова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Уволниха шефка в РЗИ заради радиация и скрити камери\t\t\t"}
{"url": "https://trud.bg/%d1%84%d0%be%d1%82%d0%be%d1%81%d0%b5%d1%81%d0%b8%d1%8f-%d1%81-%d0%bf%d0%b0%d1%8f%d1%86%d0%b8-%d0%b7%d0%bc%d0%b8%d0%b8-%d0%b8-%d1%85%d0%bb%d0%b5%d0%b1%d0%b0%d1%80%d0%ba%d0%b8-%d0%b2-%d1%81%d1%82%d0%be/", "text": "Посетителите на столичния зоопарк ще могат да се снимат със змии, паяци, хлебарки и др. Утре от 11.00 часа, в зоологическата градина, зоологът доц. д-р Стоян Лазаров ще изнесе лекция, посветена на фобиите на хората от животни и насекоми. След нея желаещите ще могат да подържат паяк или хлебарка, а дори и да си направят снимка със змия. Ще бъдат показани и част от колекцията животни на доцента, които се снимат в киното. Събитието е част от програмата, посветена на 130-ата годишнина от създаването на зоопарка в София. Продължава и традиционното за събота демонстративно хранене при следната програма: 11:00 – Гиганти  13:00 – Щрауси  13:30 – Камерунски кози  14:00 – Мечки  14:30 – Гарван  15:00 – Терариум  15:30 – Големи котки  16:00 – Езеро АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Фотосесия с паяци, змии и хлебарки в столичния зоопарк"}
{"url": "https://trud.bg/%d1%84%d0%b8%d1%84%d0%b0-%d0%bd%d0%b5-%d1%81%d0%bd%d0%b8%d0%bc%d0%b0%d0%b9%d1%82%d0%b5-%d0%ba%d1%80%d0%b0%d1%81%d0%b0%d0%b2%d0%b8%d1%86%d0%b8/", "text": "Два дни преди края на световното първенство в Русия международната футболна федерация  (ФИФА) излезе с абсурден призив към телевизиите, които излъчват мачовете. Централата поиска режисьорите да не наблягат на кадрите с красиви млади жени от трибуните, което се превърна в обичайна практика в последните години. Според ФИФА това било израз на сексизъм и водело до увеличаване на насилието над жени. Федерацията се позова на статистика, според която поне 30 рускини са били нападнати по улиците от футболни фенове по време на мондиала. „Това е тема, върху която ще обърнем още по-сериозно внимание занапред“, обяви Федерико Адиеки, който отговаря за „разнообразието“ във ФИФА.", "date": "2018.07.13", "title": " ФИФА: Не снимайте красавици"}
{"url": "https://trud.bg/%d0%b1%d0%b0%d1%89%d0%b0-%d0%bf%d0%b0%d0%b7%d0%b8-%d1%81%d0%b8%d0%bd-%d0%b7%d0%b2%d0%b5%d0%b7%d0%b4%d0%b0-%d0%be%d1%82-%d0%bc%d1%8a%d0%b6%d0%b5%d0%bc%d0%b5%d0%bb%d0%b0%d1%87%d0%ba%d0%b0/", "text": "Новата звезда на руския футбол Денис Черишев подари много радост на феновете в страната по време на мондиала, но също така привлече вниманието на сънародничките си.  Телевизионната водеща Олга Бузова дори искаше да се омъжи за него, но б аща му Дмитрий не иска синът му, който мина през академията на „Реал“  ( Мадрид ),  а в момента играе за „Реал Сосиедад“, да се забърква с рускини. „ Да не се приближава до него! – предупреди треньорът на „Нижни Новгород“. – Моят син не се интересува от светския живот, а само от футбола, затова и вкарва голове.“", "date": "2018.07.13", "title": " Баща пази син звезда от мъжемелачка"}
{"url": "https://trud.bg/%d0%bc%d0%b7%d1%85%d0%b3-%d0%b2-%d0%bf%d0%be%d0%bd%d0%b5%d0%b4%d0%b5%d0%bb%d0%bd%d0%b8%d0%ba-%d0%b7%d0%b0%d0%bf%d0%be%d1%87%d0%b2%d0%b0-%d0%b8%d0%b7%d0%bf%d0%bb%d0%b0%d1%89%d0%b0%d0%bd%d0%b5%d1%82/", "text": "Още от понеделник започва изплащането на обезщетенията на земеделските стопани за евтаназираните овце и кози в огнищата с констатирано заболяване чума по дребните преживни животни в Ямболска и Бургаска области. Фермерите ще получат парите според заявеното желание – по посочена от тях банкова сметка или в брой на касите на Областните дирекции по безопасност на храните – Ямбол и Бургас, съобщиха от земеделското министерство. Всички стопани – кандидати за подпомагане по схемите за животни по линия на директните плащания от засегнатите общини, в срок от 15 дни след ликвидирането на огнището, трябва да подадат заявление за форсмажорни обстоятелства по образец в областните дирекции на Държавен фонд „Земеделие“. Засилват се и мерките за биосигурност в засегнатите общини в Ямболска и Бургаска области. На входно-изходните пътища на населените места в 10-километровата зона за наблюдение около огнищата се въвеждат в експлоатация площадки за дезинфекция, на която подлежат всички преминаващи превозни средства и хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " МЗХГ: В понеделник започва изплащането на обезщетенията за евтаназираните животни"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0-%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bd%d0%b5-%d1%81%d1%8a%d0%bc-%d1%8f-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0%d0%bb/", "text": "Президентът на САЩ Доналд Тръмп заяви, че има много силни отношения с британската министър-председателка Тереза Май, след като по-рано критикува стратегията й в преговорите с ЕС за „Брекзит“. Коментирайки „Брекзит“, на съвместна пресконференция с Мей, Доналд Тръмп заяви: „Не знам какво ще правите, но каквото и да решите, е за мен е ОК“. „Това е вашето решение“, каза той и добави: „Просто се направете така, че да можем да търгуваме, това е всичко, което има значение“. Тръмп отрече да е отправял тежки критики към британския премиер в интервю, публикувано по-рано и обяви това твърдение за „фалшиви новини“. „Смятам, че тя върши страхотна работа“, заяви той и добави, че САЩ и Великобритания ще продължат работата за постигане на взаимно изгодно двустранно търговско споразумение. Добави също, че публикуваният текст като цяло „е добре“, но не включва „страхотните неща“, които е казал за Мей. На свой ред Тереза Мей заяви, че пред Великобритания няма да „ограничения“ в сключването на търговски споразумения, след като напусне Европейския съюз. „Ще сключим търговска сделка със САЩ, както и с други по света“, казва тя. Разговорите между двамата дойдоха само няколко часа след публикуването на интервю в британския вестник „Сън“, в което Доналд Тръмп критикува стратегията на Мей за „Брекзит“, заявявайки, че според него тя „вероятно е унищожила надеждата за бъдеща американско-британска търговска сделка“ „Ако сключат такава сделка, ще се занимаваме с Европейския съюз, вместо да се занимаваме с Обединеното кралство, така че това вероятно ще убие сделката“, са думите на Тръмп. В същото време той похвали Борис Джонсън, който подаде оставка като външен секретар тази седмица заедно със секретаря на Брексит Дейвид Дейвис в знак на протест срещу стратегията на Мей, заявявайки, че Джонсън би бил „страхотен министър-председател“. „Имиграцията е много лоша за Европа“, заяви на брифинга президентът на САЩ. „Тя променя културата, това е много негативно нещо“, добави той. По думите му, имиграцията е наранила най-много Германия. „Знам, че не е политически правилно, но ще го кажа и то на глас“, допълни Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Тръмп за Тереза Мей: Не съм я критикувал, тя върши страхотна работа"}
{"url": "https://trud.bg/%d1%84%d0%b5%d0%b4%d0%b5%d1%80%d0%b8%d0%ba%d0%b0-%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%bf%d1%8a%d1%82%d1%8f%d1%82-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "Върховният представител по въпросите на външните работи и сигурността Федерика Могерини заяви след заседанието на Съвета за стабилизиране и асоцииране между Македония и ЕС, което се проведе в Брюксел, че пътят на страната към ЕС е отворен и няма връщане от процеса. Същевременно тя призова реформите в страната да продължат, съобщиха македонски медии, предаде „Фокус“. „Важно e ефективно да се приложат текущите и планирани реформи, особено в съдебната система и в борбата срещу корупцията и организираната престъпност, включително и на високо ниво, както и продължаване на реформата на службите за сигурност“, заяви Могерини. „Пътят към Съюза е установен и необратим. Ще ви помогнем да постигнете напредък заедно“, допълни тя. Вицепремиерът по европейските въпроси на Македония Буяр Османи и министърът на външните работи Николай Димитров, които участваха в срещата, заявиха, че правителството ще продължи с реформите и че ще има видими резултати в областта на върховенството на закона и борбата срещу корупцията и престъпността. Могерини допълни през следващата седмица в Скопие ще пристигне екип от Европейския съюз, който ще започне с необходимата подготовка с правителството за преговорите, които предстоят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Федерика Могерини: Пътят на Македония към ЕС е отворен и няма връщане"}
{"url": "https://trud.bg/%d0%b8%d0%bd%d1%84%d0%b0%d0%bd%d1%82%d0%b8%d0%bd%d0%be-%d0%bd%d0%b0%d0%b9-%d0%b4%d0%be%d0%b1%d1%80%d0%be%d1%82%d0%be-%d1%81%d0%b2%d0%b5%d1%82%d0%be%d0%b2%d0%bd%d0%be-%d0%b2-%d0%b8%d1%81%d1%82%d0%be/", "text": "Президентът на ФИФА Джани Инфантино заяви, че мондиалът в Русия е най-добрият в историята. Шефът на световната футболна централа даде висока оценка на организаторите, но и на футболните отбори, както и на руския президент Владимир Путин. „Това е невероятен шампионат – каза Инфантино. – Предстои върха на всичко до тук. Говоря за финала, който ще внесе финален щрих върху най-доброто световно първенство. Преди години предрекох, че това ще се случи именно в Русия. Сега мога категорично да кажа, че това е най-добрият Мондиал в историята. Страхотен шампионат в прекрасна страна! Русия не е това, което се представя пред медиите. Всички фенове, които пътуваха до тук, се насладиха. Предразсъдъците към тази държава бяха стопени.“ Инфантино изрази своето задоволство от въведената система за видео повторения – ВАР. „Спорове около попадения вече няма – добави швейцарецът. – Повече от това, което постигнахме, не е възможно. ВАР работи! Разгледани са 440 ситуации. 19 пъти реферите са гледали повторения на спорни ситуации, като в 16 от тези случаи решенията са били отсъдени грешно, но веднага променени. Това се нарича прогрес!“. Според президента на ФИФА, благодарение на ВАР, процентът на правилно отсъдените решения е бил увеличен от 95% на 99,32 на сто. „Именно заради това сега е трудно да си представим световно първенство без ВАР“, каза още Инфантино.", "date": "2018.07.13", "title": " Инфантино: Най-доброто световно в историята"}
{"url": "https://trud.bg/%d0%b2-%d0%b4%d0%b5%d0%b1%d1%80%d0%b8%d1%82%d0%b5-%d0%bd%d0%b0-%d1%85%d1%8a%d1%80%d0%b2%d0%b0%d1%82%d1%81%d0%ba%d0%be%d1%82%d0%be-%d1%87%d1%83%d0%b4%d0%be/", "text": "Най-модерната футболна държава е Хърватия. По цял свят се опитват да открият магьосника, който предизвика най-голямото чудо в историята на световните първенства.  Как е възможно една държава, която е по-млада от повечето футболисти на световното първенство, да стигне до финала? Хърватия е независима от 1991 година. Населението й е по-малко от столицата на последния световен шампион – Берлин (4,19 милиона души). А по територия е шест пъти по-малка от Германия.  Отговорът е много прост! Хърватите притежават най-важното – сърце. Трудно, но напълно възможно е най-голямата сензация в историята на мондиалите да стане факт и тази малка страна в неделя да бъде шампион. Хърватия успя за разлика от велики сили като Германия и Испания, Бразилия и Аржентина, Англия и Уругвай. Хърватия е на световно, където въобще не стигнаха Италия и Холандия.  Повече от звездите са вече на години и може би са минали зенита си. В очите им обаче има страст, огън, чувство за себераздаване. При гола си в 109-ата минута вече застарелият Марио Манджукич мина като светкавица покрай значително по-младия и скъп защитник на „Манчестър Сити“ Джон Стоунс.  „Някои от играчите ми завършиха мача на един крак – призна селекционерът Златко Далич. – Но никой не искаше да излиза.“  Три пъти хърватите изоставаха в елиминационната фаза и три пъти успяха да отстранят съперниците – Дания, Русия и Англия. „Играем като лъвове и така ще бъде на финала“, отсече Манджукич.  Капитанът Лука Модрич нареди срещу англичаните 55-ия си официален мач за сезона. И издържа 119 минути на „Лужники“. Накрая краката просто не го държаха.  В Хърватия градовете пламнаха. Загреб и Сплит заедно празнуваха най-големия футболен успех на страната. Много от играчите хвърлиха в трибуните своите фланелки и дори шорти – да покажат, че всички са едно цяло. Така Иван Ракитич отиде да подаде ръка и после да прегърне английския треньор Гарет Саутгейт по долни гащи.  В празненствата в хотела дойде хърватският музикант Младен Гърдович, който с китара върху масата дирижираше купона. Треньорът Далич документираше всичко с мобилния си телефон и след това го пускаше в социалните мрежи.  Първото нещо в деня след мача, което Иван Перишич направи, бе да изпрати пари на баща си Анте, за да му върви фермата за пилета. Затова и неговият прякор е Пилето.  Децата са на първо място при хърватските национали. Затова и веднага след мача с Англия много хлапета на средна възраст 4 години вече бяха на терена и се радваха върху раменете на бащите си, които са със статут на национални герои.  „Откакто играя футбол, никога не съм бил в по-сплотен отбор“, призна Модрич.  Всички сме на финала! Под това мото работи и парламентът на Хърватия. Всички депутати се появиха на заседание с фланелки на националния отбор. Няма различни партии, няма различни интереси – всички са от един отбор.  Хърватия наистина е феномен! И без значение какво се случи на „Лужники“ в неделя, докато свят светува ще се говори за лудата банда на Златко Далич с големите сърца.", "date": "2018.07.13", "title": " В дебрите на хърватското чудо"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d1%81%d0%b5-%d1%86%d0%b5%d0%bb%d0%b8-%d0%b2-%d1%82%d0%be%d0%bf-5-%d0%bd%d0%b0-%d1%81%d0%b2%d0%b5%d1%82%d0%b0/", "text": "Благой   Иванов   иска   да   влезе   в   топ  5  на   най – добрите   ММА   бойци   в   тежка   категория ,  а   това   минава   през   победа   в   дебюта   му   в   Битката   е   тази   нощ   в   Бойзи Айдахо а   съперник   е   бразилецът   Жуниор   дос   Сантос Циганина „ Жуниор   е   страхотен   атлет във   всичките   си   мачове   е   във   форма заяви   Багата Опасен   съперник   е но   аз   искам   да   го   пречупя Ако   го   победя ще   вляза   в   топ на   тежка   категория Целта   е   да   покажа   какъв   е   моят   стил   и   да   демонстрирам   българския   дух   в   клетката Багата   твърди че   е   наясно   със   съперника   си   и   очаква   близък   бой клинчове   и   нокаут   преди   изтичането   на   петте   рунда Съперникът   му   също   смята   така „ Може   би   ще   го   нокаутирам   във   втория   рунд   ще   го   довърша заяви   Дос   Сантос Аз   съм   боксьор това   е   главната   ми   сила   и   смятам че   мога   да   нокаутирам   всеки   един   човек   на   света   с   ръце Не   познавах   Благой   преди   да   организират   мача щом   искат   да   се   бия   с   него ще   го   направя Надвил   е   Фьодор   Емеляненко   на   самбо което   е   впечатляващо Но   аз   ще   победя   и   ще   продължа   напред", "date": "2018.07.13", "title": " Багата се цели в топ 5 на света"}
{"url": "https://trud.bg/%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b5%d1%86-%d1%81%d0%b2%d0%b8%d1%80%d0%b8-%d0%b8-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%b8-%d1%84%d0%b8%d0%bd%d0%b0/", "text": "ФИФА не спира да прави куриози на световното първенство. Най-много полемики предизвикваха досега глобите на отборите. Най-често те бяха налагани заради неспазване на маркетинга – някои си позволяваха да рекламират фирми, които не са официална част от кохортата на Джани Инфантино за турнира в Русия.  Сега дойде време и за съдийски куриоз. Съдията, с когото се откри мондиалът, ще свири и финалния двубой. Честта е на аржентинеца Нестор Питана. 43-годишният учител по физическо възпитание от град Корпус ръководи първия двубой между Русия и Саудитска Арабия, спечелен от домакините с 5:0. Сега ФИФА му довери да ръководи и най-важния дуел между Франция и Хърватия.  Питана вече свири два от мачовете на финалистите. Първо ръководи победата на Хърватия след изпълнение на дузпи в осминафинала. После получи наряд за четвъртфинала Франция – Уругвай (2:0). Общо мачовете му на турнира са пет. Снимка: Twitter", "date": "2018.07.13", "title": " Аржентинец свири и откриването, и финала"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b2-%d0%be%d0%bb%d0%b8%d0%bc%d0%bf%d0%b8%d0%b0%d0%ba%d0%be%d1%81-%d0%b7%d0%b0-%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8/", "text": "Гръцкият   гранд  „ Олимпиакос “  обяви   официално   привличането   на   Александър   Везенков . 22- годишното   крило   вече   има   договор   за   две   години   с   тима   от   Пирея ,  след   като   бе   освободен   от   испанския  „ Барселона “,  където   прекара   последните   три   сезона .  Американецът   Дейвид   Блат ,  старши   треньорът   на  „ червено – белите “,  лично   е   убедил  206- сантиметровия   българин   да   дойде   в   отбора   му ,  а   допълнителен   плюс   е   и   фактът ,  че   Везенков   има   и   гръцки   паспорт . Доскорошният   съотборник   на   Саша  –  Родионс   Курукс ,  направи   друг   избор .  Той   ще   опита   късмета   си   в   НБА   с   екипа   на  „ Буклин   Нетс “,  който   избра   него   и   българина   в   драфта   миналата   година . Гардът   на   българския   национален   отбор   Дий   Бост   пък   премина   в   руския  „ Химки “.  Така   натурализираният   американец   през   следващия   сезон   ще   играе   и   в   Евролигата .", "date": "2018.07.13", "title": " Везенков в „Олимпиакос“ за две години"}
{"url": "https://trud.bg/%d1%84%d1%8e%d1%80%d0%b8-%d1%81%d1%8a%d0%b3%d0%bb%d0%b0%d1%81%d0%b5%d0%bd-%d0%b4%d0%b0-%d1%81%d0%b5-%d0%b1%d0%b8%d0%b5-%d0%b2-%d1%81%d0%be%d1%84%d0%b8%d1%8f/", "text": "Хюис   Фюри ,  братовчед   на   бившия   световен   шампион   в   тежката   категория   на   профи   бокса   Тайсън   Фюри ,  е   съгласен   да   се   бие   с   Кубрат   Пулев   в   София .  Преди   британеца   двама   боксьори   отказаха   да   дойдат   у   нас  –  сънародникът   му   Дилиън   Уайт   и   американецът   Джарел   Милър . годишният   Хюи   досега   има  21  победи   с   нокаут в мача а   единствената   му   загуба   е   от   Джоузеф   Паркър Нова   Зеландия за   титлата   на  ", "date": "2018.07.13", "title": " Фюри съгласен да се бие в София"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d1%81-%d0%bf%d0%bb%d0%b0%d0%bd-%d0%b7%d0%b0-%d1%81%d0%bf%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%be%d0%b4%d1%80%d0%b8%d1%87-%d0%b8/", "text": "Франция има план за спирането на Лука Модрич и Иван Ракитич. Това разкри нападателят на „петлите“ Антоан Гризман.  „Двамата са играчи на топ ниво – похвали ги голаджията на „Атлетико“ (Мадрид). – Те са лидерите на този отбор. Дидие Дешан обаче има план. Знае как да ги спре. Мотивирани сме да помогнем в неговия замисъл. Страната ни очаква много от нас. Разбираме много добре това и сме уверени, че можем да успеем, макар че ще бъде много трудно. Имаме чудесна отбрана, която е в основата на успехите ти. В атака имаме експлозивността на Килиан Мбапе, там е и Оливие Жиру, който знае как да извлече максималното от всяка ситуация.“  В осминафинала с Аржентина, Дидие Дешан спря „гаучосите“ с подобен план. Той постави петима „пазачи“ на Лионел Меси. Пол Пофба, Самюел Умтити, Нголо Канте, Рафаел Варан и Бенжамен Павар бяха получили специални инструкции за опазването на „десетката“. Със сигурност тези играчи ще са замесени в плана по обезвреждането на Модрич и Ракитич.  „Имаме възможност да сбъднем детските си мечти – заяви Блес Матюиди. – Толкова сме близо до трофея, че мога да го докосна. Този мач е нашият живот и ще се борим за успеха срещу Хърватия“.", "date": "2018.07.13", "title": " Франция с план за спирането на Модрич и Ракитич"}
{"url": "https://trud.bg/%d1%81%d0%b0%d1%83%d1%82%d0%b3%d0%b5%d0%b9%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b0%d0%bd%d0%b3%d0%bb%d0%b8%d1%8f-%d0%b8-%d0%b2-%d0%ba%d0%b0%d1%82%d0%b0%d1%80/", "text": "Английският селекционер Гарет Саутгейт ще получи нов договор. Той ще е за минимум 4 години, като по този начин специалистът ще води „Трите лъва“ и на следващото световно първенство. То ще се проведе в Катар през 2022-ра. Настоящият контракт на Саутгейт и екипа му е до Евро 2020. Преди време имаше преговори между английската федерация и селекционера. Тогава не се стигна до разбирателство, като сега щабът на „Трите лъва“ със сигурност ще иска по-добри финансови параметри. Саутгейт вече заработи 400 хил. евро с класирането на Англия на полуфинал в Русия. Очаква се той да получи заплача от 5,6 млн. евро годишно, за да води тима и на световното в Катар. Федерацията вече изглежда готова да плаща само и само Саутгейт да продължи своята работа. От Острова дори не се намръщиха на глобата от 60 хиляди евро, наложена от ФИФА. Санкцията бе заради специални чорапи, които носят английските национали. Материята им е създадена с цел футболистите да не се подхлъзват. Чорапите правят от обувката и крака едно цяло. Именно в това ФИФА видя липса на феърплей и глоби английската федерация. Въпреки глобата, „Трите лъва“ отново използваха този аксесоар и в двубоя срещу Хърватия. Срещу „шахматистите“ чорапите не помогната, но това не означава, че световната футболна централа няма да глоби отново Англия. Феновете също останаха доволни от работата на треньора Саутгейт. Стигна се до там, че привърженици подеха онлайн-кампания за провъзгласяването на специалиста за рицар на британската империя. Подобни шеги имаше след излизането на „Трите лъва“ от груповата фаза, но сега всичко е съвсем реално. Въпросната петиция е подкрепена от 6000 души, а за да бъде разгледана официално, трябва да се достигне до целта от 7500 подписа. Очаква се те да са налице още през уикенда.", "date": "2018.07.13", "title": " Саутгейт треньор на Англия и в Катар"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0-%d0%b5-%d0%b7%d0%b0%d0%bf%d0%bb%d0%b0%d1%88%d0%b8%d0%bb%d0%b0-%d0%bd%d0%b0%d1%88%d0%b0%d1%82%d0%b0-%d1%81/", "text": "Сръбската православна църква е изпратила до Българската патриаршия писмо, съдържащо закани за влошаване на отношенията между двете църковни институции заради желанието на Светия синод на БПЦ да съдейства за установяването на каноничния статут на Македонската православна църква – Охридска архиепископия (МПЦ-ОА), която потърси признаване на автокефалността си от България. Сръбската позиция е изпратена през април и е подписана от Сръбския патриарх Ириней до българския патриарх Неофит. Специализираният сайт   е получил копие от текста, информира „Фокус“. Писмото започва с припомнянето, че СПЦ е приела с голяма загриженост писмото от 14 декември 2017 г., в което Синодът на БПЦ информира сръбските владици за инициативата. Ириней открито заплашва българския патриарх Неофит, че предприетите стъпки на БПЦ може да се отразят негативно на двустранните отношения. Сръбският патриарх разказва историята на СПЦ за църковния спор с Македония, наричайки случая „схизма на Православната църква в Македония, причинена от принуда и решение на комунистическата власт“. „Не се съмняваме в искреността на Вашата декларация, че „Българската патриаршия никога не е била безразлична към страданията на Македонската православна църква“, а по подобен начин, следвайки нашата собствена съвест и задължение към Църквата, ние трябва да Ви напомним, че сте избрали неканоничен начин за лечение на страховитите рани на Тялото Христово с намеса във вътрешните работи на друга сестринска църква – Сръбската православна църква, и с нарушаване на всеправославния консенсус във връзка със скопската схима, консенсус, с който и Вие сте съгласили преди повече от половин век“, пише Ириней. „Ваше Светейшество, бихме искали с това да Ви предупредим, че подкрепата на Българската православна църква за схизматиците от Бившата югославска република Македония, под предлог, че те се обръщат към Българската патриаршия като „своя Майка-Църква“, може само да навреди на отношенията ни и на единството на православната общност като цяло. Затова изискваме от Вас да изтеглите решението на Светия Синод на Вашата църква, за да не бъде прието решение, което би имало безпрецедентни последици за бъдещите отношения на нашите две църкви. С надеждата, че Вие, с пълно съзнание за Вашата отговорност, ще оттеглите неканоничното решение, Ви желаем всичко добро. Прилагаме кратък анализ на Вашата неблагословена инициатива от църковна и канонична гледна точка“, завършва сръбският патриарх в писмото, изпратено на 17 април 2018 година“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Сръбската църква е заплашила нашата с „безпрецедентни последици“ заради македонската (ФАКСИМИЛЕ)\t\t\t"}
{"url": "https://trud.bg/%d0%b6%d0%b5%d0%bd%d0%b0-%d0%b1%d0%bb%d1%8a%d1%81%d0%bd%d0%b0-8-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d1%81-%d1%82%d1%80%d0%be%d1%82%d0%b8%d0%bd%d0%b5%d1%82%d0%ba%d0%b0/", "text": "8-годишно момче е сериозно пострадало, след като е било блъснато на пешеходна пътека. Това съобщиха от пресслужбата на МВР. Сигналът е постъпил в полицията около 13.30 часа днес. Според първоначалните данни, детето, което се придвижвало с тротинетка, било блъснато на пешеходна пътека от лек автомобил „Форд“. Незабавно е откарано в болница за оказване на медицинска помощ. Полицаи са на място и работят със 67-годишната жена, шофирала автомобила.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Жена блъсна 8-годишно дете с тротинетка на пешеходна пътека "}
{"url": "https://trud.bg/%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0-%d0%bf%d0%b0%d0%bc%d0%b5%d0%bb%d0%b0/", "text": "Френският защитник Адил Рами така и не записа нито една минута по терените в Русия до момента, което отвлече вниманието му от мондиала. Докато съотборниците му от тима на „петлите“ мислят само за утрешия финал с Хърватия, 32-годишният играч на „Олимпик“  (Марсилия) направи друга важна стъпка в живота си – предложи брак на приятелката си. Става въпрос за холивудската звезда Памела Андерсън, която е с 19 години по-възрастна от него. Силиконовата блондинка е в Москва и ще гледа на живо битката за титлата.", "date": "2018.07.13", "title": " Французин предложи на Памела"}
{"url": "https://trud.bg/%d1%82%d0%be%d0%b9%d0%be%d1%82%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2-%d0%bc%d0%b0%d0%b3%d0%b0%d0%b7%d0%b8%d0%bd-%d0%b7%d0%b0-%d0%be%d0%b1%d1%83%d0%b2%d0%ba%d0%b8/", "text": "„Тойота“ се заби в магазин за обувки в Бургас. Зрелищната катастрофа станала на булевард „Стефан Стамболов“. Като в екшън, возилото влязло във витрината, изпочупвайки стъкла и мачкайки чифтове нови обувки. „Тойотата“ се е движила по булеварда в посока БСУ, а на светофара на Механотехникума водачът преминал на червено. В това време друг автомобил идвал отсреща и завивал точно пред „Тойотата“, на зелен сигнал. Возилата се сблъскали и от удара „Тойотата“ изхвърчала от булеварда, забивайки се във витрината. Водачът и- 21 годишният Я.Г. от Бургас, който е пътувал с приятел, е признал вината си. биПолицаи информираха, че не е бил пиян и дрогиран, но карал бързо и минал на червено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " „Тойота“ се заби в магазин за обувки"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%b8%d0%b4%d0%b2%d0%b0%d1%82-%d1%83-%d0%bd%d0%b0%d1%81-%d0%b7%d0%b0%d1%80%d0%b0%d0%b4/", "text": "На 16 юли в България идва експертна мисия от Главна дирекция „Здравеопазване и политика за потребителите“ на Европейската комисия (SANTE), поканена от изпълнителния директор на Българската агенция по безопасност на храните д-р Дамян Илиев. Целта е на място да се установи дали мерките, предприети от българските власти за неразпространение на огнищата на чума по дребния рогат добитък, съответстват на изискванията, разпоредени в европейското законодателство, информираха от БАБХ. Заразата, която за първи път се появи в България и ЕС от края на юни, е повод за редица срещи и разговори на европейско ниво, проведени от ръководството на агенцията по храните и SANTE. Днес, 13 юли, д-р Дамян Илиев е на посещение в Югозападна България, за да провери изпълнението на заповедите, издадени съгласно българското и европейско законодателство, за предпазните мерки в трите огнища в Ямболска и Бургаска област. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Европейски експерти идват у нас заради чумата по добитъка"}
{"url": "https://trud.bg/%d1%80%d0%b5%d1%88%d0%b5%d1%82%d0%ba%d0%b8-%d0%b7%d0%b0-%d0%b4%d1%8a%d0%bb%d0%b3%d0%be-%d0%b7%d0%b0-%d0%bd%d0%b5%d0%b2%d1%80%d1%8a%d1%81%d1%82%d0%b5%d0%bd-%d1%83%d0%b1%d0%b8%d0%b5%d1%86/", "text": "  Шуменският окръжен съд остави в ареста с постоянна мярка „задържане под стража“ 17-годишният И.И., който причини смъртта на 45-годишна жена в село Лятно. Най-тежката мярка за процесуална принуда бе наложена в петък по изключение на невръстния обвиняем, като съдът мотивира определението си с високата степен на обществена опасност и с факта, че срещу момчето се води разследване и по друго досъдебно производство за причиняване на телесна повреда на мъж. Миналата година агресивният тийнейджър му потрошил шест ребра и още не е осъден за това деяние. На 8 срещу 9 юни 17-годишният обвиняем заедно с пострадалата Емине Р. и други свидетели по делото се събрали в дома на мъж от село Лятно и пили алкохол. Домакинът изгонил пострадалата, а преди това отмъкнал парите и мобилния й телефон. Жената отишла до селския магазин, после се върнала отново пред къщата. Появата й била забелязана от обвиняемия. Той, ядосан от виковете й, излязъл на улицата и й нанесъл побой с ритници и юмруци, който се оказал фатален. Определението на Шуменския окръжен съд подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Решетки за дълго за невръстен убиец"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d0%b8%d0%b7%d0%bc%d0%b0%d0%bc%d0%b8-%d0%bd/", "text": "Полицията в Монтана започна да събира десетки измами на опитен обирджия, за да докаже, че е опасен престъпник, който отнема пари от оскъдните пенсии на баби и дядовци. Апашът от месеци оплита в лъжи старците в района и ги кара да плащат за пратки, които никога никой не е поръчвал. Последният разкрит удар на измамника е от края на миналия месец. Тогава 68-годишен жител на близкото до Монтана село Вирове бил уговорен от непознат мъж на автогарата в Монтана да предаде на кмета на селото пакет с автомобилни части, уж поръчани от управника. Непознатият поискал от пенсионера 30 лева за пратката, като го убедил, че после кметът ще му върне парите. В селото обаче се оказало, че кметът не е поръчвал нищо, а в пакета има стари и негодни бушони. Полицаите установили, че измамата е дало на 45-годишния криминално проявен и осъждан Кирил С. Апашът от месеци прилъгва с номера „пратка за кмета” пенсионери и прибира от тях дребни суми от 20 до 80 лева. По същата схема са изгорели доста жители на селата Громшин, Мадан, Горно Белотинци. „Сумите са малки, но измамите са много и общата щета е на сериозна стойност. Част от жертвите на измамника обаче не искат да свидетелстват срещу него – от срам или страх. Затова издирваме всички пострадалите да дадат показания, за да съберем достатъчно доказателства срещу апаша и той да не се спаси от затвора с оправданието, че щетите от престъпленията му са малки!”, коментираха криминалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Полицията разследва десетки измами на апаш, за да го вкара в затвора"}
{"url": "https://trud.bg/%d0%bc%d0%be%d0%bb%d0%b4%d0%be%d0%b2%d0%b5%d1%86%d1%8a%d1%82-%d0%be%d0%b1%d1%80%d0%b0%d0%bb-215-000-%d0%bb%d0%b5%d0%b2%d0%b0-%d0%be%d1%82-%d0%b1%d0%b0%d0%bd%d0%ba%d0%be%d0%bc%d0%b0%d1%82-%d0%b2/", "text": "Заловеният за  в пловдивския квартал „Тракия“ молдовец Евгени Недялков остава в ареста за постоянно, реши Окръжният съд в града. Магистратите прецениха, че е налице опасност 22-годишният мъж може да се укрие, ако бъде освободен от ареста, предаде  . Съучастникът на Недялков продължава да се издирва. По време на делото стана ясно, че спътничката им Ана Събо, също молдовка, е разказала подробности на разследващите за подготовката на взривяването и обира на банкомата. Тя е посочила на разследващите и къде са укрили дрехите си, с които са извършили престъплението. От прокуратурата коригираха първоначалната си версия, че са намерени 88 хиляди лева от обраните 215 хиляди лева. Оказа се, че налични са само около 150 – 200 лева – това са 6 обгорени банкноти от 20 и 50 лева. Въпросните 88 хиляди лева са проследени, но не и налични. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Молдовецът, обрал 215 000 лева от банкомат в Пловдив, остава в ареста"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81%d0%b5-%d1%83%d0%bf%d0%bb%d0%b0%d1%88%d0%b8-%d1%87%d0%b5-%d0%bf%d1%80%d0%b5%d0%b3%d0%b0%d0%b7%d0%b8%d0%bb-%d1%81%d1%8a%d0%bf%d1%80%d1%83%d0%b3%d0%b0%d1%82/", "text": "Мъж на 58 години от град Върбица, Шуменско, без да иска минал през крака на съпругата си при маневра назад с микробус и уплашен, че я е убил, издъхнал на място. Инфаркт е причина за внезапната смърт на Хасан Х., разказват негови близки от кв.“Трошка“ в градчето. Съпругата му не е получила сериозна травма. В четвъртък мъжът е бил погребан. Нелепата случка се разиграла в района на Карлово, Пловдивско, където семейството било по свой бизнес. С тях пътувал и работник. На наклонен терен микробусът им отказал и жената и придружителят започнали да помагат на шофьора. По време на маневрите, без да иска, мъжът минал през крака на жена си, дори закачил и работника. Явно се стресирал много, веднага скочил от автомобила. Очевидци го чули да се вайка: „Убих жена си“. Изведнъж рухнал на земята и издъхнал. Преди инцидента Хасан имал сърдечни проблеми и се лекувал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Шофьор се уплаши, че прегазил съпругата си и почина"}
{"url": "https://trud.bg/%d0%b0%d0%bf%d0%b8-%d1%81%d1%82%d0%b0%d1%80%d1%82%d0%b8%d1%80%d0%b0-%d1%82%d1%8a%d1%80%d0%b3%d0%be%d0%b2%d0%b5%d1%82%d0%b5-%d0%b7%d0%b0-%d0%bf%d0%be%d0%b4%d0%b4%d1%80%d1%8a%d0%b6%d0%ba%d0%b0-%d0%bd/", "text": "Агенция „Пътна инфраструктура“ стартира обществените поръчки за избор на изпълнители за поддържане (превантивно, текущо, зимно и ремонтно-възстановителни работи при аварийни ситуации) на автомагистралите „Хемус“, „Тракия“ и „Марица“ за следващите 5 години. Общата индикативната стойност е 131,2 млн. лв. без ДДС. Това съобщиха от агенцията. Обществената поръчка е в пет обособени позиции:  – обособена позиция №1 – АМ „Хемус“ на територията на ОПУ-София и ОПУ-Ловеч. Индикативната стойност е 35 000 000 лв. без ДДС;  – обособена позиция №2 – АМ „Хемус“ на територията на ОПУ-Варна и ОПУ-Шумен. Индикативната стойност е 18 700 000 лв. без ДДС.  – обособена позиция №3 – АМ „Тракия“ на територията на ОПУ-София, ОПУ-Пазарджик, ОПУ-Пловдив и ОПУ-Стара Загора. Индикативната стойност е 49 300 000 лв. без ДДС;  – обособена позиция №4 – АМ „Тракия“ на територията на ОПУ-Стара Загора, ОПУ-Сливен, ОПУ-Ямбол и ОПУ-Бургас. Индикативната стойност е 11 800 000 лв. без ДДС;  – обособена позиция №5 – АМ „Марица“ на територията на ОПУ-Хасково. Индикативната стойност е 16 400 000 лв. без ДДС.  Срокът за изпълнение на обществените поръчки е 60 месеца. Офертите на кандидатите се подават до 17:30 ч. на 23 август 2018 г.", "date": "2018.07.13", "title": " АПИ стартира търговете за поддръжка на на автомагистралите\t\t\t"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0%d1%82-%d0%be%d1%81%d0%bd%d0%be%d0%b2%d0%bd%d0%b8%d1%82%d0%b5-%d1%80%d0%b5%d0%bc%d0%be%d0%bd%d1%82%d0%b8-%d0%bd%d0%b0-%d1%82%d1%80%d0%b8-%d1%83%d1%87/", "text": "Стартират основните ремонти на три от общо шест учебни заведения във Велико Търново. Дейностите са част от проекта на Общината за модернизация на образователната инфраструктура, част от одобрената инвестиционна програма по оперативна програма „Региони в растеж“ 2014-2020. Общо 7,9 милиона лева е безвъзмездната финансова помощ за целия проект, а още 805 000 лева осигурява Община Велико Търново. Средствата ще бъдат вложени в подобряването на материалните бази на три детски градини и на три училища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Стартират основните ремонти на три учебни заведения във Велико Търново"}
{"url": "https://trud.bg/%d1%84%d0%b8%d1%84%d0%b0-%d0%bf%d0%be%d0%ba%d0%b0%d0%bd%d0%b8-%d1%81%d0%bf%d0%b0%d1%81%d0%b5%d0%bd%d0%b8%d1%82%d0%b5-%d1%82%d0%b0%d0%b9%d0%bb%d0%b0%d0%bd%d0%b4%d1%81%d0%ba%d0%b8-%d0%b8-%d0%bc%d0%be/", "text": "ФИФА покани 12-те спасени тайландски и момчета и треньорът им на световната футболна галавечеря през септември в Лондон. Първоначалната покана беше за финала на Мондиала в Москва. Децата обаче все още се възстановяват в болница, съобщи  . Във Великобритания се завърнаха водолазите, които участваха в международната спасителна операция и които първи откриха децата. „Когато се приближиха, ние започнахме да ги броим и стигнахме до 13. Невероятно. Дадохме им допълнително фенери, изглеждаха в добро здраве. Когато тръгнахме обратно, всички мислехме как да ги извадим. Имаше чувство на облекчение, но и на несигурност”, разказа Рик Стентън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " ФИФА покани спасените тайландски и момчета и треньорът им на галавечеря в Лондон"}
{"url": "https://trud.bg/%d0%b0%d1%81%d1%8f-%d0%ba%d0%b0%d0%bf%d1%87%d0%b8%d0%ba%d0%be%d0%b2%d0%b0-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%b6%d0%b5%d0%bd%d1%8f/", "text": "Кадърът събра стотици коментари Бившата на Криско Ася Капчикова отрече все по-упоритите слухове, че стяга сватба с новия си любим Живко и вече дори е избрала сватбената рокля. “Няма да се омъжвам. Не е истина, но се надявам Живко да е човекът, който един ден ще ми поиска ръката”, заяви плеймейтката. Повод за мълвата стана пост на Капчикова, която емоционално се обясни в любов на мъжа до себе си: “Обичам те толкова много, ти си моята сродна душа”, разкри сърцето си Ася. Тя сподели, че не мисли за семейство и деца. Бившата танциорка беше категорична, че е щастлива и влюбена, но в момента семейството далеч не е на преден план за нея. Тези дни миньончето за пореден път стана повод за коментари, след като публикува снимка, на която позира чисто гола. Само за часове кадърът обиколи социалните мрежи и предизвика стотици разнопосочни коментари. Блондинката обаче не се притесни от реакциите на потребителите си и заяви, че се грижи за тялото си и полага изключително много труд във фитнес залата. Затова не виждала проблем, че се хвали с резултата в разгорещени кадри в мрежата.", "date": "2018.07.13", "title": " Ася Капчикова: Няма да се женя\t\t\t"}
{"url": "https://trud.bg/%d0%bd%d0%be%d0%b2-%d0%b7%d0%b5%d0%bb%d0%b5%d0%bd-%d0%bc%d0%b0%d1%80%d1%88%d1%80%d1%83%d1%82-%d0%b2-%d0%ba%d0%bd%d1%8f%d0%b6%d0%b5%d1%81%d0%ba%d0%b0%d1%82%d0%b0-%d0%b3%d1%80%d0%b0/", "text": "От днес 4 информационни табели указват нов „зелен маршрут“ в центъра на София. В него попадат 21 значими дървета, разположени в „Княжеската градина“ в София. В допълнение на това, до всяко от дърветата в самата градина е разположена табела с номер, което дава допълнителна възможност за проследяване. Инициативата се реализира от Британо-българското общество в София със съдействието на Столична община. Това съобщиха от пресслужбата на СО. „Столична община подкрепи тази инициатива на Британо-българското общество, тъй като вярваме, че табелите ще повишат интереса на посетителите към видовия състав в градината и ще добавят стойност към времето, прекарано в нея. Те много ясно показват кое дърво къде се намира в градината, така че всеки желаещ, следвайки указанията, може да си направи интересна и опознавателна зелена разходка в „Княжеската градина“ – коментира Йоана Христова. „Тази градина е едно от любимите ми места в София. Естествено дойде и идеята да съберем малко от историята ѝ, както и някои от по-интересните видове, така че да я направим съвсем достъпна за посетителите. Благодарни сме на Столична община, че подкрепи тази идея и съдейства да я реализираме“ – подчерта председателят на ББС д-р Ани Кей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Нов „зелен маршрут“ в Княжеската градина в София"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d1%80%d0%b5%d0%ba%d1%82%d0%be%d1%80%d0%b8/", "text": "Ректорите на университетите да сключват с министъра на образованието договори за управлението на университетите. Това предлага министърът на образованието Вълчев и бе подкрепен от ръководствата на ВУЗ-овете у нас в Бургас. В морския град се проведе последният за годината съвет на ректорите. Присъстваха представители на 50 родни ВУЗ-а. Системата на висшето образование и кадровото израстване бе сред обсъжданите теми. До 4 ноември т.г. висшите училища трябва да променят своята вътрешна уредба от правила относно придобиване на научни звания. Отправен бе жест към работодателите като бяха внесени първите промени в Закона за висшето образование. Те са: изтъкнати професионалисти да могат да водят академични курсове и същите тези хора да участват в изпитните комисии като редовни членове. Министърът на образованието коментира, че е обсъден недостигът на пазара на труда през следващите десетилетия у нас, както и европейските университетски мрежи. Предлага се акредитацията на ВУЗ-овете да е по-опростена, защото сегашната коства много усилия и труд. Освен това по време на форума бе коментирана темата за управлението на висшите училища. Академичните органи сега се избират от академична общност и са отговорни само пред нея, а и правомощията на ректорите са недостатъчни. Именно поради тази причина е предложението за сключване на договори с министъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Министърът на образованието: Ректорите да сключват с МОН договори за управление на университетите"}
{"url": "https://trud.bg/%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84%d0%b8%d1%8f-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%bf%d1%80%d0%b5%d0%b4%d1%81%d1%80%d0%be/", "text": "„Топлофикация София” ЕАД уведомява своите клиенти от четири квартала – „Гео Милев“, “Яворов“, “Изток” и “Дианабад”, че приключи предсрочно годишната профилактика. С ускорената работа на екипите от дружеството и приложените технически решения, по-рано от обявените срокове е възстановено подаването на топла вода. Това съобщиха от дружеството. През годините дружеството направи редица инвестиции и подобрения, създаде връзки между отделните топлоизточници и между кварталите. Затова при извършване на обследванията и ремонтите, вече има възможност отделни квартали да бъдат захранвани с гореща вода от друг топлоизточник. Профилактиката се осъществява, за да функционира системата нормално през натоварения зимен период, тъй като топлопреносната мрежа в столицата е построена в периода 50-80 години на миналия век. Инвестициите в топлопреносната мрежа водят до намаление на транспортните разходи при преноса на топлинна енергия. По данни на КЕВР „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години. Този показател е сравним с показателите в страните на ЕС.", "date": "2018.07.13", "title": " Топлофикация София приключи предсрочно профилактиката в Гео Милев, Яворов, Изток и Дианабад"}
{"url": "https://trud.bg/%d1%81%d0%ba%d0%be%d0%bf%d0%b8%d0%b5-%d1%80%d1%83%d1%81%d0%b8%d1%8f-%d0%b4%d0%b0-%d0%bd%d0%b5-%d0%bf%d1%80%d0%b5%d1%87%d0%b8-%d0%bd%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b0-%d1%81/", "text": "Македония няма да допусне Русия да прави обструкции на договора с Гърция за името, който отвори пред Скопие вратата за членство в НАТО, заяви днес в Загреб македонският министър на отбраната Радмила Шекеринска, предаде  . „Винаги сме казвали, че искаме добро сътрудничество с Русия, но решенията взимаме ние. Македония взе решение“, цитира агенция Хина думите на Шекеринска след срещата на министрите на отбраната на страните в региона с американския им колега Джеймс Матис. Агенцията припомня, че Атина изгони двама руски дипломати и забрани на други двама да влизат в страната по подозрение, че са се опитали да подкопаят постигането на договора за новото име Република Северна Македония, което беше договорено с Гърция миналия месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Скопие: Русия да не пречи на договора с Гърция за името"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%82%d1%83%d1%80%d1%86%d0%b8%d1%8f-%d0%be%d1%82%d0%bc%d0%b5%d0%bd%d1%8f-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd/", "text": "Турция ще отмени идната седмица извънредното положение, въведено след неуспешния опит за преврат през лятото 2016 г., което даде разширени правомощия на правителството за задържане на заподозрени, съобщи днес президентският говорител Ибрахим Калън, предаде  . „Сегашното извънредно положение свършва в нощта на 18 юли. Президентът не желае то да бъде удължено“, каза Калън пред репортери след първото заседание на новото правителство на президента Реджеп Ердоган, който в понеделник положи клетва за втори мандат, в който има увеличени правомощия. По време на извънредното положение, което бе удължавано 7 пъти сред неуспешния пуч срещу Ердоган бяха уволнени над 110 000 служители в публичния сектор, а десетки хиляди други бяха временно отстранени. Това бе критикувано от Запада, но властите в Анкара обясниха, че това е необходимо, за да бъде изкоренен „вируса“, посят от ислямския проповедник Фетхуллах Гюлен в администрацията и другаде. Гюлен, който живее в САЩ, отрича обвиненията, че стои зад опита за преврат. Калън добави, че отмяната на извънредното положение няма да отслаби борбата на Турция срещу тероризма, която обаче ще продължи в съответствие със законите в тази сфера. То посочи, че при друга „извънредна заплаха извънредното положение може да бъде върнато“.", "date": "2018.07.13", "title": " Окончателно: Турция отменя извънредното положение на 18 юли"}
{"url": "https://trud.bg/%d0%ba%d0%b0%d1%80%d0%b5%d1%82%d0%be-%d0%bd%d0%b0-%d0%b2%d0%b5%d0%bb%d0%b8%d0%ba%d0%b8%d1%82%d0%b5/", "text": "МОСКВА – На пръстите на едната ръка се броят хората, участвали на финал на световно първенство и като футболисти, и като треньори. Само двама са заслужили да вдигнат най-ценния трофей на двете позиции.  Френският селекционер Дидие Дешан вече е част от голямото каре, включващо бразилецът Марио Загало, както германците Франц Бекенбауер и Руди Фьолер. Първият, който стигна финалите по такъв начин, е Кайзера. През 1974-а той изведе Бундестима до титлата на домашния мондиал. 16 години по-късно Бекенбауер вече бе треньор на Германия и спечели световното в Италия.  Под ръководството на Кайзера два финала изигра Фьолер. И двата срещу Аржентина. Първо претърпя загуба с 2:3 в Мексико, за да триумфира в Италия. Треньорската кариера на Фьолер не е впечатляваща и отдавна приключи. Но именно Руди изведе Германия до финала на Мондиал 2002. Там неговият отбор загуби от Бразилия на Марио Загало. Легендата на „селесао“ сам бе станал световен шампион като футболист през 1958 и 1962-а в звездния тим на Пеле и Гаринча. Загало има и още една титла като треньор от мондиал – през 1970-а. И това го прави най-успешният човек в историята на световните първенства.  В неделя вечер ще стане ясно дали Дидие Дешан ще оформи тризъбец с Бекенбауер и Загало. Или ще остане в компанията на Руди Фьолер.", "date": "2018.07.13", "title": " Карето на великите"}
{"url": "https://trud.bg/%d1%81%d0%b0%d1%89-%d0%be%d0%b1%d0%b2%d0%b8%d0%bd%d0%b8%d1%85%d0%b0-12-%d1%80%d1%83%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%b7%d0%b0-%d0%ba%d0%b8%d0%b1%d0%b5%d1%80%d0%bf/", "text": "Специалният прокурор Робърт Мюлер повдигна обвинения срещу 12 руски граждани за проникване в компютърните системи на националния комитет на Демократическата партия на САЩ с цел да саботират провеждането на президентските избори в страната през 2016 година, предава Politico. Обвиненията, обявени от заместник-министъра на правосъдието на САЩ Род Розенщайн, са повдигнати едва дни преди насрочената за понеделник среща на високо равнище между президентите на САЩ и на Русия Доналд Тръмп и Владимир Путин. Тези обвинения са последните от разследването, което вече призна за виновни трима бивши служители от предизборната кампания на президента на САЩ Доналд Тръмп. Самият държавен глава в момента е разследван от Мюлер за възможни правонарушения.", "date": "2018.07.13", "title": " САЩ обвиниха 12 руски граждани за киберпроникване с цел саботаж на изборите"}
{"url": "https://trud.bg/%d0%b3%d0%b0%d1%84-%d0%bf%d0%be%d0%bc%d1%80%d0%b0%d1%87%d0%b8-%d0%b2%d0%b8%d0%b7%d0%b8%d1%82%d0%b0%d1%82%d0%b0-%d0%bd%d0%b0-%d1%82%d1%80%d1%8a%d0%bc%d0%bf-%d0%be%d0%b1%d0%b7%d0%be%d1%80/", "text": "Държавният глава замаза с безброй комплименти към Мей Премиерката получила „брутален съвет“ за Брекзит Дипломатически гаф беляза първата визита на Доналд Тръмп като US президент във Великобритания, след като в. „Сън“ публикува интервю на държавния глава, в което той попарви надеждите на премиерката Тереза Мей за сделка за свободна търговия със САЩ. Пред изданието Тръмп заявил, че планът на Мей за „мек“ Брекзит и запазване на тесни икономически отношения с ЕС вероятно е „убил“ възможността за американско-британска търговска сделка. И допълнил, че доскорошният външен министър и яростен привърженик на Брекзит Борис Джонсън би бил „страхотен министър-председател“. Интервюто бе определено като безпрецедентен гаф от британски и американски медии, тъй като бе публикувано в четвъртък вечерта, докато Мей бе домакин на лъскава вечеря с Тръмп и съпругата му Мелания. Президентът и премиерката имаха двустранни преговори, след които дадоха съвместна пресконференция, на която Доналд Тръмп не спести любезности и комплименти към Тереза Мей. „Интервюто е фалшива новина, защото в него не са включени нещата, които казах за тази страхотна жена, която върши фантастична работа“, заяви US лидерът. И неколкократно подчерта силните и „специални на по-високо от най-високо ниво“ отношения на Лондон и Вашингтон. Той шеговито се оплака на Мей от феномена „фейк нюз“ в родината си. И отказа да чуе въпрос на репортер на Си Ен Ен, тъй като представлява „фалшива медия“. „Действително дадох съвет на Тереза как да действа с Брекзит“, потвърди Тръмп думите си пред „Сън“. „Но тя като че ли намери предложението ми за твърде брутално“, отбеляза той. Тръмп, който в понеделник има среща с руския президент Владимир Путин в Хелзинки разкри още, че двамата ще говорят за Сирия, „катастрофата на Обама Крим“, предполагаемата руска намеса в US изборите и за ядреното неразпространение.", "date": "2018.07.13", "title": " Гаф помрачи визитата на Тръмп (обзор)\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d0%bc%d0%b5-%d0%bf%d1%80%d0%b5%d0%b3%d1%80%d0%b0%d0%b4%d0%b0-%d1%81%d1%80%d0%b5%d1%89%d1%83-%d0%b4%d0%b8%d0%b2%d0%b5%d1%87-%d0%bf%d0%be-%d0%b3%d1%80%d0%b0%d0%bd%d0%b8/", "text": "Членове на ловно-рибарско дружество в Силистра почистват граничната полоса между България и Румъния за евентуално изграждане на преграда за възпрепятстване на преминаването на дивеч през границата, предаде  . Мярката се налага заради огнищата на африканска чума по свинете в Румъния. Ловците са в готовност и за отстрел на диви свине като част от превантивните мерки срещу заболяването. Според кмета на силистренската община Кайнарджа Любен Сивев има указания за по-бързо завършване на жътвата в районите край границата.", "date": "2018.07.13", "title": " Вдигаме преграда срещу дивеч по границата с Румъния заради зараза"}
{"url": "https://trud.bg/%d0%b8%d0%bc%d0%b0%d0%bd%d1%8f%d1%80%d0%b8-%d1%82%d1%80%d0%be%d1%88%d0%b8%d0%bb%d0%b8-%d0%b2-%d0%b1%d0%b0%d0%b7%d0%b8%d0%bb%d0%b8%d0%ba%d0%b0%d1%82%d0%b0-%d0%b2-%d0%bc%d0%b8%d1%81%d0%b8%d0%be%d0%bd/", "text": "Иманяри разбиха баптистерията или кръщелнята в епископската базилика в древния град Мисионис край Търговище. Археолозите са убедени, че иманярите са търсели монети и са унищожили част от нея. През VI век там са покръствани българите от териториите на Малка Скития и Дакия, които попадат в днешните български земи. Кръщелнята, в която свещеник правел покръстването, се намира в западния край на една от базиликите в крепостта. „Това е уникално съоръжение, което представлява песцината, басейнът, в който човек е влизал от запад като езичник, а после излизал на изток вече като християнин. Всъщност това съоръжение символизира водите на река Йордан, в която е бил кръстен самият Исус Христос“, обясни археологът проф. Николай Овчаров. Унищожени са плочите на баптистерията, образуващи християнския кръст. „Тя ще може да бъде възстановена. Предвиждаме и покритие на цялото помещение да може да се запази в най-автентичния си вид“, каза Ангел Конаклиев, съръководител на археологическата експедиция. През това лято за проучване на Мисионис са осигурени 150 000 лева, което ще позволи и експониране на ценния средновековен паметник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Иманяри трошили в базиликата в Мисионис"}
{"url": "https://trud.bg/%d0%b3%d0%b0%d0%bb%d0%b5%d1%80%d0%b8%d1%8f-%d0%bd%d1%8e%d0%b0%d0%bd%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%81%d0%b8%d0%bb%d1%83%d0%b5%d1%82%d0%b8-%d0%b2-%d0%be%d0%b3/", "text": "На 12 юли в Арт галерия „Нюанс“ бе представена експозицията „Силуети в огледалото“. Тя събира в себе си 15 огледала от  19-ти   и 20-ти  век,  както и  9 скулптури на съвременни автори.Влезете ли в галерията, неизбежно ставате част от изложбата. Симбиозата между тези произведения на изкуството, играта с отраженията и силуетите и пресъздаването на тайнствените истории, запечатани в старите огледала е дело на куратора на изложбата Емил Чушев. Експозицията въздейства почти физически върху усещанията на посетителите и поставя въпроси върху пространствените им възприятия. В огледалата можете да видите своеобразни портрети на скулптурните отражения, през портретите на всеки застанал в миналото пред огледалото до вашият личен портрет пречупен през неподозирани  р акурси и гледни точки. Колекцията е грижливо и емоционално подбирана през последните 30 години от Франция, Италия и Австрия.  В  нея има експонати в стил сецесион, барок, запазени са оригиналните стъкла на част от огледалата, можете да видите позлата с розово злато и майсторки изработена дърворезба. Скулптурите, които  к омпозиционно допълват огледалата са работа на Нели Христова, Крум Дамянов, Борис Гондов, Пенчо Добрев, Нина Лишовска, Валентин Митев и Благица Здравковска. В продължение на столетия магьосници и пророци са утвърждавали, че вглеждайки се в огледало виждат неща, недостъпни за простосмъртните. Древните знания са свидетелствали, че огледалата са канали на енергийните потоци. Мистични хора от целия свят се взират в отразяващи обекти – огледала и изпадали в особени емоционални състояния. Тази практика датира още от Древен Египет, част е от гръцката митология минава и през римските чародеи и средновековните магьосници, стига и до днес, където всеки може да намери своето преживяване посещавайки„Силуети  в  огледалото“,  посочват от г алерия „Нюанс“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Галерия „Нюанс“ представя „Силуети в огледалото“"}
{"url": "https://trud.bg/%d0%b2-%d1%81%d0%b5%d0%bb%d0%be-%d0%bf%d0%b0%d1%80%d0%b8%d0%b6-%d0%b2%d0%b8%d0%ba%d0%b0%d1%82-%d0%b7%d0%b0-%d0%bf%d0%b5%d1%82%d0%bb%d0%b8%d1%82%d0%b5/", "text": "За утрешния финал с Хърватия френският национален отбор може да разчита на подкрепя не само от столицата си Париж, но и от едноименното село в Русия. То се намира близо до Нижни Новгород, където се играха и мачове от мондиала, а дължи името си на Парижката комуна от 1871-а. Местните припознават „петлите“ като втори национален отбор и дори си направиха организирано гледане на полуфинала с Белгия. „Естествено е да викаме за Франция, след като селото се казва Париж“, казва фенът Павел Абрамов.", "date": "2018.07.13", "title": " В село Париж викат за „петлите“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d1%81%d1%82%d0%b8%d0%b6%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82/", "text": "Ново видео представя постиженията на България по време на европредседателството.  Работата през последните шест месеца и напредъкът по досиетата са обобщени в четвъртия и последен видеоклип за председателството, съобщиха от Министерство за Българското председателство на Съвета на ЕС 2018. В триминутният клип са събрани постиженията по четирите приоритета, които България си постави за периода начело на Съвета на Европейския съюз:  – Бъдещето на Европа и младите хора;  – Стабилна и сигурна Европа;  – Цифрова икономика и умения на бъдещето;  – Европейска перспектива и свързаност на Западните Балкани. В продължение на половин година страната ни беше основен посредник и двигател при взeмането на решенията от европейския дневен ред. През тези шест месеца българските министри и експерти водиха над 1900 заседания в София, Брюксел, Люксембург и Страсбург. Само в София, с помощта на доброволците за председателството, бяха посрещнати над 34 000 делегати. Страната ни работи усилено по всички теми по пътя към единна, сигурна и дигитална Европа. Като едно от най-големите постижения във видеото е представена Срещата на върха ЕС-Западни Балкани, която се проведе в столицата на 17 май. Тогава европейските лидери приеха Декларацията от София, към която се присъединиха партньорите от Западните Балкани. Срещата създаде солидна основа за подкрепа и свързаност в региона.  from   on  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Вижте постиженията на европредседателството ни в 3 минути (ВИДЕО)"}
{"url": "https://trud.bg/%d1%84%d0%b8%d1%84%d0%b0-%d1%84%d1%83%d1%82%d0%b1%d0%be%d0%bb%d1%8a%d1%82-%d0%b5-%d1%87%d0%b8%d1%81%d1%82-%d0%be%d1%82-%d0%b4%d0%be%d0%bf%d0%b8%d0%bd%d0%b3/", "text": "ФИФА се похвали, че няма нито една положителна допингпроба. От януари насам на финалистите са направени общо 3985. От тях има 1928 проби на урина, 1031 на кръв и 1025 на серум. Играчите на четирите останали отбора – Англия, Белгия, Хърватия и Франция, са проверени средно по 4,41 пъти в последната половин година. Рекордьорите са тези, които са дали по осем проби.  След скандалите с допинг в руския спорт най-много проверки има на футболистите на „сборная“. Всички са били отрицателни. Единственият официално уличен в употреба на допинг футболист на световно е Диего Марадона през 1994 година. По време на световното първенство различни медии по света намекваха, че стигането на Русия до четвъртфинал в два епични мача срещу Испания и Хърватия са благодарение на непозволени стимуланти. ФИФА обаче вече удари в земята подобни твърдения.", "date": "2018.07.13", "title": " ФИФА: Футболът е чист от допинг"}
{"url": "https://trud.bg/%d0%be%d1%82%d0%bd%d0%b5%d0%bc%d0%b0%d0%bd%d0%b5-%d0%bd%d0%b0-%d0%bb%d0%b8%d1%86%d0%b5%d0%bd%d0%b7-%d0%b8-4000-%d0%b5%d0%b2%d1%80%d0%be-%d0%b3%d0%bb%d0%be%d0%b1%d0%b0-%d0%b7%d0%b0-%d0%b3%d1%80%d1%83/", "text": "Обликът на такситата и поведението на таксиметровите шофьори се очаква да промени новото решение на министерството на транспорта в Гърция, което предвижда строги санкции за груби таксиджии. Решението предвижда класифицирането на нарушенията в ниско, средно и високо ниво. Сред наказанията е включена глоба до 300 евро за пушене в автомобила, за неточно поведение или обида на клиент, наказанието е шестмесечно отнемане на лиценз, а в случай на повторно шофиране под въздействието на алкохол или токсични вещества, глобата е до 4 000 евро. За първата категория нарушения санкциите включват наказания и административни глоби от 50 до 300 евро. Това включва избор на клиенти, несъответствие с указанията на пътника относно местоназначението, пушене, неизползване на таксиметровия апарат, отваряне на прозорците без съгласието на пътника, липса на чистота на превозното средство. За средно големи нарушения глобата започва от 301 евро и достига 600 евро, като се предвижда шестмесечно отнемане на лиценз.  Сред тях са отказът за транспортиране на малки домашни любимци, липсата на грижа за автомобила да бъде в отлично състояние. В последната категория влизат неприлично, заплашително поведение към клиента и другите шофьори, както и отказът да се транспортира лице в болница, ако се изискват от властите. Предвижда се и преглед на водача. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.13", "title": " Отнемане на лиценз и 4000 евро глоба за груби таксиметрови шофьори в Гърция"}
