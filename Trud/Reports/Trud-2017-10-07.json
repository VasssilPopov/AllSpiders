{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-2-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d1%80%d0%b5%d0%ba%d0%b0%d1%80%d0%b0%d0%bb%d0%be-13-%d1%87%d0%b0%d1%81%d0%b0/", "text": "Две годишно момиченце беше извадено от процеп в земята, близо до най-големия ледник в швейцарските Алпи. Операцията продължи 13 часа. В нея участваха 100 души. Детето паднало в шестметровата дупка по време на семейна разходка, съобщи  . Подобни дълбоки цепнатини не са рядкост в района, те се дължат на ерозия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " Спасиха 2-годишно дете, прекарало 13 часа в процеп в Алпите"}
{"url": "https://trud.bg/%d0%b8%d1%81%d0%bb%d0%b0%d0%bd%d0%b4%d0%b8%d1%8f-%d0%bf%d0%be%d1%81%d0%b5%d0%b3%d0%bd%d0%b0-%d0%b8-%d0%ba%d1%8a%d0%bc-%d0%bc%d0%be%d0%bd%d0%b4%d0%b8%d0%b0%d0%bb%d0%b0/", "text": "Ако някой си е мислил, че феноменалният рейд на Исландия на Евро 2016 е било чудо за един ден, вече може да си промени мнението. „Викингите“ от северния остров разгромиха Турция с 3:0 като гост и са с един крак на световното първенство. Нужна им е една едничка победа срещу дебютанта Косово на свой терен, като съперникът няма никакви шансове да бъде нещо повече от последен в групата. Исландското футболно чудо просто не спира. Преди година и три месеца отборът игра на славен четвъртфинал на европейското срещу Франция и загуби достойно с 2:5. В квалификациите за световното падна само два пъти и спечели в други шест двубоя. Исландия нямаше да е толкова спокойна, ако не бе друга северна помощ. Гол в последната минута на Финландия като гост на Хърватия доведе до 1:1. И така предстои люто дерби в последния кръг. Хърватия и Украйна влизат в двубоя в Киев с равни точки. Ако завършат наравно, хърватите ще са втори заради по-добра голова разлика. Но това ще е битка само за място на баража, ако Косово не направи чудо в Рейкявик.", "date": "2017.10.07", "title": " Исландия посегна и към мондиала"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d0%b8%d1%8f-%d0%be%d1%82-%d1%82%d0%be%d1%82%d0%b0%d0%bb%d0%b5%d0%bd-%d1%84%d1%83%d1%82%d0%b1%d0%be%d0%bb-%d0%b4%d0%be-%d1%82%d0%be%d1%82%d0%b0%d0%bb/", "text": "„ „ „", "date": "2017.10.07", "title": " Холандия – от тотален футбол до тотална смешка"}
{"url": "https://trud.bg/%d1%88%d0%b0%d0%ba%d0%b8%d1%80%d0%b0-%d0%b4%d0%b0-%d0%bf%d0%b8%d0%ba%d0%b5-%d0%bd%d0%b5/", "text": "Испания се класира за Мондиал 2018, но не е сигурно дали Жерар Пике ще е част от отбора. При победата с 3:0 над Албания в Аликанте, феновете на „Ла Фурия“ гневно освиркваха защитника на „Барселона“. Пике е известен с крайните си пристрастия към Каталуния, дори предложи да се оттегли от националния. После се отметна. Чули за разрив в отношенията между футболиста и поп певицата Шакира, запалянковците издигнаха плакати. На тях пишеше: „Шакира – да! Пике – не!“ Според испанския сайт „Котилео“ двамата вече не живеят заедно. Близък до звездното семейство твърди, че отношенията им са безвъзвратно приключени. Въпреки отношението на публиката треньорът Хулен Лупетеги похвали зрителите. „Феновете ни бяха феноменални – каза селекционерът. – Бяха като картина, която е шедьовър. Трябва да се радваме и да празнуваме за хубавите неща, които се случват. А това е класирането ни за световното първенство.“ Кристиян Панучи, италианският треньор на Албания, предвиди, че Испания ще спечели мондиала в Русия. Според легендарния защитник никой тим в света няма подобни качества. Испания получи неочаквана помощ и от Македония. Съседите завършиха престижно 1:1 като гост на Италия, с което направиха „Ла Фурия“ недостижима в квалификациите. Славният вратар Джанлуиджи Буфон игра необичайно в синя фланелка, подготвена за 172-ия му мач. Вместо да държат испанците в напрежение до последния момент, „адзурите“ обаче се провалиха. Защитникът Джорджо Киелини откри резултата в началото на второто полувреме, но резервата Александър Трайковски изравни. В първия мач между съперниците Италия спечели с гол в добавеното време в Скопие. Треньорът Джанпиеро Вентура заяви, че отпадане от световното първенство ще е катастрофа за страната му. Само че представянето на отбора е наистина трагично. До гола на Киелини нито един от футболистите не улучи македонската врата. „ Италия игра за последно на плейоф през 1997 година, когато успя да победи Русия. „Ако играем, както през второто полувреме срещу Македония, не можем да се класираме за световното – отсече Вентура. – Резултатът е ужасен. Нито го очаквахме, нито го искахме. С основание ни освиркваха от трибуните. Смятам, че никой истински тифоз няма право да ругае своя национален отбор. Ние се нуждаем от публиката, за да успеем. Сега трябва сериозно да изиграем гостуването в Албания и да се подготвим максимално за плейофите.“", "date": "2017.10.07", "title": " Шакира – да, Пике – не"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d0%b8%d1%81%d0%ba%d0%b0-%d0%b1%d0%b0%d1%80%d1%81%d0%b0-%d0%b2%d1%8a%d0%bd-%d0%be%d1%82-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba/", "text": "Неймар официално призова УЕФА да дисквалифицира „Барселона“ от Шампионската лига. Причината е, че клубът отказа да му плати бонус „лоялност“ на стойност 26 милиона евро. Неймар трябваше да получи сумата, след като до 31 юли все още е на „Камп Ноу“. Четири дни по-късно той избяга в посока „Пари Сен Жермен“ за космическите 222 милиона евро. „Барселона“ обясни отказа да плати бонуса с факта, че преди 31 юли Неймар вече е преговарял за трансфер в друг клуб. Според мадридския вестник „Ас“ от УЕФА се отхвърлили жалбата на футболиста, за да не се нагнетява повече напрежение. Много топ клубове настояват ПСЖ да бъде разследван за нарушаване на финансовия феърплей. От основен любимец след Лионел Меси бразилецът вече е сред най-големите врагове за феновете на „Барселона“. Все още из града висят плакати, на които неговият лик е задраскан. А по света Неймар е обвинен като един от най-алчните хора на планетата. Този факт обаче не трогва нападателя, който стартира много силно в „Пари Сен Жермен“, а с националния отбор на Бразилия вече се класира за световното първенство в Русия.", "date": "2017.10.07", "title": " Неймар иска „Барса“ вън от Шампионската лига"}
{"url": "https://trud.bg/%d0%b4%d0%be-30-%d1%81%d0%bc-%d1%81%d0%bd%d1%8f%d0%b3-%d0%bf%d0%b0%d0%b4%d0%bd%d0%b0-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5/", "text": "Тази нощ падна първият сняг в почти всички балкански страни. Сняг има по високите места в Република Македония – в Маврово и на Шар планина. В по-ниските места вали предимно дъжд, съобщиха от Института по хидрология и метеорология в Скопие, предаде БГНЕС. Сняг падна и в южна Далмация в Хърватия, в Босна и Херцеговина, Черна гора и Сърбия. Град Дубровник бе обхванат от проливен дъжд, придружен със силен вятър. На много места в града има изкоренени дървета и повалени електрически стълбове, съобщи местната противопожарна служба. Заради силния вятър напълно бе забранено движението по пътищата, водещи към островите в южна Далмация. В Черна гора снежната покривка в планината Жабляк достигна 33 см. Местните синоптици очакват снегът да не спира и през следващите 48 часа в тази част на Черна гора. В Сърбия снежната покривка е между 8 и 30 см в планинските райони. Заради снеговалежа над 1000 души в планината Голя останаха без ток в продължение на няколко часа. Сняг вали в районите на Златар, Златибор, Ядовник, Явор, Муртеница, Чемерница, Тара и Ябука, както и в градовете – Нова Варош, Иваница, Прийеполйе и Сйенеца. Поради лошото време има известни затруднения при преминаването на границата между Сърбия и Черна гора, предупреждават от пътната агенция в Белград. Сняг натрупа в централа и източна Босна и Херцеговина. В планината Яхорина снежната покривка вече е над 20 см. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " До 30 см сняг падна на Балканите"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%81%d0%b5-%d0%bf%d1%80%d0%b5%d0%b1%d0%be%d1%80%d0%b8-%d0%b7%d0%b0-%d0%b1%d1%80%d0%be%d0%bd%d0%b7%d0%b0-%d0%b7%d0%b0-%d0%be%d1%82%d0%b1%d0%be%d1%80/", "text": "Георги Вангелов изведе Отбора на Европа до бронза на престижния турнир по свободна борба „Кадиров“ в Грозни. Българинът не допусна поражение и в четирите срещи в категория до 57 кг, а в решителната схватка се наложи над Римчинов (Беларус) с 1:0 и отказ на съперника. Преди това асът ни срази узбека Шавкетов с 5:3, а европейците се надделяха със същия резултат. Във втория сблъсък националът преодоля руснака Гебеков с 2:1, но сборная измъкна с 5:3. В решителната трета битка Вангелов бе безапелационен срещу киргизстанеца Улукбекболот – 10:0.  За успеха „бронзовите“ си поделиха премия от $25 000.  Българинът е със специална покана на турнира и за втори път получава подобно признание. През 2014-а той се бори за Отбора на света на „Тайм скуеър“ в Ню Йорк. Тогава бронзовият медалист от Евро 2016 спечели срещата си, но сборния тим падна от домакините с 3:8.  До финала в Чечня, който е по-късно, стигнаха Русия и местният клуб „Ахмат“, а шампионът го очаква премия от $90 000.  Надреварата е за купата на първия президент на републиката, а сред зрителите бе и неговият син и настоящ президент Рамзан Кадиров. Сред ВИП гостите бяха още треньор на националите по тенис Шамил Тарпищев, тенисистката Светлана Кузнецова, шефът на Руската федерация по борба Михаил Мамиашвили…", "date": "2017.10.07", "title": " Българин се пребори за бронза за Отбора на Европа"}
{"url": "https://trud.bg/%d0%b1%d0%bb%d0%b5%d0%b9%d0%b4-%d1%80%d1%8a%d0%bd%d1%8a%d1%80-2049-%d0%b5-%d0%b3%d1%80%d0%b0%d0%bd%d0%b4%d0%b8%d0%be%d0%b7%d0%b5%d0%bd-%d1%81%d0%bf%d0%b5%d0%ba%d1%82%d0%b0%d0%ba/", "text": "Най-очакваната и атрактивна премиера тази седмица е „Блейд Рънър 2049“ – продължението на легендарната научна фантастика на Ридли Скот „Блейд Рънър“ от 1982-а година. Новият филм представлява грандиозен спектакъл, който остави критиците възхитени и те заключиха, че заглавието е достойно продължение на оригинала. Въпреки някои пропуски в драматургично отношение „Блейд Рънър 2049“ е великолепно откровение по отношение на стила и дизайна. Филмът изглежда невероятно. Това е благодарение на събрания творчески екип, най-вече в лицето на режисьора Дени Вилньов, оператора Роджър Дийкинс, участието на Райън Гослинг и завръщащия се Харисън Форд в ролята на Рик Декард. Кадрите са изключителни и без съмнение може още от сега да се обяви филма за визуален шедьовър. Самият Харисън Форд малко по-рано коментира работата на оператора Роджър Дийкинс като „музика от светлина”. Ето го и сюжета: „Тридесет години след събитията в първия филм, един нов „ловец” от полицейското управление на Лос Анджелис К (Райън Гослинг) разкрива отдавна погребана тайна, която може да предизвика тотален хаос във вече разрушеното човешко общество. След откритието си, К вече има мисия – да открие Рик Декард (Харисън Форд), бивш „ловец”, изчезнал от света в последните тридесет години…“ Режисьор на „Blade Runner 2049” е Дени Вилньов, а по сценария са се трудили Хамптън Фанчър и Майкъл Грийн (по идея на Фанчър и Ридли Скот). Оператор е великият Роджър Дийкинс. Ролите са разпределени между Харисън Форд, Райън Гослинг, Робин Райт, а също и Дейв Батиста, Ана де Армас, Баркхад Абди, Силвия Хукс, Карла Жури, Макензи Дейвис и Джарет Лето.", "date": "2017.10.07", "title": " „Блейд Рънър 2049“ е грандиозен спектакъл\t\t\t"}
{"url": "https://trud.bg/%d1%80%d0%b8%d0%b1%d0%b0%d1%80%d0%b8-%d0%ba%d1%80%d1%8a%d1%89%d0%b0%d0%b2%d0%b0%d1%82-%d1%83%d0%bb%d0%b8%d1%86%d0%b8-%d0%bd%d0%b0-%d0%b2%d0%b5%d1%82%d1%80%d0%be%d0%b2%d0%b5/", "text": "Кой е най- големият недостатък на Слънчев бряг? – Че в курорта улиците нямат имена. По този параграф рибарското селище Ченгене скеле край Бургас сложи в малкия си джоб големия курорт. Преди броени дни новината гръмна и обиколи залива: Рибарите си измислиха имена на улици! Имена, и то какви…  Нека улиците им да са само шест на брой, но са кръстени с любов на на ветровете, които духат от сушата към морето и обратно. И всеки вятър си има своята история.  Идеята дошла спонтанно. Рибарите сeдели на раздумка в култовата си кръчма „Морски сговор“, по името на славното им сдружение, когато решили да наименуват улиците си. Обаче в никакъв случай не трябвало да бъдат баналните и изтъркани „Морска“, „Рибарска“ или „Капитанска“.  „Тук трябва да надминен всички по оригиналност и да им покажем, че рибарите не са случайни хора“, решили вкупом морските. И тогава някой предложил- имената да са на ветрове. Мелтем и  карпуз-мелтем Например едната улица ще се зове „Мелтем“. Това е източен вятър, който духа през лятото. Появява се обикновено в края на август и през септември. Някои го наричат „карпуз-мелтем“, защото сезонът му е, когато зреят дините. Другата улица е „Сироко“. Това е далечен източен вятър. Далечен, защото не се съобразява с температурните разлики, познат е по цялото Черноморие и с една дума не е местен. За разлика от тукашните му побратими- бризовете. „Те духат сутрин от брега към морето, защото в тази част от деня водата е по- топла от сушата.Следобед, посоката им е от морето към брега. А вечер всичко утихва“, разказва председателят на сдружението „Морски сговор“ Димитър Янчев. „Улица „Бриз“ обаче няма да има, защото е много тривиално“, обяснява той.  Следващият вятър-кръстник е „Боненте“. Той е сутрешен и е бриз. Местен вятър е и духа само по бреговата ивица. „Лодоз“ пък духа от югозапад, в канала, по който се влиза в рибарското селище. Затова и на негово име улица ще има, обясняват радостно морските. В селището живеят над 200 души, а лодките са 1000, тъй като някои имат повече от една. Сега, като се въведе ред с адресите, всичко ще се опише- кой рибар къде живее, колко лодки има…Защото идеята е селището да стане туристическа атракция. Да идват туристите и да видят уникалния бит на българските рибари. Опасано от няколко канала, по които лодките излизат на риболов и влизат после с натежели мрежи, селището Ченгене скеле наистина е много живописно. Една от рибарските улици обаче няма да носи името на вятър. Тя отдавна е наименувана „Консервна“. За това име ги вдъхновил романът на писателя Джон Стайнбек „Улица Консервна“.  „Чели сме и знаем“, клатят глави морските вълци. Хижите там били все на хора, приличащи на героите. Такива – облъскани от съдбата, обясняват те. „Улицата на консервните фабрики в Монтерей, Калифорния, е цяла поема, смрад, проскърцващи звуци, особена светлина, песен, навик, носталгия, блян…“, пише Стайнбек. Улицата на Ченгенето е тясна и малко неугледна, но пък по нея тръгват всеки ден с надежда за слука към своя храм- морето. Един от живеещите на улица „Консервна“ вЧенгене скеле е Сталин Илиев. „Труд“ вече писа за изключително опитния риболовец, кръстен на Йосиф Висарионович, защото навремето „това се смятало за престижно“. Той е носител на наградата за нематериално културно наследство, понеже е вече почти единственият , който умее да плете и курдисва мрежи. Един отмиращ занаят, който Сталин иска да завещае на някой младок и да бъде спокоен, че има наследник. Иначе, от 40 години е в морето. Роден е в Северна България, израснал в София, но в Бургас дошъл да кара войниклъка и тук си останал. Много е възможно като са тръгнали към промени, риболовците да решат да сменят името и на селището си. Доста от тях отдавна не го харесват. Лека му пръст, бившият кмет Стоян Сербеза, разказваше, че това име е заради близкия пристан, на който преди години цигани товарели въглища за Истанбул. Ченгене скеле означава „циганския залив“, което не приляга никак на обитаваното от морските култово място. Въпреки че ветровитите имена на улиците са били подложени на обществено обсъждане, засега никой не е повдигал темата за тотална смяна на името на Ченгенето. Ветровете и улиците, ще бъдат гласувани на следващата сесия на общинския съвет, като докладната записка внася съветникът Веселин Пренеров, обясниха от община Бургас. Иначе патронът на селището е Свети Николай Чудотворец, в чест на който има издигнат и параклис. Светецът обаче тук почитат и на 6-и декември, но най- вече на 19- и , по стар стил. Целта е да им дойдат повече гости, защото на 6- и има много именници, пък е и празник на Бургас и всички са много заети. Традиционно на празника от сутринта поне три казана започват да къкрят до кръчмата „Морски сговор“. Чорбата се прави обикновено от цаца, граца и чернокоп. И понеже много морски вълци се навъртат наоколо, всеки, който мине, дава акъл как трябва да се свари курбанът от риба. Каквото и да си говорим, рибарите тук са открай време спецове по кръщаването. Буквално ври от прякори, а някои си имат по два. Например Сталин е по-известен като Сулката, кметът Димитър Янчев- Брадата, бай Янко- Попчето, Гошо Терсенето, Дънди Крокодила (много приличал на КлинтИстууд), Гошо Изгорелия, Гошо Чикагото и др. Кръщават си също и лодките- някои на имената на жените си. „Като се ожених първия път, кръстих лодката на жена ми, но се разведох и го изтрих. После написах името на втората си жена, но пак се разведох и пак го изтрих. Сега е на третата, но не знам докога“, разказва един от обитателите на Ченгенето. Сталин няма лодка и няма такъв проблем. Но разказва, че младее, защото няма жена, която да го тормози. Само това оставало, и без това рибарлъкът бил достатъчно уморителна и тежка професия.", "date": "2017.10.07", "title": " Рибари кръщават улици на ветрове\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%80%d0%b5%d1%89%d1%83-%d0%bf%d1%83%d1%82%d0%b8%d0%bd-%d0%b2-%d1%80%d1%83%d1%81%d0%b8%d1%8f-%d0%bd%d0%b0%d0%b2%d1%80%d1%8a%d1%85-65-%d1%82/", "text": "За този час в Санкт Петербург е планиран голям протестен митинг срещу руския президент Владимир Путин. Демонстрацията е част, а се очаква да бъде и кулминацията на серия подобни прояви в Русия, организирани по призив на опозиционера Алексей Навални. Те съвпадат с рождения ден на Путин, който навършва 65 години, предаде  . „Путин е крадец!“ и „Свобода на политзатворниците!“ скандираха във Владивосток привържениците на Навални, който в понеделник беше вкаран в затвора за 20 дни заради свикване на неразрешени митинги, а освен това избирателната комисия обяви, че той няма право да се кандидатира за президент, защото има условна присъда за злоупотреби. „Ако Путин смята, че реалният му рейтинг е 86%, тогава какъв е проблемът. Защо трябва да се възпрепятстват така кампаниите на Алексей Навални и на другите кандидати?“ – беше един от основните въпроси, задавани на на протестните демонстрации. Съобщава се за поне един арестуван на Пушкинския площад в Москва, където отново на неразрешено мероприятие се събраха около 700 привърженици на Навални. Изборите ще се проведат през март 2018 година, а кандидатурите се очаква да бъдат обявени в края на ноември или началото на декември. Путин още не е обявил дали ще се кандидатира за четвърти президентски мандат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " Протести срещу Путин в Русия навръх 65-тия му рожден ден"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%bf%d1%80%d0%b5%d0%b4-%d0%bc%d1%83/", "text": "Няколко души пострадаха, след кола се вряза в пешеходци пред Музея по естествена история в Лондон. Според очевидци, автомобилът се е движил с висока скорост по булеварда, след което се е качил на тротоара и е помел пешеходците. На място са изпратени няколко линейки, но не се съобщава за хора в тежко състояние. Шофьорът е арестуван. Все още не са известни мотивите му, както и дали става дума за инцидент или терористично нападение, информира  Нивото на опасност от атентати във Великобритания е на предпоследната степен. Три от петте нападения от началото на годината, бяха извършени с превозни средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " Автомобил се вряза в пешеходци пред музей в Лондон (ВИДЕО)"}
{"url": "https://trud.bg/%d1%81%d0%be%d1%86%d0%b8%d0%be%d0%bb%d0%be%d0%b3%d1%8a%d1%82-%d0%bf%d1%8a%d1%80%d0%b2%d0%b0%d0%bd-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83-3/", "text": " – Вижте, когато става въпрос за сделки за милиарди, скандалът дебне зад ъгъла. Нямаше как да го няма. Всеки, който се прави на изненадан от горещите страсти, трябва да е наясно, че скандал така или иначе щеше да има. Отделно е световна мода е да се радикализира политиката. Дали ще гледаме левицата или десницата – няма значение, защото и на двата полюса блика радикализъм. Щом президент на щатите е Тръмп, коментарите стават излишни. Отдавна е ясно, че все повече се търси много ярко, много скандално –  котиращо се в социалните медии поведение. Тук не е важен фактът, а имиджът, познат ни вече като постистина. Точно затова на първа линия са политически анализатори, медии, тоест хора, които обясняват света. Затова и толкова много се харчат всичките тези медийни бомби и затова изглежда толкова скандално всичко.  – Ако говорим сериозно нищо скандално в темата с избора на самолети, защото и трите основни действащи лица са на едно и също геополитичско поле – и Радев, и Борисов, и Каракачанов. Те не просто са в една тоналност, а в тоналност, в която са и огромна част от българите.  Нито много на запад, нито много на изток. Една балансьорска позиция, а не както предишната държавна двойка – президент и премиер. Единият говореше евроатлантически, а другият – балансьорски. Този път геополитически разлики няма, а темата за самолетите е геополитическа и затова мисля, че може да се намери един по-държавнически подход. И мисля, че и Радев, и Борисов ще потърсят този подход.  – Всъщност мен не ме изненадва това, нито ме скандализира по две причини. Първо, ние казахме, че това ще се случи. Много ясно си спомням, че за вестник „Труд” още преди време сме го говорили, че атаката срещу Радев ще идва от партията ГЕРБ, а пък Борисов ще помирява. И второто, заради което това не е изненада е, че ГЕРБ винаги е звучала биткаджийски. Това й е работата. Докато Борисов през последните години винаги е действал миротворчески. Всичко се случва като по учебник.  – Делян Добрев беше свежо лице и затова в ГЕРБ ги заболя толкова много. БСП спечели няколко неща в тази ситуация и след тези три скандала – Антон Тодоров, Добрев и полемиките Радев – Борисов. Първото нещо, което спечели е нов сюжет, който уж е стария, ама е нов. Старият сюжет беше от типа БСП излизат на пресконференция и заявяват „ГЕРБ са корумпирани”, на което ГЕРБ отвръщаха „Ама и вие сте корумпирани” на контра пресконференция. Този сюжет не само зацикли, но влезе и в баналността, защото какво по банално от това управляващи и опозиция да се карат и понеже влезе в някакъв скучен ритъм, дистанцията между ГЕРБ и БСП си остана. На БСП й трябваше пробив и сега без много да иска намери пробив, защото темата за корумпираността се прехвърли, или преблече в дрехите на местното самоуправление. Разликата е очевидна, защото местното самоуправление е опорният крак на ГЕРБ. Това е самият ГЕРБ. Когато стреляш там, значи стреляш в сърцето. Второто, което БСП спечелиха е, че се синхронизираха с президента, нещо, което напоследък не изглеждаше много актуално. Даже напротив – президентът напоследък звучеше дори близо до десните либерални хора. Върна едни закони, втори закони, изказа се за Висшия съдебен съвет и не звучеше като БСП. Сега биейки по Радев, ГЕРБ го пакетира с БСП, защото ГЕРБ блъска Радев и му казва „ти си крило, не си център. Борисов е центърът, той обединява, а ти разединяваш. Борисов е по-президент от тебе!”  Хубаво, но изтласквайки Радев ти го пакетираш към БСП, а на БСП тази добавка й е полезна.  – Да, а сега Борисов излизайки на битка с Радев, се заяви като „Аз и моите беквокали”, срещу Радев и неговите беквокали. Така той раздели светът на синьо и червено, а след като го разделяш по този начин печелят и сините и червените, но на левицата това и трябваше повече. И така се случи, че еманципирания президент сега е върнат в червените редици.  Третото нещо, което БСП спечели от тази ситуация е, че получи коз да говори за пропаст между Борисов и Цветанов. Помните как покрай поисканата оставка на Делян Добрев и след това неприета от парламента, Корнелия Нинова говореше за бламиране на премиера от собствената му група. Аз продължавам да вярвам, че това не е вярно, но БСП използваха възможността и обяснява с причина и без причина, че това е така и между другото звучат убедително. Ето как без много усилия, БСП спечелиха три неща.  – Точно така е и то даже, как да кажа, на най-лесното се изложиха ГЕРБ. Те направиха трудното – взеха изборите в Хасково, и доколкото ми е известно с огромната заслуга точно на Делян Добрев. Биха в Хасково и когато остана по-лесното и по-важното – да реформират Хасково, се провалиха. Доста нелепо.  – Да, да. Те вече гонят противника. Всяка една партия страда от това. По места нещата изглеждат отчайващо понякога, въпросът е, че ГЕРБ победи на повечето места и сега партията страда от собствената си победа. Сигурен съм обаче, че ГЕРБ няма да останат длъжни, те ще започнат да изваждат „истини” и битката между двете основни партии отново ще зацикли.  Кратката равносметка е, че в този мач точка отбеляза БСП, точка отбеляза и Радев, ако търсим кой е победил в сагата. Радев спечели, защото когато партията ГЕРБ го нападна, той отказа да се сражава с партията, а с лидера. Борисов обаче не каза „И аз ще се сражавам с теб”, а потърси примирие. Привържениците на Радев ще видят в това победа. А очевидно и президентът е избрал енергична, амбициозна, леко даже опасна тактика – винаги напред. Борисов го осъзнава това, но не отвръща фронтално, защото той притежава този инстинкт да държи най-опасните си противници близо до себе си. Той така направи и със Слави Трифонов, като припозна неговата кауза. Ако се направи анализ, Трифонов е по-опасен за БСП, а не за ГЕРБ, но ГЕРБ приеха референдума като своя кауза също и си присвои вълната на протест. По същия начин се опитва да държи близо до себе си и Радев, но не само заради инстинкта си, но и защото идва председателство, пък не върви премиер и президент да са скарани. И последната причина е, че през последните години му отива и му харесва ролята на баласьор. Резултатът от всичко това, е че се оформи една втора камара в политическия живот. Борисов и Радев са като горната камара на парламента, а останалите в долната. Между другото и това ще се запечати в съзнанието на хората – двама генерали, и двамата дошли на вълната на протеста, и двамата мъжкари, и двамата биткаджии.  – Да, така е. Във всеки случай този преграден огън, който избълва Радев, целеше да покаже, че срещу него се води война и подсказа на противниците си, че трябва това да спре.  – „Галъп Интернешънъл” прави постоянно изследвания. Имаме представа как изглежда Слави на политическата сцена. Ние бяхме първата агенция, която заяви неговото присъствие, още преди време. Известно е личното ми мнение за референдума на Слави, но тук ще говоря като изследовател. Ако бъда откровен, тепърва ще се видят електоралните нагласи за Трифонов, но вече може да се видят нивата на доверие. През последните месеци около една трета от българите казват, че имат доверие на Слави Трифонов, което е много. Това е съизмеримо с Борисов. А що се отнася до евентуално за отношението към едно движение на Слави, то около една пета от българите казват, че биха имали доверие в него. Това също е много и показва какви са празнините в политическата сцена. Но бързам да кажа, че това не са електорални нагласи – това са най-общи нива на доверие. Когато тръгнеш да влизаш в политиката обаче, рискуваш доверието си.", "date": "2017.10.07", "title": " Социологът Първан Симеонов пред „Труд“: Биейки по Радев, ГЕРБ го пакетира с БСП"}
{"url": "https://trud.bg/%d0%be%d1%80%d0%b0%d0%bd%d0%b6%d0%b5%d0%b2-%d0%ba%d0%be%d0%b4-%d0%b7%d0%b0-%d0%be%d0%b1%d0%b8%d0%bb%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%b2-18-%d0%be%d0%b1%d0%bb%d0%b0%d1%81%d1%82/", "text": "За 18 области в страната е в сила оранжев код за обилни валежи, за останалата част от страната – кодът е жълт, сочи справка на сайта на Националния институт по метеорология и хидрология към БАН. Оранжевият код е обявен за областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Добрич, Варна, Бургас, Ямбол, Хасково, Кърджали и Смолян. Сумарните количества ще са между 35 и 60 л/кв.м. Жълтият код е в сила за областите Видин, София – град, София – област, Перник, Кюстендил, Благоевград, Пазарджик, Пловдив, Стара Загора и Сливен. Сумарните количества ще са между 25 и 35 л/кв.м. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " Оранжев код за обилни валежи в 18 области в страната"}
{"url": "https://trud.bg/%d0%b7%d0%b0-%d1%80%d0%b0%d0%ba%d0%b8%d1%8f%d1%82%d0%b0-%d1%84%d0%b5%d0%b9%d1%81%d0%b1%d1%83%d0%ba-%d0%bb%d0%b8%d0%b1%d0%b5%d1%80%d0%b0%d0%bb%d0%b8%d1%82%d0%b5-%d0%b8-%d1%83%d0%bc%d0%b1%d0%b5%d1%80/", "text": "Преди време Боб Дилън беше написал един стих, в който се казваше следното:  „Сприхав дебелак  с корем, навярно взет под наем  стоварва юмрук в лицето на жена си  а после хуква на събрание  в защита на човешките права”. Хубаво е чат – пат, когато ни обземе така наречения мозъчен запек, да отворим някоя класическа книга.  Като оная – „Декамерон”, която един чичо искаше да извадим от учебниците само преди седмица. В хубавите стари книги има отговори на много от глупостите, с които се сблъскваме днес. Дълъг преход към един текст, който не знам откъде да подхвана. Но да започнем поред.  Преди около две седмици, една вечер, съвсем случайно попаднах на снимка на активистка на феминистко движение. Подчертавам – снимката бе разпространена от световната преса. На снимката дама с мрачен и зъл интерфейс, очила и къса коса стоеше начело на група протестиращи с фланелка с надпис на английски – „Белите мъже са терористи”. Споделих снимката без въобще да се замисля, че това може да не се хареса някому – някак наивно продължавам да вярвам, че хората, каквито и да са, имат чувство за хумор, а защо не – чувство за самоирония. На другия ден ме чакаше изненада – снимката я нямаше, а Фейсбук ми изпрати съобщение, че получавам забрана да публикувам в профила си за 24 часа, поради „език на омразата”. Съответно в съобщението се казваше, че забраната на профилът ми е направена след колективен доклад (а за да е ефективен един доклад трябват около петдесетина докладващи, демек – организация). Ядосах се, защото нито съм си помислял, нито някога съм употребявал език на омразата. На следващият ден 24 часовата карантина изтече. Всичко продължи както си беше и преди това, до момента, в който само 24 часа по-късно получих втора забрана – този път за 3 денонощия. Причината – статус от 2013 (представяте ли си, тези, които са ви се ядосали започват да ви ровят профила и търсят за какво да се хванат). В статуса се разказваше как по време на протест някой се включил „на живо“ в предаването на Милен Цветков и го обидил (и е цитирана думата, с която подпийналия зрител е нарекъл Милен).  Шах и мат! Познати, които са влезли вече в тоя кръговрат на доклади ме предупредиха – това е втори доклад, третия ще е за седмица, четвъртия – за месец а при пети е напълно възможно да излетиш завинаги от Фейсбук.  А аз имам много познати, които бяха забранени след доклади във Фейсбук, защото либералната полиция ги е докладвала организирано. Например моят фейсбук приятел Стефан си правеше експеримент – два пъти пусна като статус думата „негър“ и за този си експеримент отнесе два пъти забрани – за 24 и 48 часа, защото тази дума е била докладвана…  Е, и аз се намирам вече в кръговрата на докладите. И всичко това, само и единствено защото съм си позволил да пиша с по-некоректен език от онзи, на който пластмасовата либерална общност се опитва да ни накара да говорим. Друг пример – за да се пошегувам с полиаморните бракове (в които няколко души, поне трима на брой, а защо не и 13 могат да се вземат докато смъртта ги раздели или каквото там друго може да разделя).  Или с това, че думата „циганин“, заклеймена от разни либерални организации би била нелепо изчезваща от заглавия като „Цигански напеви“ от Пабло Сарасате, рапсодия „Циганка“ от Равел или, не дай си боже – култовата лента „Циганско време“ на Костурица (доста тъпо, защото ако се казваше „Ромка“ от Равел или „Ромско време“, щяха да си помислят, че става дума нещо за Рим). Или да се избъзикам с думата „джендър”, измисляйки си нова ЛГБТИ (Лесбийки, гей, бисексуални, транссексуални и интерсексуални, б. р.) и БХК политкоректна серия от сагата „Междузвездни войни” с името „Завръщането на джендърите“. Заради такива игри на думи и заради подобни игри на снимки забраните започнаха да валят върху мен като пролетен дъжд посред есен. Това е моята историйка. Нищо особено. А сега изводите от нея. Помните ли, че в „Името на розата“ на Умберто Еко всичко се въртеше около една книга на Аристотел, в която се говореше за смеха. И как именно тази тема – за смеха – беше табу за религиозния орден и как един от монасите беше намазал страниците на книгата с отрова, за да може всеки, който я прочете, да умре. Днес сме изправени пред подобен казус. Можем да сме сатирични, но само ако си подбираме внимателно към кого, защото имаме либерална милиция – доброволци и всякакви неокомсомолски тимуровци, които могат да се подиграват с вас, да се гаврят с каквото си решат, да пишат срещу кирилицата, срещу традиционната религия у нас, да пишат, че турското робство е фикция и че си ни е било много добре, но когато вие дръзнете дори съвсем лекинко да се пошегувате на някоя от темите – табу, ще получите наказание.  Организиран донос за „език на омразата“, за да ви деактивират акаунта. Организирано тролене. Последна инстанция – съд, защото вие нямате право да се смеете, ако засегнете тема – табу, като например джендър – неутралните играчки или полиаморни бракове. Как казваше Маяковски:  „Молчать  не рассуждать!“. Имал съм случай да се опитвам да споря с ЛГБТИ активистка, при който на втория ред от спора ни тя забравя, че езикът на омразата не включва следните изрази – „Дебела свиньо, умри, така и така си 200 кила, явно си болен от диабет и имаш хормонален дисбаланс, ти, торба с л**на“… В този случай езикът на омразата не е език на омразата, а справедлив гняв на подтиснати и унижени хора. Да, ама не. Ако всички сме равни, то сме равни и в това, че могат да се шегуват с всеки един от нас.  И това е прекрасното на демокрацията – че имаме равни права и равни отговорности. Не деля и никога няма да деля хората на гей и хетеро. Не деля хората и на социалисти, либертарианци, еколози, националисти, десни, леви и средни. Урокът, който научих в последните години е, че сред всички общности има читави и нечитави хора. Има такива, които ще защитят теза, ще спорят, ще вадят своите източници на информация срещу вашите такива. Но няма да излязат от добрия тон. Има обаче и други хора. Наричаме ги „ракиени”. „Ракиени“ патриоти, които, когато треснат три гроздови, започват да говорят за България на три морета и за рептилите, масоните и извънземните, които съсипват KLETA MAJKA BALGARIQ.  Има „ракиени“ консерватори, които ще ви заговорят по такъв начин за живота, че ще ви се приииска да сте се родили по времето на бай Вълко Червенков, за да вкусите свободата. Има „ракиени“ еколози, от които ще намразите и природа и атмосфера и стратосфера и биосфера и каквато още сфера се сетите в тоя клет живот. Има и „ракиени“ либерали, които изповядват човеколюбивата идея – „аз съм либерал и бих застрелял всеки, който не е либерал“. Има всякакви хора, но аз не ги деля с тия популярни определения, защото те всичките съдържат думата „ракиени“ в себе си и това може да ви покаже съвсем ясно къде се корени тяхното истерично верую.  Деля хората на добри и лоши. И на хора, които мажат страниците на разни книги с отрова и други, които, въпреки отровата ще прочетат книгите докрай. Но в едно съм категоричен – когато цели групи от хора, организирани от НПО-та започнат да диктуват една неомилиционерска среда на доклади, троления и заплахи със съд, то това означава, че имаме проблем с модела на обществото ни. Честно казано, тоя дълъг текст трябва да свърши тук някъде. И да, знам, че ще бъда обвинен, че правя от мухата слон, че, едва ли не, използвам този дребен проблем със собствената ми две карантини от Фейсбук, за да правя политически внушения срещу либералите и борците за граждански права. За това тук е времето да кажа отново. Намирам себе си по – скоро за либерален човек. Освен това съм и различен – тежа 150 кила и често съм обект на обиди и присмех именно заради това. Само че моята либералност се корени не в идеята – „аз съм дебел и искам всички да сте дебели“, а в идеята – „аз съм дебел и какво от това“.  Най – вероятно третия доклад срещу профилът ми вече се готви от някоя затворена група активисти. Все тая. Направих си нов, резервен профил и ако сегашният бъде затворен, ще премина на резервния. Но няма да спра да се шегувам с идиотщината, която ни е обзела, защото, както казваше Бекет, няма нищо по – смешно от нещастието… Ние тоя либерализъм с НПО-та сме го взели и без доклади няма да го дадем…", "date": "2017.10.07", "title": " За ракията, фейсбук, либералите и Умберто Еко\t\t\t"}
{"url": "https://trud.bg/%d0%bc%d0%b0%d0%b4%d1%80%d0%b8%d0%b4-%d1%83%d0%b4%d1%8a%d0%bb%d0%b6%d0%b8-%d0%bf%d1%80%d0%b5%d1%81%d1%82%d0%be%d1%8f-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82/", "text": "Испанското министерство на вътрешните работи удължи престоя на около 6 хиляди гвардейци и полицаи в Каталуния до 18 октомври. Силите на реда бяха изпратени в автономната област, за да гарантират сигурността в дните около  , проведен миналата неделя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " Мадрид удължи престоя на националната полиция в Каталуния"}
{"url": "https://trud.bg/%d0%b5%d0%ba-%d0%be%d0%b1%d1%8f%d0%b2%d0%b8-%d0%bc%d0%b0%d1%89%d0%b0%d0%b1%d0%bd%d0%b0-%d0%b4%d0%b0%d0%bd%d1%8a%d1%87%d0%bd%d0%b0-%d1%80%d0%b5%d1%84%d0%be%d1%80%d0%bc%d0%b0/", "text": "Европейската комисия обмисля мащабна данъчна реформа, която цели да прекрати ДДС-измамите в Европейския съюз. Брюксел е взел на прицел и някои от държавите членки, които предоставят специални данъчни облекчения на големи мултинационални кампании. Целта е всички дружества да плащат данъците си там, където реализират печалбите си. Заради недостатъците в системата на ДДС в Европа, всяка година недобросъвестни компании избягват плащането на данъци на стойност до 150 млрд. евро. Това са средства, които вместо да отидат в държавните бюджети, често се използват за финансиране на престъпни организации и тероризъм, информира БНТ. Затова Еврокомисията предлага най-мащабната данъчна реформа за последните 25 години, свързана с премахване на данъчни облечения и избягване на плащането на ДДС. Комисарят по данъчните въпроси Пиер Московиси се надява новата система да влезе в сила още през 2020 година. От Брюксел предлагат създаването на единен портал за ДДС във всички членки на ЕС. Ще се премахнат схемите за облекчения и възстановяването на данъка при трансгранични сделки. Ако предложенията бъдат приети, в бъдеще облагането ще става в страната, където се намира крайният потребител на покупката или услугата. ЕК огласи и мерки срещу предоставянето на специални държавни данъчни облекчения за мултинационални компании. „Данъчните облекчения, предоставени от Люксембург са спестявали на „Амазон“ данъци в продължение на повече от 8 години, между май 2006 и юни 2014. „Амазон“ сега трябва да възстанови незаконни данъчни облекчения в размер на около 250 милиона евро“, даде за пример комисарят по конкуренцията Маргрете Вестегер. Компаниите ще плащат налози там, където реализират печалбите си, а не в страни с облекчени данъчни режими. Еврокомисията даде Ирландия на съд именно заради предоставянето на специални предимства на друга голяма компания – „Епъл“. Заради битката й с мултинационалните компании и опитите им да избягват данъци в Европа, комисарят по конкуренцията си спечели прозвището „желязната Вестегер“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " ЕК обяви мащабна данъчна реформа\t\t\t"}
{"url": "https://trud.bg/%d0%bf%d0%b5%d1%82%d1%80%d0%be%d1%85%d0%b0%d0%bd-%d0%b5-%d0%b7%d0%b0%d1%82%d0%b2%d0%be%d1%80%d0%b5%d0%bd-%d0%b7%d0%b0%d1%80%d0%b0%d0%b4%d0%b8-%d0%bf%d0%b0%d0%b4%d0%bd%d0%b0%d0%bb%d0%b8-%d0%b4/", "text": "Ограничено е движението за всички видове моторни средства през прохода „Петрохан“, от село Гинци до село Бързия. В участъка са паднали дървета от натрупания по тях мокър сняг, съобщиха от пресцентъра на Агенция „Пътна инфраструктура“. Обходният маршрут е през Искърското дефиле. Целта на предприетото ограничение е опазване живота и здравето на пътуващите и безопасност на движението.Необходимо е шофьорите да карат внимателно и със съобразена скорост. Шофьорите, на които им предстои пътуване през високопланинските проходи да не тръгват с летни гуми и да карат внимателно. В планините вали сняг, съветват от пътната агенция. „Въпреки отправените предупреждения от последните два дни има шофьори, които не се съобразяват с метеорологичната прогноза и с поведението си на пътя застрашават и затрудняват безопасното пътуване на всички останали, и възпрепятстват работата на пътноподдържащите фирми“, посочват от АПИ. Проходите, на които се очакват снеговалежи, са: „Петрохан”, „Троянски”, „Шипка“, „Републиката“, „Ришки”, „Айтоски”, „Котленски”, „Дюлински”, „Твърдишки”, „Обзорски”, „Печинско”, „Вратник”, „Превала”, „Предел”, „Рожен” и „Пампорово”. Пътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ –  ,  , както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " „Петрохан“ е затворен заради паднали дървета\t\t\t"}
{"url": "https://trud.bg/500-%d0%b3%d1%8e%d0%b7%d0%bb%d0%b5%d0%bc%d0%b8-%d0%b8%d0%b7%d0%bb%d0%b0%d0%bf%d0%b0%d1%85%d0%b0-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%b2-%d0%b3%d1%80%d0%b0%d0%b4%d0%b8/", "text": "Гостите на 5-ия Фестивал на гюзлемето в шуменското село Градище изядоха 500 вкусни банички, приготвени по специална рецепта. Всяка година местните домакини разточват тесто пред гостите и показват точно как се прави вкусния деликатес. Класическата плънка е от сирене, много е важно е запичането. После има и пържене в олио, и масло, обяснява секретарят на читалище „Отец Паисий-1931“ Юке Хюсеин, която е една от майсторките. Пекарни из страната също правят гюзлеми, но грешката им е, че слагат мая в тестото, а правилно е сода, издават рецептата от селото. Гюзлемите вече са запазената марка на Градище, а на празника винаги има и богата културна програма. Тази събота кулинарите изпревариха лошото време и пяха, и играха преди да завали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " 500 гюзлеми излапаха на фестивал в Градище"}
{"url": "https://trud.bg/%d1%81%d0%b0%d1%89-%d0%be%d0%b4%d0%be%d0%b1%d1%80%d0%b8-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0-%d1%81%d0%b8%d1%81%d1%82%d0%b5%d0%bc%d0%b8-%d0%b7%d0%b0-%d0%bf%d1%80%d0%be%d1%82/", "text": "Държавният департамент на САЩ одобри възможната продажба на Саудитска Арабия на системи за противоракетна отбрана ТХААД на приблизителна стойност от 15 милиарда долара. Това съобщи Пентагонът, цитиран от  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " САЩ одобри продажба на системи за противоракетна отбрана ТХААД на Саудитска Арабия"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%be%d0%b5%d1%85%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d1%81%d0%b5%d0%ba%d1%86%d0%b8%d1%8f-%d0%b2-%d1%81/", "text": "Полицаи поеха охраната на помещението в шуменското село Цани Гинчево, където в неделя ще се проведат частични избори за кмет на кметство. В населеното място има една секция. Служители на РУ-Каолиново ще следят за спокойствието и за недопускане на нарушаване на обществения ред. Ще реагират и на подадени сигнали при нарушения на Изборния кодекс. По време на изборите полицейските служители ще бъдат разположени вън от секцията. Няма да допускат лица с поведение накърняващо добрите нрави, както и въоръжени, и носещи предмети опасни за живота и здравето на гражданите, съобщават от полицията. При необходимост и след постъпило искане от страна на председателя на секционната избирателна комисия служителите на МВР могат да окажат съдействие за възстановяване на реда в секцията. До частичните избори в населеното място се стигна след като досегашният кмет трети мандат реши се да се откаже от поста и стана шофьор на автобус. Трима са кандидатите за стола му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " Полицаи поеха единствената секция в с.Цани Гинчево"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-%d0%b1%d0%b5%d0%b6%d0%b0%d0%bd%d0%b5%d1%86-%d0%b2-%d1%88%d0%b2%d0%b5%d0%b9%d1%86%d0%b0%d1%80/", "text": "Бежанец на 38 години от Шри Ланка бе застрелян и убит от швейцарската полиция, след като нападна други двама търсещи убежище, предава Reuters . Полицията в градчето Брисаго, което се намира в кантона Тицино заяви, че е била извикана в бежански център по сигнал за насилие. Полицаите са ескортирали двама бежанци в сградата, където те са били нападнати от трети с нож. „За да гарантират сигурността на всички присъстващи, от кантонната полиция са застреляли и ранили агресора“, заявиха властите. По-късно мъжът е починал от раните си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " Полицаи застреляха бежанец в Швейцария, заплашил други двама с нож"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-cinelibri-2017-%d1%81%d0%b2%d0%b5%d1%82%d0%bb%d0%b8%d0%bd%d0%b0-%d1%81%d1%8f%d0%bd%d0%ba%d0%b0-%d0%b8-%d0%b4%d0%b2%d0%b8%d0%b6%d0%b5/", "text": "Третото издание на „Синелибри” (11-22 октомври) ще предложи на публиката уникална съвкупност от киносъбития, литературни премиери и музикални импресии. Билетите за всички филми за всички прожекции в София са в продажба. Освен тържественото откриване на 11 октомври в зала 1 на НДК с филма „По действителен случай” на Роман Полански и церемонията по награждаване на 14 октомври в зала 1 на НДК с прожекция на „Ана Каренина. Съдбата на Вронски”, зрителите вече могат да видят програмата на 31 пълнометражни с 150 прожекции в столицата. Конкурсната програма на „Синелибри” включва 8 адаптации на литературни творби – както класически, така и съвременни, създадени през последните две години. Сред тях са „Вечерята” (по романа на Херман Кох), „История на красотата” (по бестселъра на Никол Краус), „Изгубеният град Z” (по книгата на Дейвид Гран), „Завръщане в Монтаук” на Фолкер Шльондорф по Макс Фриш, „Истанбул червен” на режисьора и писател Ферзан Йозпетек, „Изгубените” на София Копола (която отнесе наградата за режисура в Кан) и „Ана Каренина. Съдбата на Вронски” – свежа интерпретация на безсмъртната литературна класика. Част от конкурса е и последният филм на големия руски режисьор Павел Лунгин – „Дама Пика” по Пушкин, който ще бъде представен в зала „България” в петък, 13 октомври, в съпровод с две арии от едноименната опера на Чайковски. Паралелната програма има няколко фокуса: кинокласики, съвременен прочит на класиката, съвременни продукции, документални филми. В списъка на съвременните продукции са заглавия като „Бунтовник в ръжта”, „Предчувствие за край” (по романа на Джулиан Барнс, спечелил му „Букър”), „Светлина между два океана” с любимците на публиката Алисия Викандер и Майкъл Фасбендер, новия филм на Серджо Кастелито – „Фортуната” (донесъл награда на Жасмин Тринка в Кан) и разкошната продукция за малки и големи, номинирана за Оскар – „Моят живот като Тиквичка”. Оригинален прочит на класически литературни произведения се явяват заглавия като „Треска за лалета”, смайващият еротичен трилър „Слугинята” (близо 60 награди и 85 номинации!), „Дневникът на една камериерка” (по Октав Мирбо) и „Братовчедката Рейчъл” по романа на Дафни дю Морие. Вечната филмова класика е представена от лентата на Луис Бунюел „Дневна красавица” (с Катрин Деньов и Мишел Пиколи) и „Дона Флор и нейните двама съпрузи” по едноименната творба на Жоржи Амаду.", "date": "2017.10.07", "title": " Фестивалът CineLibri 2017: Светлина, сянка и движение"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2-%d0%b3%d1%8a%d1%80%d1%86%d0%b8%d1%8f-%d0%b7%d0%b0-%d0%be%d1%82%d0%b2%d0%bb%d0%b8%d1%87%d0%b0%d0%bd/", "text": "Съдът в Солун осъди на 10 години затвор 43-годишен български гражданин, признат за виновен, че е държал 26-годишна своя сънародничка за заложник в град Кукуш в северната част на Гърция, предаде Ekathimerini. Мъжът я е държал заложник три месеца, по времето на които я е карал да върши земеделска работа през деня, а през нощта я е изнасилвал. Жената успява да избяга миналия ноември и сигнализира полицията, която арестува насилника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.07", "title": " Осъдиха българин в Гърция за отвличане\t\t\t"}
