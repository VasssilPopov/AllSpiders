{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b2%d0%be%d0%ba%d0%b0%d0%bb%d0%b8%d1%81%d1%82%d1%8a%d1%82-%d0%bd%d0%b0-gravity-co-%d1%8f%d0%b2%d0%be%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2/", "text": "Вокалистът на Gravity Co Явор Захариев е починал. Това потвърди пред   неговата сестра. В сряда той беше открит в безпомощно състояние, със счупен нос. Захариев беше . Неофициално от полицията обясниха, че няма следи от насилие и влизане с взлом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Почина вокалистът на Gravity Co Явор Захариев"}
{"url": "https://trud.bg/%d1%85%d0%b0%d0%be%d1%81-%d0%b2-%d1%82%d1%83%d1%80%d0%b8%d0%b7%d0%bc%d0%b0-%d0%b7%d0%b0%d1%80%d0%b0%d0%b4%d0%b8-%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b0%d0%bf%d0%b0%d1%80%d0%b0%d1%82/", "text": "Бизнесът мисли за регистрация в чужбина  Част от туристическия бизнес обмисля да “емигрира” в чужбина заради промените в Наредба Н-18, която изисква от бранша да регистрира онлайн магазини и софтуера си за управление. Десетки хотели вече са се регистрирали, но нито една компания, която предлага софтуерни услуги на туроператори не го е направила. На въпрос, отправен на годишната среща на Тревъл Академи в София, как ще работят туроператорите, ако нито една компания не регистрира софтуер за тях, представители на НАП ги посъветваха да говорят със своите доставчици и да ги убедят да го направят. Сред изискванията на НАП е софтуерът да е на български език, а браншът ползва предимно чужди разработки, които нямат българска версия. Така бизнесът или трябва да се обърне към определени български компании, или да убеди партньорите си, че трябва да променят кодовете си заради тях. Хотелите също трябва да регистрират онлайн магазини, ако приемат плащания през техен собствен виртуален терминал. Чуждите хотелски вериги с управление зад граница обаче нямат задължение да отговор", "date": "2019.04.05", "title": " Хаос в туризма заради касовите апарати"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d1%82%d1%8a%d1%80%d1%81%d0%b8-%d0%bf%d0%b0%d0%b7%d0%b0%d1%80-%d0%b7%d0%b0-%d1%84-35-%d0%b2-%d1%80%d1%83%d0%bc%d1%8a%d0%bd%d0%b8%d1%8f/", "text": "Белгия първа избра Ф-35 пред “Юрофайтър” Съединените щати обмислят да разширят продажбите на свърх-модерния си изтребител от ново поколение Ф-35 към път нови държави извън първоначалния кръг клиенти, сред които Румъния, Гърция и Полша. Това съобщи агенция Ройтерс като цитира писмено изявление направено пред камарата на представителите на Конгреса на САЩ от ръководителя на звеното за Ф-35 в Пентагона вицеадмирал Матиас Уинтър. Според него “бъдещи потенциални клиенти за продажби на въоръжение в чужбина включват Сингапур, Гърция, Румъния, Испания и Португалия”. Новината идва на фона на растящото напрежение между САЩ и Турция, свързано със забавяне на доставките на Ф-35 за Анкара, заради покупката на руските противовъздушни системи С-400, припомнят наблюдатели. “Локхийд-Мартин”, компанията производител на изтребителя, е разработила три различни модела на летателния апарат, които да бъдат въведени на въоръжение в армията на САЩ и на 10 други техни съюзници: Австралия, Белгия, Великобритания, Израел, Италия, Норвегия, Турция,  Холандия, Южна Корея и Япония. Миналата година Белгия стана първият нов клиент, избрал на Ф-35 пред офертата на “Юрофайтър-Тайфун”, с които да обнови остарелите си американски изтребители Ф-16.", "date": "2019.04.05", "title": " Пентагонът търси пазар за Ф-35 в Румъния и Гърция\t"}
{"url": "https://trud.bg/9-%d0%b1%d0%b5%d0%b1%d0%b5%d1%82%d0%b0-%d1%81%d0%b5-%d1%80%d0%be%d0%b4%d0%b8%d1%85%d0%b0-%d1%81-%d0%bf%d0%be%d0%bc%d0%be%d1%89%d1%82%d0%b0-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b0/", "text": "9 бебета са родени с помощта на общинската инвитро програма от началото на миналата година до края на януари 2019 г., съобщиха от дирекция „Здравеопазване“ в местната администрация. От 2015 г. общо 48 пеленачета са дошли на бял свят благодарение на програмата, за която бюджетът на Варна е осигурил общо 503 000 лв. За тази година двойки са предвидени 160 000 лв. Вариантите за финансиране са два – до 2000 лв. за двойки с репродуктивни проблеми, използващи собствен генетичен материал и при възраст на жената до 43 г., и до 3500 лв. – за такива, в които жената е до 48 г. и ще разчитат на донорски материал.  Право да кандидатстват имат двойки, които са изразходвали 4 опита за инвитро процедури, финансирани от Центъра за асистирана репродукция в столицата или тепърва трябва да се изследват за доказване на причината за репродуктивния проблем.", "date": "2019.04.05", "title": " 9 бебета се родиха с помощта на общинската инвитро програма"}
{"url": "https://trud.bg/%d0%bc%d0%b1%d0%b0%d0%bb-%d1%81%d0%b2-%d0%b0%d0%bd%d0%bd%d0%b0-%d0%bf%d0%be%d0%bb%d1%83%d1%87%d0%b8-%d0%bf%d1%80%d0%b8%d0%b7%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%bd%d0%b0-2019/", "text": "Варненската МБАЛ „Св. Анна“ получи приза „Болница на 2019 година“ в Националната кампания „Достойните лекари“ 2019, за който се състезаваха над 200 от водещите лечебни заведения в страната. Инициативата се провежда за трета поредна година при огромен интерес, като за първи път в рамките на кампанията се връчва и награда за болница, ползваща се с най-голямо доверие сред пациентите. Над 10 000 души са дали вота си за медици и лечебни заведения чрез онлайн гласуване в периода 18 март – 3 април. Медик от „Св. Анна“ спечели и индивидуалната награда в класацията, в която бяха номинирани над 500 лекари от различни специалности от страната.  Акушер-гинекологът д-р Станислав Славчев има 11 г. стаж като спешен медик, а от 2009 г. е част от екипа на клиниката по гинекология в „Св. Анна“ и е асистент към катедрата по Акушерство и гинекология в Медицински университет-Варна.  „Няма как да не сме признателни за доверието и високата оценка. На тази награда в МБАЛ „Св. Анна – Варна“ най-много й отива да я получат колегите от спешния център, тъй като това е спешната болница на Североизточна България“, коментира изпълнителният директор на здравното заведение д-р Красимир Петров.", "date": "2019.04.05", "title": " МБАЛ „Св. Анна“ получи приза „Болница на 2019 година“\t"}
{"url": "https://trud.bg/%d1%81%d1%8a%d0%b4%d1%8f%d1%82-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8-%d1%82%d0%b8%d1%80%d0%b0%d0%b4%d0%b6%d0%b8%d1%8f-%d0%ba%d1%80%d0%b8%d0%b2%d0%be%d0%bb%d0%b8%d1%87%d0%b5%d0%bb/", "text": "Пиян украински тираджия, криволичел с камиона си по шосето в Разградско  с 3,12 промила алкохол, е задържан в ареста със съдебно решение и предстои да бъде съден. Това съобщиха от Апелативна прокуратура във Варна. Както „Труд” съобщи,  пияният 40-годишен шофьор беше арестуван на 27 март, след като бил засечен да криволичи по пътя Русе – Варна с камион с ремарке. Свидетели на опасното шофиране станали полицаи, които видели как тежкото превозно средство влиза в насрещната лента и за малко не предизвиква катастрофа. Камионът веднага бил спрян, а водачът бил видимо пиян. В кабината имало празна бутилка от уиски. Дрегерът отчел 3,12 промила алкохол. Украинецът Андрей Т. е отказал кръвна проба. Документите за управление на превозното средства са били иззети и е бил съставен акт. Прокуратурата е задържала опасния водач за 72 часа, след което съдът му е наложил мярка за неотклонение „задържане под стража” и той остава в ареста до гледане на делото срещу него. От Апелативна прокуратура във Варна уточняват, че за извършеното престъпление Наказателният кодекс предвижда лишаване от свобода от 1 до 3 години, както и глоба от 200 до 1000 лв.", "date": "2019.04.05", "title": " Съдят украински тираджия, криволичел с 3,12 промила алкохол в Разградско"}
{"url": "https://trud.bg/%d0%bc%d0%b0%d0%b3%d0%b0%d0%b7%d0%b8%d0%bd-ccc-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%b2-%d0%bc%d0%be%d0%bb-%d0%b2%d0%b5%d0%bb%d0%b8%d0%ba%d0%be/", "text": "Полската фирма за производство и търговия с обувки и чанти CCC откри първия си магазин във Велико Търново. Той се намира в Централ  Мол. Новата фешън дестинация предлага богат асортимент от модни марки, които могат да се закупят ексклузивно в „CCC”, с асортимент от над 1000 артикула. Това е 13-ият магазин на CCC в България. Предстоят откривания на още обекти в София, Ловеч и Габрово. В „CCC” – Мол Велико Търново е на разположение новата колекция за пролет /лято 2019, която представя модерни и удобни обувки, сандали, сникърси, маратонки, чанти и аксесоари за дамите, мъжете и децата. Само до 18 април всички артикули са с 20% намаление. Дългогодишният опит на компанията в производството и търговията осигурява на клиентите високо качество, разумни цени и атрактивен дизайн. „CCC” се гордеят, че внимателно подбират най-добрите материали и изграждат богат асортимент от различни модели и марки. В рамките на един моден сезон компанията представя близо 3000 модела обувки и чанти, а общият брой регистрирани собствени търговски марки е 67. Голяма част от тях са представени и в България наред с най-популярната – бранда „Lasocki” за изделия от естествена кожа, както и новия бранд „Gino Rossi”. Марката е известна с елегантния  дизайн и изключителния комфорт на моделите. Произвежда се в Полша, следвайки стила на най-модерните световни линии. „Радваме се, че българските клиенти вече се убедиха в качеството и разнообразието, които предлагаме. Ценовата стратегия на фирмата е в това да предлага висококачествен продукт на достъпни цени. Планираме да  се развиваме и да растем в страната, така че все повече хора да имат достъп до това”, коментира Венцислав Огнянов, Генерален директор на „CCC” за България и Сърбия. „CCC” е пазарният лидер в търговията на дребно с обувки и един от най-големите производители в Полша. Той работи на принципа на мулти-бранд концепцията -различни марки под един покрив. Най-популярният бранд в „CCC” е „Lasocki”. Първоначално създаден само за дамите, а в момента има за всеки: мъжките линии „Lasocki Fashion For Men” и „Lasocki Casual” и детските колекции „Lasocki Kids” и „Lasocki Young”. В допълнение към собствените марки като „Jenny Fairy”, „Clara Barson”, „Nylon Red”,” Cesare Cave”, „Vapiano”, „CCC” предлага и лицензирани колекции от обувки, като „Disney”. В допълнение към широката гама от обувки магазините на „CCC” предлагат също модни чанти и аксесоари. „CCC” въвежда най-новите тенденции в света на модата на полския пазар, като в същото време предлага достъпни цени. Компанията е фокусирана към обслужването и работи за това предлаганата продуктова гама и качеството на услугата да отговарят на най-високите очаквания на клиентите. „CCC” разполага с близо 700 филиала в 15 държави, продава над 25 милиона чифта обувки годишно, изработени в собствената им фабрика в Полша.", "date": "2019.04.05", "title": " Магазин „CCC” отвори врати в Мол Велико Търново\t"}
{"url": "https://trud.bg/200-%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82-%d0%b4%d0%b8%d0%b0%d1%81%d0%bf%d0%be%d1%80%d0%b0%d1%82%d0%b0-%d0%bd%d0%b8-%d0%b8%d0%b3%d1%80%d0%b0%d1%85%d0%b0-%d0%b1%d1%8a%d0%bb%d0%b3/", "text": "Българско хоро се изви в центъра на Варна по повод закриването на XXIV Пролетен семинар на Фондация Българска Памет /ФБП/. 200 младежи от историческата ни диаспора в Молдова, Украйна, Албания, Македония, Сърбия и участници от България отбелязаха финала на образователния форум. Участниците надписаха и раздадоха над 1000 картички и декоративни яйца с великденски пожелания за жителите на Варна и си направиха семейна снимка пред паметника на цар Калоян. Събитието се осъществи по инициатива на ФБП в партньорство с община Варна, Представителството на Европейската комисия в България и фондация „Ханс Зайдел“. По време на 5-дневния форум учениците имаха възможност да усвоят знания и умения, свързани с дигиталното предприемачество, виртуалната реалност, 3D програмирането, наносателитите, създаването на видеосъдържание, финансирането на собствен бизнес проект. Бе обърнато специално внимание на тяхното личностно и професионално развитие. „Искаме да покажем на тези млади хора как най-успешно да се възползват от начините за развитие, които ЕС предлага. Желаем младите ни братя и сестри да свържат образованието и кариерното си развитие с България. В години на демографска криза тази диаспора е ключов наш стратегически резерв. Важно е обаче тези деца да са и достойни граждани в държавите, от които произхождат. Искаме да сме сигурни, че те ще могат успешно да допринасят и за развитието на собствените си общества по местоживеене“, сподели председателят на ФБП д-р Милен Врабевски.", "date": "2019.04.05", "title": " 200 младежи от диаспората ни играха българско хоро в центъра на Варна\t"}
{"url": "https://trud.bg/%d0%b5%d1%81-%d0%be%d0%b1%d0%b2%d0%b8%d0%bd%d0%b8-%d0%b1%d0%bc%d0%b2-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%b8-%d0%b4%d0%b0%d0%b9%d0%bc%d0%bb%d0%b5%d1%80-%d0%b2/", "text": "Европейският съюз обвини германските автомобилни гиганти „БМВ“, „Фолксваген“ и „Даймлер“, че са били в сговор, за да избегнат технология за контрол на емисиите, съобщава AFP. Компаниите ще трябва да отговорят на констатациите на ЕС, които биха могли да доведат до строги санкции, ако Европейската комисия реши да заведе картелно дело срещу тях. Някои от автомобилните производители на няколко пъти се оказваха в центъра на скандал с вредни емисии. Допускането на Фолксваген да манипулира 11 милиона автомобила по света, за да изглеждат по-малко замърсяващи, предизвика вълна от гняв към автомобилната индустрия и Комисията започна задълбочено разследване на трите компании. В четвъртък Комисията заяви, че е трите автомобилни гиганта са провели „кръг от пет“ срещи, за да се фалшифицира конкуренцията в емисионните технологии. „В резултат на това европейските потребители може да са били лишени от възможността да купуват автомобили с най-добрата налична технология. Трите производителя имат възможност да отговорят на нашите констатации“, заяви еврокомисарят по конкуренцията Маргрете Вестагер. Срещите им позволиха да се ограничи въвеждането на „AdBlue“ или карбамид в отработените газове на дизеловия двигател, намалявайки ефективността му като начин за производство на по-чисти емисии, се казва в изявлението. Фирмите също – „по предварителна преценка на Комисията“ – се споразумяха да избегнат или забавят въвеждането на филтри за частици OPF, които намаляват вредните частици в изгорелите газове на бензина. Ако Комисията установи, че има достатъчно доказателства за нарушение, тя може да приеме решение за налагане на глоба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " ЕС обвини БМВ“, „Фолксваген“ и „Даймлер“ в сговор за избягване на контрол върху емисиите"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-16/", "text": "Тази събота и неделя: Софи Търнър: Пораснах пред милиони погледи Актрисата е прелестна на 23 години. Санса Старк винаги ще бъде част от живота ми. Вече търся роли с модерни рокли.         Димо Казасов: Циганите и циганският въпрос Племе с богата емоционалност, на която въпреки вековната си потиснатост то съумява да даде непосредствен израз чрез изумителната си музикална даровитост АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " „Труд Уикенд“ – един вестник за два дни"}
{"url": "https://trud.bg/%d0%bd%d0%b0%d0%b5%d0%bc%d0%bd%d0%b8%d1%8f%d1%82-%d1%83%d0%b1%d0%b8%d0%b5%d1%86-%d0%be%d1%82-%d0%b0%d1%82%d0%b8%d0%bd%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf/", "text": "Българският гражданин от турски произход Серафим Юлианов Райчев на 31 години е извършил убийството на 46-годишния гръцко-австралийски бизнесмен Янис Макрис в Атина. Негов съучастник е бил 35-годишният му брат, който според информацията на гръцката полиция все още е в България и се издирва. Както съобщи „Труд”, заподозреният наемен убиец бе задържан пред хотел „Креоли” в атинския квартал „Глифада”. Мъжът е направил опит да избяга от полицейския обръч и бил заловен, след като блъснал патрулна кола.. Полицаите го наричат „Немия” Задържаният до момента не е казал нито дума. Дори и името си. В България са изпратени пръстови отпечатъци за потвърждаване на самоличностт му. Серафим Райчев отказва да говори и да сътрудничи на полицията. Всичко, което е казал, е чрез адвоката му. Вчера в Атина пристигнаха съпругата, майката и бащата на Серафим Райчев. 31-годишният българин е пристигнал в Гърция преди няколко дни с лек автомобил, придружаван от друг българин, който според информация няма връзка с убийството на бизнесмена Макрис. Зарязал е българския автомобил и е наел три поредни рент-а-кар автомобила и е сменил три хотела. Действия и поведение, които е имал и преди убийството на гръцкия бизнесмен, което е улеснило хода на разследването. Завръщането на 31-годишният Серафим в Атина се предполага, че е нает да изпълни друга смъртна присъда. Етикет от дрехи издал братята  Според полицейски източници, двамата братя пристигнали в Гърция 15 дни преди екзекуцията на гръцкия бизнесмен. Записани са от охранителни камери в по-широката зона по време на подготвителните им дейности и преследване на жертвата. „100% се идентифицира“ присъствието им на мястото на убийството. По време на екзекуцията извършителите използвали мобилни телефони за еднократна употреба на името на несъществуващи лица. Две седмици следели всяко движение на жертвата. Станали негова сянка. Дотолкова, че в един момент гръцко-австралийският бизнесмен споделил пред близки: „Имам впечатлението, че ме следят”. Сутринта на 31 октомври 2018 г. и няколко часа преди екзекуцията на Янис Макрис двамата българи посетили известен магазин за спортни стоки на улица „Вулиагменис”, откъдето купили дрехи и бейзболни шапки. Върнали се в хотела, преоблекли се, но оставили в стаята касови бонове от покупката, след което тръгнали за „Панорама” – Вула, където се намира домът на жертвата. Смята се, че Серафим е стрелял по Макрис, докато брат му го чака в рент-а-кар автомобила. Стрелецът е заснет да се качва в колата от камерите покрай дома на жертвата. След убийството двамата братя напуснали Гърция на 1 ноември по въздух. Властите разполагат с видеозапис и на покушението. От номерата на автомобила полицията стигнала до рент-а-кар собственика, където за изненада на разследващите, българите били оставили личните си данни и телефони. След това полицията открива хотела и открива доказателствата от етикетите на дрехите. Отиват в магазина за спортни стоки и от камерите установили същите лица, които екзекутирали Янис Макрис. Серафим живял в Канада до 2016 г. На 2 април т. г. Серафим се върнал отново в Гърция, но този път с фалшиви документи. Бил е разпознат и следен още от самото начало, когато започнал да наема автомобили и сменя хотели. Полицията предполага, че е готвено ново убийство, което е предотвратено с неговото задържане. Българският гражданин не е попадал в полезрението на нашите власти с криминални деяния. Той е бил депортиран от Канада през 2016 г., където е имал бизнес, но там го уличили за грабеж и притежаване на незаконно оръжие. Подробности за брат му обаче не се съобщават. По непотвърдена информация през последните 3 години двамата са живели при майка си Виолета в София. За гръцката полиция обаче по-важното е, че в Канада предполагаемият убиец на Янис Макрис е има контакти с австралийци, от които се предполага, че е направена поръчката за екзекуцията. Както е известно австралийските власти са разследвали дейността на Макрис, която се свързва с трафик на дрога за 13 милиона долара, както и с опит за убийство на престъпен бос в Сидни. Криминалистите смятат, че убиецът лично познава главния екзекутор, издал “смъртната присъда”. Чрез мобилни телефони и лица, полицията разследва кой е имал контакт с предполагаемия убиец.   Готови сме да съдействаме „Това, което знаем от гръцките власти е, че е задържан български гражданин, а за издирване с тяхна заповед е обявен неговият брат, – каза вчера министърът на вътрешните работи Младен Маринов. – Ако гръцката страна поиска съдействие, България ще го окаже по линия на международното сътрудничество, допълни той, без да уточни дали вече нашите ченгета са започнали работа по издирването на брата.   Кой е жертвата „Звездното семейство” на Янис и Виктория  Жертвата Янис Макрис има и австралийско гражданство и оттам идва прякорът му Австралиеца. Легалната част от бизнеса му е като акционер в голяма охранителна и почистваща фирма, а на остров Миконос държи казина, нощни клубове и хотели. По мнение на мнозина е бил и престъпен бос, но Янис често казвал на познати, че от 2009 г. насам не се занимава с незаконни дела. Колкото и да е странно обаче, през 2011 г. близо 80-годишният му баща е глобен 13 милиона евро за притежание на метамфетаминово олио. На младини Янис живял в Австралия и получил тамошно гражданство под името Джон Макрис. На улица „Оксфорд стрийт” в Сидни той имал голям нощен клуб в съдружие с клана на Джон Ибрахим. Двмата обаче се скарват жестоко и това става причина Янис да се върне и заживее отново в Гърция. В някои момента съпругата му Виктория Карида, с която имат 2 деца, става дори по-известна от него. Манекенката блондинка е участничка в тв риалити и e бивша плеймейтка. Тя е от украински произход, родителите отдавна живеят в Атина. Тя е била на подиума на модно ревю в Атина, когато й съобщават новината за разстрела на съпруга й.   След серия престъпления Българската мафия тревожи гърците Мощта на българската организирана престъпност започва да тревожи Гърция. Трафик на хора, продажба на наркотици, финансови измами, проституция, убийства – броят на тези престъпления нараства и „българският принос“ никак не е малък. Все още не е заглъхнал скандала около убийството на гръцкия лекар от остров Крит, който хладнокръвно бе разстрелян от казанлъшки полицай. Българката убила и замразила трупа на гръцкия си съпруг в хладилна камера, бащата нарязал и сварил собственото си дете, са теми, които не престават да тревожат гръцкото общество. В област Месиния гръцката полиция издирва 32-годишна българка с извършени поредица кражби от магазини. На остров Родос сред тригодишно издирване арестуваха 26-годишен българин, който според полицията е ръководил банда за обири. Кражбите са извършвани от домовете на граждани, от хотели и магазини. В град Драма задържаха група от малолетни лица, извършили множество обири в района. Сред тях е и един 16-годишен българин. В ръцете на гръцката полиция попадат всекидневно българи за трафик на нелегални мигранти, кражби и търговия с новородени бебета. Цялата тази престъпна вълна хвърля негативна сянка върху името на България и българите. Факт е, че в Гърция живеят много българи и е естествено сред тях да има криминално проявени лица. Друг фактор е, че Гърция вече е леснодостъпна за българите страна и това се използва от криминално проявени лица.", "date": "2019.04.05", "title": " Наемният убиец от Атина –  с български паспорт (ОБЗОР)\t"}
{"url": "https://trud.bg/%d0%b1%d0%b5%d0%b1%d0%b5%d1%82%d0%be-%d0%bd%d0%b0-%d0%bc%d0%b5%d0%b3%d0%b0%d0%bd-%d0%b8-%d1%85%d0%b0%d1%80%d0%b8-%d0%bf%d0%be%d0%bb%d1%83%d1%87%d0%b8-236-%d0%bf%d0%be%d0%b4%d0%b0%d1%80%d1%8a%d0%ba/", "text": "Още от деня, в който Меган Маркъл и принц Хари обявиха, че очакват първия си наследник, техни фенове започнаха да им изпращат подаръци за нероденото им дете. В списъкът, станал публичен днес, са включени 236 играчки, дрешки и още много и различни бебешки вещи. По време на дългото им посещение в Австралия и Нова Зеландия миналата година, кралското семейство получи огромен брой плюшени играчки, повечето от които са коали, кенгурута и други местни животни. „ „, предадоха от The Telegraph. Терминът на Меган все още не е известен, както и полът на бебето, но се знае, че той или тя ще се появи в края на месец април. През последните месеци, най-верните фенове на двойката залагат на име на бъдещия кралски наследник, като от мъжките най много „гласове“ събра Артур, а от женските – Даяна.", "date": "2019.04.05", "title": " Бебето на Меган и Хари получи 236 подаръка от фенове по целия свят"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d1%82/", "text": "Първи случай на заболял от морбили е потвърден от РЗИ – Велико Търново. На 1 април в Инфекциозно отделение на МОБАЛ „Д-р Стефан Черкезов” е приет пациент от община Елена, със съмнение за морбили. Диагнозата е лабораторно потвърдена на 2-ри април от Националната референтна лаборатория „Морбили, паротит и рубеола”. Касае се за млад мъж с оплаквания от страна на горните дихателни пътища (болки в гърлото), повишена температура, обрив по тялото, конюктивит. Резултатите от проведеното епидемиологично проучване показват, че най-вероятно се касае за внос на инфекцията от чужбина. От РЗИ – Велико Търново са извършили проверка и са връчили предписания на всички общопрактикуващи лекари, обслужващи населението на община Елена с указания относно незабавно издирване и обхващане с имунизация против морбили, паротит и рубеола на всички неимунизирани деца от 13 м. до 18 г. Джипитата ще извършват с повишено внимание прегледите на пациенти с катарални симптоми от горните дихателни пътища, неясен фебрилитет и обриви, като целенасочено ще се търсят анамнестични данни за контакт с болни от морбили. Ще се наблюдават всички контактни на морбили лица до 17 ден от началото на контакта. Незабавно ще се извърши имунизиране на всички контактни на болния от Елена неимунизирани деца от 13 месеца до 18 г., при липса на противопоказания за имунизация и наблюдение до 17 ден от контакта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Потвърдиха първи случай на морбили в Търновско"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%be%d1%82-2/", "text": "Световната търговска организация (СТО) отсъди в полза на Русия в спора й с Украйна, признавайки правото на Москва да ограничи украинския транзит на стоки по съображения за сигурност, предаде  . Русия въведе ограничения за транзита на украински стоки за Казахстан и Киргизстан през 2016 година след влизането в сила на зоната за свободна търговия между ЕС и Украйна. Москва изтъкна като аргумент необходимостта да защити своята икономика и прекрати действието на договора за свободна търговия с Украйна. През февруари 2017 година Киев подаде иск в СТО. Днешното решение на СТО – първото, отнасящо се на правото на изключение от световните търговски регламенти по съображения за сигурност, определя правна победа за Русия, но може да послужи за основа и за митата, въведени от президента на САЩ Доналд Тръмп за вноса на стомана и алуминий, а може и потенциално – за вноса на автомобили, отбелязва Ройтерс. Арбитражната група обаче потвърди правото на СТО да провери представените съображения за националната сигурност, отхвърляйки твърденията на САЩ, че те не подлежат на проверка. Според експертите такива съображения трябва да бъдат обективна „истина“, свързана с наличие на оръжия, война или извънредна ситуация в международните отношения.", "date": "2019.04.05", "title": " Световната търговска организация отсъди в полза на Русия в спора й с Украйна за транзита на стоки"}
{"url": "https://trud.bg/%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5%d0%b6%d0%b4%d1%83-%d1%81%d0%b0%d1%89-%d0%b8-%d1%82%d1%83%d1%80%d1%86%d0%b8%d1%8f-%d0%be%d0%ba%d0%be%d0%bb%d0%be-%d0%be/", "text": "На фона на 70-тата годишнината от създаването на Организацията на Северноатлантическия договор (НАТО) тази седмица, една от темите, които сериозно доминират вниманието на държавите членки е задълбочаващия се разрив в отношенията между САЩ и Турция в областта на военно-техническото сътрудничество. Конфликтът бе предизвикан от обявеното решение на Анкара да закупи от Русия модерните ракетно-зенитни комплекси С-400, за да подсили военновъздушната си отбрана. В разрез с унифицираните стандарти за въоръженията в държавите членки на Алианса. Това решение предизвика гневът на САЩ, защото според Вашингтон, като последствие то може да изложи на риск от придобиване от враждебни на НАТО сили на технологиите използвани в новия свръх-модерен американски изтребител Ф-35, в разработването на който, Турция е страна партньор. В петък сутринта държавният секретар Майк Помпейо обяви на пресконференция, че страната му продължава разговорите с Анкара около покупката на ракетните комплекси С-400. Изявлението му дойде само часове след като турският му колега отново Мевлут Чавушоглу настоя пред журналисти в американската столица, че сделката с Москва е завършена и не подлежи на връщане назад. Първият дипломат на Турция съобщи, че САЩ са изготвили предложение към Анкара да закупи нови американски системи “Пейтриът” вместо руските комплекси, но офертата тепърва ще подлежи на разглеждане от турската страна. На пресконференцията си във Вашингтон Чавушоглу настоя, че в отношенията на страна му с Русия Турция не търси алтернатива на алианса си с НАТО или на партньорството и амбициите си по отношение на  Европейския съюз.", "date": "2019.04.05", "title": " Отношенията между САЩ и Турция около оръжейните сделки се обтягат\t"}
{"url": "https://trud.bg/%d0%b1%d0%b5%d1%81%d0%be%d0%b2%d0%b5%d1%82%d0%b5-%d0%bd%d0%b0-%d1%84%d0%b5%d0%bc%d0%b8%d0%bd%d0%b8%d0%b7%d0%bc%d0%b0/", "text": "Модерният прогресивен феминизъм продължава да похищава логиката и критичното мислене в своя поход към сексуална контрареволюция. В България още обсъждаме драматичната трансформация на младата дама Джени Суши от провокативна и еманципирана „кралица на голото суши“ в безпомощна жертва на сексуален тормоз след една печално известна целувка от българския боксьор Кубрат Пулев. Ала в световен план феминисткият комсомол намери много по-голяма мишена. Бившият вицепрезидент на САЩ и голяма бяла надежда на Демократическата партия Джо Байдън мина в извинителен и оправдателен режим, след като няколко жени съобщиха, че ги е докосвал неприемливо. „Чичо Джо“ е политик от старата школа, свикнал на по-физическо общуване с пипане, потупване и грегръщане. Той видимо прекалява с публичните демонстрации на близост към жени и момичета като през годините дори е развил навик да заравя носа си в прическите на дами по време на официални събития. Сега „Подушвачът на коси“ влиза в медийните заглавия като поредния „стар бял мъж“, който трябва да бъде премахнат от ескадроните за политически и финансов рекет на движението #MeToo. Джо Байдън точно трябваше да обяви, че ще се кандидатира за президент от Демократическата партия срещу Доналд Тръмп догодина, но сега ще трябва да преодолее препятствието на обвиненията в пипане. Той пусна видео, в което обещава, че вече ще уважава личното пространство на жените. Но дали това ще бъде достатъчно? По-крайните крила на Демократическата партия по-скоро биха се запалили пред Конгреса, отколкото да видят как бял хетеросексуален мъж печели кандидатурата. Те биха направили всичко възможно да отстранят „Чичо Джо“ от пътя на предпочитаните си представители на малцинства като Камала Харис или прогресивни радикали като Елизабет Уорън. А Джо Байдън е последният човек, който заслужава съжаление или съпричастност за проблемите, в които се забърка с нетактичните си за модерната епоха пръсти. В продължение на години той сипваше бензин в огъня на радикалния прогресивизъм. Като звезда на Демократическата партия и горд либерал, Джо участва в отблъскващата кампания за демонизиране на всички мъже. Той не каза нищо, когато медии и активисти лансираха идеята, че на всички жени трябва да се вярва винаги и безусловно, без оглед на факти и доказателства. Той не каза нищо в защита на съдия Брет Кавано, чиито живот и семейство бяха почти съсипани от жадните за ловни трофеи на отстреляни бели мъже екстремни феминистки. Дори преди броени дни Байдън имаше наглостта да произнесе срамна реч, в която призова за пълна промяна на „културата на белия човек“ като под тези думи имаше предвид цялата структура на Западния свят. Фундаментални концепции като презумпцията за невинност и правото на справедлив процес са просто пречки пред установяването на новото феминистко общество, в което всеки мъж е зъл, всяка жена – жертва, а всяко докосване – изнасилване. Байдън помогна тази отрова да се разпространи опасно в организма на Запада, а сега е принуден лично да вкуси от нея и да изпита на гърба си гнева на обезумелите агенти на прогресивизма. За тези амазонки на социалната справедливост в Западния свят изобщо не е постигано равенство, а тъкмо напротив – разгръщала се е среда на сексизъм и мачкане на малцинства и жени. Свидетелства за брутални изнасилвания се смесват безкритично с разкази за груби шеги и неприлични подмятания. Психопатите насилници са поставяни в една категория с мъже, които случайно и изолирано са действали глупаво в опит да завържат флирт. Този нов екстремизъм е задвижван от уважавани интелектуалци и общественици. Ето какво пише професорката по социология Лиса Уейд: „Трябва директно да атакуваме мъжеството. Не трябва да го оправдаваме и да издигаме варианта за едно по-нежно и грижовно мъжество. Ние трябва да отречем самата идея, че мъжете имат психологическата нужда да се чувстват различни от жените, за да могат да се наричат мъже“. А в своята статия „Сексуалната реформация“, авторката Лара Прендергаст призовава за създаването на стриктни инструкции за приемливо мъжко поведение. Според някои актуални нови доктрини на феминизма жената трябва да има право да обвини мъжа в сексуално насилие ако изпита съжаление или разочарование след секс, за който първоначално е дала своето съгласие. Поканите за танц в заведение и отправянето на комплименти също следва да се третират като форма на тормоз и насилие. Друга идея е мъжете да искат писмено разрешение от жените преди секс и дори преди свалка. Набира скорост и разбирането, че по време на полов акт мъжът трябва да пита жената за всяка своя стъпка. Авторът Дъглас Мъри определя процеса като сексуална контрареволюция. „Намираме се в средата на дълбока промяна в отношението към секса. Сексуална контрареволюция. И докато през 60-те години на миналия век се случи освобождаване на отношението към секса, прекрояване на границите, предизвикване на нормите и табутата, днешният контраудар превръща сексуалната свобода в сексуален страх, а почти всички полови възможности стават юридическо минно поле“, пише той. Според него правилата се пренаписват без ясна идея за това къде трябва да са границите на новата сексуална утопия, а на дневен ред изплува питането дали изобщо ще ни е позволено да правим какъвто и да е било секс в края на този процес. Всеки епизод от тази революция е мрачно атрактивен и е задвижван от своя собствена вътрешна тяга. „Когато сексуалната революция започва през 60-те години на миналия век сексуалността е прекомпозирана в посока на повече свобода и повече позволени маневри. Движението тогава свърши полезна работа, но мнозина и до днес са убедени, че все пак всичко е трябвало да бъде по-добре премислено. Появиха се крайности. Групи и организации, подкрепящи педофилията се настаниха в редиците на гей общността и движението за правата на жените и донесоха много щети по техните репутации. Тези събития илюстрираха колко е трудно да се сортират добрите от лошите твърдения и основания. Особено когато движението е понесено от скоростта на тълпата. Сексуалният етикет не е наука, а е импровизация върху много несъвършено бойно поле. Само в най-екстремните случаи трябва да се намесва законът. Навсякъде другаде е въпрос на маниери“, смята Мъри. Преди няколко години от високата трибуна на ООН няколко разикални феминистки представиха доклад, в който се препоръчваше всяка неприятна публикация срещу тях в Интернет да бъде обявена за незаконна и съответно забранена. Криминализирането на речта е един от най-опасните продукти на прогресивния феминизъм. „Критиката е престъпление, иронията е изнасилване, сатирата е садизъм. Добре дошли в „прекрасния нов свят“ на радикалния релативизъм“, написа тогава един наблюдател на тревожните процеси. Прогресивният феминизъм е дълбоко парадоксално и противоречиво явление. От една страна жените са окуражавани да бъдат силни и независими, повтаря им се, че са равни на мъжете във всичко. И в същото време са напътствани да мислят за себе си като за вечни и безпомощни жертви, които няма как да общуват с мъже без армия от адвокати и висящата заплаха от съд и специални закони. Този феминизъм е едновременно идеология и бизнес модел. Култ и рекет, който заплашва да ни отведе до зоната на сексуалния здрач.", "date": "2019.04.05", "title": " Бесовете на феминизма"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-4/", "text": "Разговаряме с председателя на Комисията по култура и медии в Народното събрание Вежди Рашидов, след като беше отличен със специален сертификат от посланика на Армения Н. Пр. Армен Саргсян. Повод за признанието е едно дарение от Рашидов, направено преди 30 години. Тогава, след опустошителното земетресение в Армения скулпторът и негов колега художник спонтанно решават да дадат на изстрадалите арменци всички приходи от своя изложба – т.е. 60 000 долара. Дарението е повод да попитаме Рашидов за особеностите на българската благотворителност… – Господин Рашидов, защо 30 години след помощта Ви за пострадалите от катастрофалното земетресение в град Спитак, посланикът на Армения Н.Пр. Армен Саргсян Ви връчи признание? Как решихте да дарите 60 хил. долара за пострадалите от стихията?  – На 7 декември 1988 г. двамата с моя приятел – художникът Георги Трифонов пътувахме за откриване на наша изложба в Академията Лалит Кала в Индия през Москва и на летището в руската столица чухме страшната новина за трагедията, взела толкова много жертви в Спитак и други градове, сринала цяло училище с двеста деца вътре и потопила в скръб цяла Армения. Спонтанно решихме, че всички пари от продажбите на творбите ще дарим за Армения. Предстоеше ни още една изложба в Париж, а след това външното министерство в Москва ни покани за друга изложба и откупи наши творби. И така се събраха 60 хиляди долара, които дарихме. Месец и половина след трагедията бяхме в най-пострадалия град – Спитак. Никога няма да забравя две неща от този ден – масовите гробове на хилядите жертви и децата, останали сираци, които ни наобиколиха и ни прегръщаха. Инстинктивно бръкнах в джоба си да им дам пари, но тези деца не искаха пари – те искаха човешка нежност. Никога няма да забравя този момент. – Вие избягвате да говорите за даренията, които сте направил. Истина ли е, че преди две седмици сте организирали животоспасяваща акция за Павел Васев?  – Да, колкото да не ми се иска да говоря за това няма как да остане скрито. Бившият заместник- министър на културата и дългогодишен шеф на филмовите дейци, бивш директор на Народния театър и сегашен директор на Българския културен институт в Москва Павел Васев – прекрасен мой приятел и много способен човек, е в много тежко здравословно състояние в болница в Москва. Реакцията трябваше да бъде мигновена, тъй като се налагаха животоспасяващи действия, които струват скъпо. Наложи се да съберем спешно средства в рамките на 10 хиляди евро, с което се заех аз. И тук трябва да благодаря поименно на хората, които винаги са били готови да помогнат в подобни ситуации и които отново помогнаха за събирането на парите. Ще използвам възможността да им благодаря поименно – това са Стефан Данаилов, Анжел Вагенщайн, Георги Гергов, Иво Хаджимишев, Борислав Дионисиев, Ангел Симеонов и парламентарната група на ГЕРБ в лицето на Цветан Цветанов, както и скромната моя персона. – Един от най-тежките моменти за Вас е през 1986-а година, когато губите брат си Ружди. Тогава дарявате очите му за трансплантация на обгорял с олово работник в Оловно-цинковия комбинат, загубил своите. Кой се обърна към Вас с тази молба и трудно ли беше решението?  – Връщате ме към старите ми спомени. Вечерта, когато почина моят брат, бях намерен в града по повод инцидент, случил се в ОЦК в Кърджали. С вертолет беше пристигнала спешно от София д-р Баналиева – една прекрасна лекарка, и трябваше да се вземе спешно решение да бъде спасено зрението на един работник. Беше необходим пресен донор. А единственият такъв беше моят брат. Това беше изключително тежко решение за мен, тъй като трябваше да го взема аз – без съгласието на най-близките му – съпругата му и децата му. Направих го с уговорката това да се запази в тайна с ясното съзнание, че очите на моя брат ще спасят един човек, който днес продължава да се радва на живота и на семейството си. Тази история беше много подробно проследена от една много добра българска журналистка. – Като дете живеете известно време в сиропиталището в Студен кладенец край Крумовград, разкажете ни за даренията, които продължавате да правите към дома за деца.  – Да, така се случи в моя живот, че обстоятелствата след смъртта на моята майка ме изпратиха там. Времето, което прекарах в този „университет”, остави в мен трайна диря. И винаги, когато съм имал възможност, съм отделял средства да правя определени жестове, тъй като и до днес помня колко щастливи бяхме, когато получавахме подаръци – от шорти до китайски гуменки. – Редица са примерите, в които отпускате стипендии за деца. Кой ви срещна със Сейди Юруков от училището за деца с нарушено зрение „Луи Брайл” и Захари от дома в село Разлив, разкажете повече за тях.  – Случаите са интересни сами по себе си, тъй като докосването до тези прекрасни деца идваше винаги от едни случайни срещи. Това са деца, които изключително силно са ме впечатлявали със своя манталитет и отношение към живота. Химията между мен и малкия Сейди от училище „Луи Брайл” настъпи когато една група деца дойдоха в министерството на културата да им дадем салона на седмия етаж и да им помогнем за развитие на артистичния талант у тях и за репетициите. Тогава разбрах, че пред желанието за изява и пред таланта на тези деца техните недъзи отстъпваха. Единственото, от което имаха нужда, е шанс да бъдат подпомогнати, за да завършат своето образование и да поемат живота си в ръце. Захари беше моята изненада, когато една вечер гледах по БНТ предаването „Под дъгата” и едно дете разказваше пред камерата за своя живот. Как е изоставило своето училище, за да помогне на болния си баща и на двете си братчета и сестричката си. От екрана говореше едно крехко момче с мислите на зрял човек, минал цялата стърга на живота. Заинтересувах се и го намерих в сиропиталището в село Разлив. Оттогава поех опекунство над него. И се радвам, че той бе осиновен от едно прекрасно семейство от Бургас и днес е вече студент в НАТФИЗ. Няма как да не се чувствам щастлив. Тук ще кажа, че част от моята заплата като министър отиваше за такива дела. – За 60-ия си рожден ден Вие отказахте да приемате подаръци и събрахте 21 000 лева, които дарихте за три деца. Защо взехте това решение?  – Защото винаги съм смятал, че силата на един човек да бъде част от една общност, е в способността да се лишава от част от онова, което му се полага, в името на душевното си спокойствие и онова, което го кара да се чувстваа по-добър. Именно затова тези 21 хиляди лева бяха разпределени поравно на три нуждаещи се талантливи деца от училищата по изкуствата. Винаги съм гледал на хората, особено на талантливите, като необходимост, като сърце на времето, в което живеем. И днес си спомням за прегръдката и благодарните очи на прекрасния Велко Кънев, няма да забравя целувката, която получих от Пеци Гюзелев на една тролейна спирка, радостните слова на Ева от „Тоника” за средствата за лечението на Гого, последните думи на Коко Азарян от една болница, радостните очи на шефа на клиниката по детска онкология в ИСУЛ, благодарността на Маргарита Петкова, както и още куп човешки благодарности, които винаги ми дават смисъл на живота, който живея. Какво да се прави – сигурно така съм устроен и моят живот има нужда от такъв катализатор. Но всичко това е дълбоко мой личен избор. – Като че ли пропуснахте Рангел Вълчанов.  – Светла му памет, Рангел е човек, когото винаги съм обичал и харесвал и продължавам да имам същите чувства, независимо, че вече го няма. Но понякога хора като него не избират част от своите близки. Неблагодарността също е човешко качество. – Подкрепя ли Ви вашата съпруга Снежа, която е лекар, в благотворителните акции?  – Не само че ме подкрепя, а като лекар с близо 30-годишна практика в „Пирогов” тя самата участва в добрините, които нашето семейство прави. Лично тя е спасявала, обгрижвала и помагала на стотици мои колеги и приятели. Тя е щастлива жена, защото е безкрайно обичана и уважавана от хората, с които ние общуваме и живеем. А лично аз след благодарността, която мога да изкажа, публично ще призная, че безкрайно много я обичам. – Защо в България на благотворителността не се гледа с добри очи?  – Защото българите години наред сме подчинили духа ни да бъде обитаван от завист и злоба, а не да се обърнем към себе си и да открием добродетелите в нас. Като всяко общество и нашето не се ражда нито добро, нито лошо. То се моделира. Ако то е било в ръцете на лош майстор, то ние няма какво да очакваме освен лошо направеното общество, стигащо понякога до проклетия. Но ако полагаме поне малко усилия то да бъде моделирано по един талантлив начин, тогава от поколение в поколение ще шества доброто начало. Не съм виждал друга държава да има такава поговорка: „Няма ненаказано добро”. Не бих скрил, че това съм го изпитвал и на собствен гръб. Неглижирането на доброто, на благотворителността, на смирението пред човека води до израждане на цели поколения и до изграждането на безпардонния егоист, на „моралните стожери”, на които единственият смисъл в живота е да раздават „правда” и „мъдрости” , без да полагат усилия и участие в създаването на доброто, на полезното, на истински стойностното в живота. Защото онези хора, които никога нищо не дават, опростачват дарителството, като го обвиняват в комерс. И отдавна в нашето съзнание не съществува традицията на дарителите и ктиторите от Възраждането, чиито имена помним и до днес. Ние създадохме време, в което започнахме да налагаме обезличаването на добрия човек и превръщането му в анонимен мушморок. Смятам, че дарителят трябва да излезе от пещерата на забвението и гласът му все по-високо да се чува, защото това е единственият начин да се даде пример за доброто. Нашият гост Вежди Рашидов е български скулптор, министър на културата в първите две правителства с премиер Бойко Борисов. В 44-ото Народно събрание е председател на Комисията по културата и медиите. Член-кореспондент на БАН от 2004 г. Има десетки изложби.", "date": "2019.04.05", "title": " Вежди Рашидов, председател на Комисията по култура и медии в НС, пред „Труд“: Дарителят не е анонимен мушморок"}
{"url": "https://trud.bg/%d1%81%d0%b5%d0%bb%d1%8f%d0%bd%d0%b8-%d1%81%d0%bf%d0%b0%d1%81%d0%b8%d1%85%d0%b0-%d1%87%d0%b8%d1%82%d0%b0%d0%bb%d0%b8%d1%89%d0%b5%d1%82%d0%be-%d0%b2-%d0%b7%d0%b0%d0%b3%d0%be%d1%80%d1%86%d0%b8/", "text": "Пожар е избухнал в читалището на средецкото село Загорци. Установено е, че гори част от дървената дограма на прозорец, разположен на първия етаж на читалището, като огънят е потушен без нанасянето на материални щети. Хората от селото сами угасили стихията, преди да пристигнат огнеборците. Те заливали огъня с кофи вода и предотвратили разпростирането на пожара. Причините за инцидента са в процес на изясняване. Работата по случая продължава. Читалището било запхустяло, нищо чудно бездомници да са си палили огън да се сгреят и да са предизвикали стихията, предлолагат криминалисти. Пожар, възникнал и във ферма в руенското село  Люляково, собственост на 45 годишен мъж от селото, при която изгорели около 1 000 бали слама и около 100 кв.м. покривна конструкция на стопанската постройка. По данни на собственика пожарът възникнал поради късо съединение на кабел, преминаващ през сеновала. Той се опитал да го изгаси с наличната техника, но не е успял, след което алармирал противопожарната служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Селяни спасиха читалището в Загорци\t"}
{"url": "https://trud.bg/31-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d1%81%d0%b5%d1%80%d0%b0%d1%84%d0%b8%d0%bc-%d1%80%d0%b0%d0%b9%d1%87%d0%b5%d0%b2-%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a/", "text": "31-годишният Серафим Юлианов Райчев е българинът,   в гръцката столица Атина. Нашият сънародник от турски произход бе арестуван при акция вчера пред хотел в квартал Глифада с фалшиви документи. Както „Труд“ писа по време на задържането му, Серафим е оказал съпротива и е направил опит за бягство. В момента в България се издирва и неговият брат, който е на 35 години и е заподозрян в съучастие в екзекуцията на Янис Макрис. Очаквайте подробности.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " 31-годишният Серафим Райчев е българинът, задържан за убийството на бизнесмен в Гърция"}
{"url": "https://trud.bg/%d0%b1%d0%be%d1%80%d0%b1%d0%b8%d1%82%d0%b5-%d0%b7%d0%b0-%d0%b2%d0%bb%d0%b0%d1%81%d1%82-%d0%b2-%d1%81%d1%82%d0%b0%d1%80%d0%be%d0%bf%d1%80%d0%b5%d1%81%d1%82%d0%be%d0%bb%d0%bd%d0%b0-%d0%bf%d0%bb%d0%b8/", "text": "Сблъсъци за власт е имало още в „Старата Велика България“ Трима владетели са убити (Телец, Паган и Токт), а Сабин и Телериг намират убежище във Византия. Неизвестна е съдбата на Умор, царувал едва 40 дни… Когато посещаваме Плиска, сме впечатлени от мащабите на нейната крепостна и дворцова архитектура, от особеното очарование на най-старата ни столица. Градът, изграден според преданието от „Испор цар” (Аспарух), излъчва сила и спокойствие. И все пак, когато сред руините е кипял живот, в българската престолнина са се случвали драми, достойни за перото на Шекспир. Вътрешните борби, заговори и преврати са имали място дори и в най-безметежните наглед периоди от нашата история. За добро или зло, борбата за власт е нещо естествено за всеки народ, държава, град, селище… Сблъсъкът на възгледи, интереси, социални групи и личности е част от природата и на средновековното българско общество. Борба за власт е имало още в „Старата Велика България”. Според някои украински и руски учени хазарските успехи са улеснени от съперничеството между синовете на кан Кубрат, въпреки неговия завет за единство. След преместването на държавния център на Балканите нямаме данни за вътрешни борби при Аспарух (680-700), Тервел (700-721) и преките им приемници. В „Именника на българските канове” четем за Кормисош, който около 737 г. „изменил рода Дуло”, с което първата българска династия слиза от власт. Причините са неизвестни, а в средата на столетието Плиска е арена на поредица заговори и преврати. Главната роля е на династичните родове Вокил /Укил и Угаин. Трима владетели са убити (Телец в 763, Паган в 765 и Токт отново през 765 г.), а Сабин (763 г.) и Телериг (777 г.) намират политическо убежище във византийската столица. Съдбата на царувалия едва 40 дни Умор през особено драматичната 765 г. надали е била по-различна от онази на другите свалени и убити владетели. Кризата, в която изпада българска държава в средата на VIII век, е едно от загадъчните явления от нашето Средновековие. Предлагани са различни версии за природата на събитията: борба между „прабългарска” и „славянска” партии в управляващата върхушка (проф. Васил Златарски) или пък сблъсък между „национална” и „провизантийска” групировки (проф. Петър Мутафчиев). Учените, търсейки решение на този тъмен въпрос, предлагат и други варианти: борба между самите (пра)български родове, слабости в политиката на отделни владетели, предизвикали вътрешна опозиция, и т.н. Агресивната политика на Византия на свой ред е донякъде неочаквана за българския елит, тъй като от времето на Тервел двете страни поддържат добросъседски отношения. Засилената намеса на Византия в българските вътрешни работи се дължи и на изгодния за империята мир с Арабския халифат (756 г.), развързал ръцете на ромеите за активност с големи въоръжени сили на север. Не бива да забравяме и личността на император Константин V Копроним (741/743-780), чиято целеустременост и стратегическо мислене не се срещат толкова често. Естествено, военните неуспехи разпалват борбата за власт в Плиска. Не е изключено кризата да е свързана и с идването на нови български групи от прародината в черноморските степи. Вярно е, че така броят на населението нараства и това е положително демографско явление, но заселването на ново население на юг от Дунав е създавало и вътрешно напрежение. Самите Аспарухови българи са били с нееднороден състав, който все още не е достигнал нужната хомогенност. В рамките на българската общност ираноезичното, скито-сарматско по произход мнозинство е съжителствало с алтайски и други елементи. Разбира се, трябва да прибавим и „склавините” (славянските племена) и завареното антично население, най-вече от тракийски произход, които надали са оставали безучастни към вътрешните проблеми на държавата. Във всеки случай схематичните решения на въпроса за кризата в средата на VIII век не са достатъчно убедителни. При Кардам (777 – след 796 г.) и Крум (около 802-814) данни за заговори отсъстват. Надали е случайно обаче настояването на Крум към Византия за взаимно връщане на политическите бегълци. Възможно е между Кардам и Крум да е имало още един владетел, избягал във Византия – знаем приетото от този „кириос” (”господар”) християнско име Теодор. Дори за виден държавник като Омуртаг (815-831) към 826 г. е вървял слух, че е убит от свой велможа. Близо две десетилетия държавата е ръководена от бележития държавник кавхан Исбул, регент на малолетните Маламир и Пресиан. Вероятно екзекуцията на Енравота Боян (най-големия Омуртагов син) се е дължала не само на омразата на брат му кан Маламир (831-836) към християнството. В случая, познат ни по легендарни данни, отново надделява „партията” на Исбул. Каквито и да са били ходовете на могъщия кавхан, те водят към укрепването на централната власт, териториалното разширение и грандиозните успехи във времето на Пресиан I (836-852) и Борис-Михаил (852-889, починал на 2 май 907 г.). През 865 г. срещу Борис избухва бунт, предизвикан от въведения от него „лош закон…” – християнството, възприемано като „религията на ромеите”… Знаем, че князът разгромява метежниците, а петдесет и два боилски рода са подложени на поголовно изтребление. Много е писаното за кървавата разправа на Покръстителя с опозиционните сили. Стига се дори до абсурдното твърдение, че той е изтребил (пра)българската аристокрация, което отворило пътя на славяните към държавния елит. Напълно възможно е ударът да е паднал върху някои от старите родове, макар самите те вече са били сродени със славянската знат. Можем да дадем пример с един от най-верните хора на Борис – багатур (висшият военачалник) Сондоке, в чиито родови корени не можем да се съмняваме. Сондоке е имал седем деца с имената Михаил, Велегнев, Богомила, Каля, Марта, Елена и Мария, а втората му съпруга се е казвала Собеслава. Така или иначе, възможно е истината да е точно обратната – славянски първенци да са участвали в метежа против Борис. Факт е, че бунтът е имал широк размах най-вече в деветте провинции (комитати) на държавата, в които са живеели славянски племена. Още нещо, онези, които подкрепят владетеля през 865 г., не са „славянски първенци”, а видни боили, принадлежащи към традиционния елит с неговата „синя кръв”. Такива са кавхан Петър (вторият човек в държава, своего-рода „съвладетел”), ичиргу-боилът (пръв „министър” и управител на столичната „вътрешна област”) Стазис, багатур Сондоке, сампсисите (секретари на владетеля) Алексий Хунол и Персиан, великият жупан Сивин (вероятно началник на жупаните във „вътрешната област”?), олг-тарканът (”великият таркан” и висш военен) Теодор, комитите (областните управители) Таридин, Домета и др. В следващите десетилетия неизменно срещаме водещи личности от този елит – кавхан Теодор Сигрица, ичиргу-боила Мостич, магот Крон (командир на конницата), комитите или тарканите (началниците на големите военни окръзи?) Салан, Глад, Лоборчи, Менморут и т.н. Така е и в епохата на цар Самуил (997-1014) и до гибелта на царството през 1018 г. Достатъчно е да посочим имената на прочутия Кракра, Ивац, Елемаг, Глад, Нестонг, Охтум и други видни боляри. Ако се върнем към 865 г., пресилено е да се твърди, че Борис избива българската върхушка, подкрепян от … най-видните български родове! Очевидно в бунта от 865 г. се открояват противоречията между засилващата се централна власт, възприела принципите на римо-византийското самодържавие, и провинциалните племенни структури. Именно те са най-засегнати от намесата на върховната власт не само в армията, правото (още с т.нар. Крумови закони), но даже и в религията. През 893 г. оттеглилият се от престола Борис и третият му син, монахът Симеон (бъдещият цар Симеон Велики), свалят и наказват с ослепяване Владимир Расате (889-893). Вероятно Владимир е симпатизирал на средите, в които „посланията” на старата вяра (и старите разбирания за политическата система!) все още са имали почва. На пръв поглед материален израз на казаното дотук са откритите от нашите археолози тайни подземни ходници, с които са били „оборудвани” плисковските дворци. Според доц. Тодор Чобанов те имат своите паралели в крепостното строителство на иранския „свят” и в Кавказ и едва ли отразяват конкретните страхове на всеки нов български кан. Наистина, пресилено би било да твърдим, че първата работа на поредния владетел е била да гради тунели… И все пак, тяхното съществуване загатва за „рисковете на професията” на държавния глава в иначе величавата епоха на старопрестолна Плиска.", "date": "2019.04.05", "title": " Борбите за власт в старопрестолна Плиска\t"}
{"url": "https://trud.bg/%d0%bc%d0%b5%d1%81%d1%82%d1%8f%d1%82-%d1%81%d0%bf%d0%b8%d1%80%d0%ba%d0%b0%d1%82%d0%b0-%d0%bd%d0%b0-%d1%82%d1%83%d0%bd%d0%b5%d0%bb%d0%b0-%d0%bd%d0%b0-%d0%bd%d0%b4%d0%ba-%d0%b7%d0%b0-%d0%b4%d0%b0/", "text": "След реконструкцията на тунела под НДК, тролейбусната спирка там ще бъде преместена до стълбите към подлеза /виж стрелката вляво на първата снимка/. Това съобщи зам.-кметът на София Дончо Барбалов. Покрай пътното платно в тунела ще бъдат поставени предпазни съоръжения, които да ограничават възможността при катастрофа автомобил да навлезе в зоната за пешеходците. Идейният проект за реконструкцията е на „София проект“. Повод за планираните промени са честите инциденти в подлеза, които са предизвикани основно от несъобразената скорост, с която водачите навлизат в тунела под НДК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Местят спирката на тунела на НДК, за да се избегнат катастрофи"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%be%d1%82-150-%d0%bb%d0%b2-%d0%b8-%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%bd%d0%b0-%d0%bf%d1%8a%d1%82%d0%b5%d0%bd/", "text": "Шофиране без колан, чието санкциониране шофьорът опитал да избегне чрез подхвърляне на подкуп, ще струва на нарушителя 150 лв. глоба и условна присъда. Решението е на Окръжния съд в Разград за престъпление, станало на 13 март тази година в село Стражец. Служители на охранителна полиция спрели водача за проверка. Трябвало да последва санкция за това, че не бил сложил колан. За да си я спести, той решил да даде подкуп от 5 лв. и 5 евро. Желаният от него резултат обаче не бил постигнат и бил подведен под отговорност за опита. Съдът е постановил той да плати глоба от 150 лв. Определено му е и условно наказание от 3 месеца лишаване от свобода с 3 години изпитателен срок. Присъдата не е окончателна и подлежи на обжалване пред Апелативния съд във Варна АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Глоба от 150 лв. и условна присъда на пътен нарушител за опит за подкуп\t"}
{"url": "https://trud.bg/%d0%bd%d0%b0%d0%b4-1000-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b5-%d0%be%d0%bf%d0%b8%d1%82%d0%b0%d1%85%d0%b0-%d0%b4%d0%b0-%d0%bd%d0%b0%d1%85%d0%bb%d1%83%d1%8f%d1%82-%d0%be%d1%82/", "text": "Гръцката полиция използва сълзотворен газ и шокови бомби гръцката полиция се опита да попречи на около 1500 мигранти да напуснат бежанския лагер в Солун тази сутрин и да се отправят към границата с Македония, съобщава електронното издание на македонския „Фокус“. Действията им са били в отговор на нападения с камъни от страна на мигрантите. Властите се опитват да принудят мигрантите да се върнат в лагера. Близо до границата вече са разположени и палатки, където се заселват мигранти. Те искат да им бъде позволено да преминат границата, за да продължат пътуването си до Германия. Мигрантите заявиха, че отговарят на анонимен призив в социалните мрежи да стигнат до гръцката граница с Македония на 60 км, и да се опитат да я пробият, за да се стигне до повторно отваряне на т.нар. балкански маршрут, закрит без 2016 г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Над 1000 мигранти се опитаха да нахлуят от Гърция в Северна Македония"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b3%d1%80%d1%8a/", "text": "България ще окаже съдействие на Гърция по линия на международното сътрудничество, ако ни бъде поискано, във връзка с убийството на гръцкия бизнесмен Янис Макрис, за което има задържан един българин, а втори се издирва. Това декларира в кулоарите на Народното събрание министърът на вътрешните работи Младен Маринов. Вчера бе съобщено, че в южната ни съседка има задържан наш сънародник, а властите издирват втори български гражданин за убийството на местен крупен бизнесмен. Младенов припомни, че самото престъпление е станало миналата година. Според информация на гръцката страна е задържан български гражданин, „обявен за издирване с тяхна заповед е неговият брат“, уточни министърът. Той увери, че МВР следи ситуацията във Воеводиново заради растящо недоволство там. При всяка промяна ще реагираме своевременно, за да не допуснем напрежение, имаме готовност, подчерта Младен Маринов. От вчера на границите има допълнителни патрули, има готовност за въвеждане на план за действие при кризи, каза още вътрешният министър. Маринов обясни, че българските власти следят ситуацията с мигрантите в Гърция. „Имаме информация за подготвяне на миграционни процеси от по-дълго време. Във връзка сме с всички съседни държави. Към момента в Гърция има известно напрежение. От вчера следобед сме усилили нашите граници с допълнителни патрули, имаме готовност за въвеждане и на план, който сме разработили за действие при кризи. Областните дирекции на МВР също са в готовност. Имаме информация, че ще направят опит да тръгнат към Северна Македония, но ние сме взели мерки и за нашата граница“, заяви вътрешният министър.  Маринов коментира и темата с лицето Тодор Николов, който отправи заплахи към премиера Бойко Борисов в социалната мрежа. „Беше установен и задържан във Варна с полицейска заповед. Оръжието се оказа, че е въздушно, което беше иззето и му беше направена експертиза“, обясни той. Маринов обясни, че всеки един такъв сигнал се проверява. Вътрешният министър посочи още, че вчера на протест пред Министерски съвет са задържани няколко криминално проявени лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Министър Маринов за убийството на бизнесмена Янис Макрис: Ако ни бъде поискано, България ще окаже съдействие на Гърция"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b2-%d1%82%d0%b5%d1%80%d0%b0%d1%81%d0%b0%d1%82%d0%b0-%d0%bd%d0%b0-%d0%b1%d1%83%d1%80%d1%8f%d1%82%d0%b0/", "text": "Председателят на антикорупционната комисия КПКОНПИ Пламен Георгиев излиза в отпуск. Това обяви в четвъртък лично Георгиев в изявление, разпратено и до медиите. Излизането му в отпуск е мотивирано от желанието му проверката за придобитите от него имоти, разпоредена от главния прокурор, да протече при пълно съдействие от негова страна. Самата проверка Пламен Георгиев определи като “повод да се установи, че аз никога не съм извършвал каквито и да е противоправни действия”. Както си е редно, той отново припомни високата оценка на работата на Комисията за противодействие на корупцията и отнемане на незаконно придобитото имущество в докладите на Европейската комисия. От седмица насам шефът на Комисията за противодействие на корупцията и за отнемане на незаконно придобитото имущество Пламен Георгиев е в центъра на продължаващия скандал, получил наименованието “апартаментгейт”. След като Цветан Цветанов се оттегли от парламента, а оставки подадоха министър Цецка Цачева и двама зам.-министри, Георгиев влезе с гръм и трясък в окото (терасата) на бурята. Според критиците на Георгиев, той също закупил жилище на цена под пазарната, като особено интересен е казусът за терасата от 186 квадратни метра с барбекю, сауна и градини, която не била вписана в декларацията му за имотно състояние, а впоследствие същата тераса била ипотекирана пред банка през 2017 г. Пламен Георгиев и съпругата му придобиват апартамент на стойност 293 274 лева, като от тях 189 500 лева са от банков кредит от Първа инвестиционна банка, а останалите са от продажба на наследствен апартамент в “Люлин”. Квадратурата на терасата, видно от станалия публичен нотариален акт на семейство Георгиеви, е точно 47,99 квадратни метра. В разпространено от самия Пламен Георгиев изявление по повод разразилия се скандал е посочено, че другата тераса с барбекюто не е част от жилището, а представлява тераса-покрив, която е обща част на сградата по смисъла на чл. 38 от Закона за собствеността, поради което не е обект на индивидуални собственически права и не подлежи на деклариране от страна на етажните собственици. Друг е въпросът, че достъп до покрива има само от жилището на Георгиев. Банката, отпуснала на Георгиев кредита от 189 500 лева, също заяви, че в предмета на оценката не са били включени и съответно не са били предмет на оценяване описаните в нотариалния акт (с който Георгиев е кандидатствал за кредита) 186,57 кв. м идеални части от тераса –плосък покрив на сградата, именно заради това, че същите представляват общи части от сградата и не могат да бъдат предмет на оценка и на сделки с вещно-прехвърлителен ефект. Пазарната оценка, извършена от лицензирания оценител на банката, също е включвала единствено апартамента, заедно с тераса с площ от 47.99 кв. м. и по никакъв начин не е включвала, нито пък са били взети предвид от ПИБ, въпросните 186,57 кв. м. тераса. Това са фактите досега. Предстои да видим какво ще покаже проверката, разпоредена от главния прокурор Сотир Цацаров. Кой е Пламен Георгиев и как стана борец номер едно срещу корупцията в България? Кандидатурата на Пламен Георгиев навремето е посочена от премиера. Което е логично, тъй като преди това Георгиев е бил заместник-правосъден министър на Диана Ковачева в кабинета “Борисов 1”. Малко известен факт е, че в края на 2011 г. за същия пост в Министерство на правосъдието е бил поканен Лозан Панов, тъй като изтичал мандата му като шеф на Административен съд – София. Панов обаче предпочел да продължи кариерата си във Върховния административен съд. Пламен Георгиев е завършил право в Софийския университет “Св. Климент Охридски”. Започва кариерата си като следовател в Столичната следствена служба, после става прокурор в Софийска районна и в Софийската градска прокуратура. От 2009 г. е командирован за участие в спецзвена за разследване към Върховна касационна прокуратура. За отличната работа е повишен предсрочно от Висшия съдебен съвет в ранг “прокурор в Апелативна прокуратура”. Като магистрат е носител на наградата “Джовани Фалконе”. Прокурор Пламен Георгиев работи по някои от най-шумните дела – срещу ръководството на “Софийски имоти”, срещу бившия зам.-вътрешен министър от Тройната коалиция Раиф Мустафа, срещу ексдепутатите от ДПС Митхат Табаков и Гюнай Сефер и др. По негово искане е бил подслушван покойният шеф на митниците Ваньо Танов и по това разследване по-късно изтекоха скандалните записи “Ало, Ваньо”. Странно, но след години Георгиев получи амнезия, а и записите изненадващо изчезнаха. Твърди се, че на тях има разговор между Борисов и Танов, в който премиерът казва на шефа на митниците да спре да се занимава с Михаил Михов (Мишо Бирата), защото го помолил президентът Георги Първанов. И Ваньо Танов, и Михаил Михов отдавна са покойници… Пламен Георгиев работи и по първата проверка за имотното състояние на Цветан Цветанов през 2015 г. Тя е прекратена, защото е установено, че разминаването в доходите на Цветанов е под необходимия праг тогава от 250 000 лв., за да се пристъпи към конфискация на имущество. Принципи и стандарти „С настоящото заявявам, че винаги съм спазвал законите и в моята дейност съм се ръководил от високи морални принципи и професионални стандарти. Постигнатите резултати неминуемо доведоха до реакция на засегнатите лица, чиято дейност Комисията е проверявала и е запорирала имуществото им. Именно те са в основата на организираната срещу мен компроматна кампания. С оглед нормалното протичане на проверката и нейната безпристрастност излизам в отпуск, за да няма никакво съмнение, че по какъвто и да е начин бих повлиял на резултатите от същата”. Пламен Георгиев ЗА НЕГО Да няма съмнение в обществото От вас чувам новината. Напълно в логиката на нещата е да има проверка за имотите на председателя на КПКОНПИ. Трябва да се установят фактите и обстоятелствата и да няма никакво съмнение в обществото. Отпуската на Пламен Георгиев е коректното поведение на държавен служител, когато се извършва проверка. Данаил Кирилов, номиниран за министър на правосъдието от ГЕРБ Тази проверка трябва да се извърши  Засега нямаме основание да разглеждаме като точка от дневния ред освобождаването на Пламен Георгиев от КПКОНПИ, въпросът не е поставян. Не зная за предложение за освобождаване на г-н Георгиев. Въпросът за момента опира до това да се извърши една обективна и възможна, законосъобразна проверка на фактите и обстоятелствата, които събудиха съответните възражения, съмнения и създадоха тази атмосфера около неговия имот. Според мен разпореждането на главния прокурор е уместно, на място е, трябва да се извърши тази проверка, за да се удовлетвори и общественото очакване, също така и изискването за справедливост за равно прилагане на закона по отношение на всички граждани на тази страна. Явор Нотев, зам.-шеф на парламента от “Атака” Няма как терасата да се отдели Трябва да се прегледа архитектурния проект на обекта. Ако има излаз на терасата само от този апартамент, трудно може да се говори за обща собственост. Няма как терасата да се отдели от съответния апартамент. Когато дойде ден, банката да продава апартамента, тя ще го направи заедно с терасата. Председателят на КПКОНПИ вероятно е премълчал за терасата, за да избегне неудобни въпроси. Зам.-председателят на комисията трябва да свика заседание, да се уведоми НС и да се вземат мерки. Действащият вариант на закона е много лош, затова да не се зареждаме с оптимизъм. Прокуратурата е в правото си да провери, когато има съмнения за нередности. Емануил Йорданов, адвокат, бивш вътрешен министър", "date": "2019.04.05", "title": " Пламен Георгиев – В терасата на бурята"}
{"url": "https://trud.bg/%d0%b8-%d0%bc%d0%b5%d1%82%d1%80%d0%be-%d0%b7%d0%b0%d1%81%d1%82%d0%b0%d0%b2%d0%b0-%d0%b7%d0%b0%d0%b4-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0%d1%82%d0%b0/", "text": "Търговската верига „Метро Кеш енд Кери България“ заяви своята подкрепа към кампанията „Чист и зелен Благоевград! От нас зависи!“. Те ще осигурят метли и лопати за доброволци, включили се в инициативата на Община Благоевград, в лицето на д-р Атанас Камбитов. Материалите ще бъдат разпределени по шатрите, както в центъра, така и кварталите на града. Всеки участник може да почисти избрано от него място, а целта е да се възпита отговорно отношение към природата и нейното опазване. Веригата „Мr. Bricolage“, също осигури помощни средства за почистване.  Раздавателните пунктове ще бъдат при Спортен комплекс „Пирин“ за жителите на кварталите „Еленово“ и „Ален мак“, в кв. „Струмско“ срещу магазин „Стоми“, в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия механотехникум. На площад „Македония“ също ще има разположена шатра за раздаване на материали. Материалите ще бъдат раздавани от младежи към Детски парламент – Благоевград. Събраните отпадъци следва да бъдат изнесени до най-близките съдове за смесен битов отпадък, а разделно събраните отпадъци до съдовете за разделно събиране. Ангажиментът за извозване на разделно събрания отпадък е на Еко Партнърс, а фирма „Биострой“ ще събира чувалите със събран смесен отпадък.Началото на кампанията ще бъде поставено на 6 април в 10.30 часа на площад Македония. В 10.00 часа музикантите от „Престо“ ще зарадват благоевградчани с рок, много настроение и енергия. Най-активните участници в кампанията за почистване ще получат ваучери за пейки.  Освен на 6 април, жителите ще могат да се включат в инициативата и на 7,13,14 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " И „Метро“ застава зад инициативата „Чист и Зелен Благоевград! От нас зависи!“. Подаряват метли и лопати на доброволците"}
{"url": "https://trud.bg/%d1%86%d0%b8%d1%80%d0%ba%d0%be%d0%b2%d0%b0-%d0%b5%d1%83%d1%84%d0%be%d1%80%d0%b8%d1%8f-%d1%81-%d0%b4%d0%b5%d1%86%d0%b0-%d0%be%d1%82-%d0%b4%d0%be%d0%bc%d0%be%d0%b2%d0%b5-%d0%bd%d0%b0-%d0%bf%d1%80%d0%b5/", "text": "Фондация Мини Арт започва набиране на средства за закупуване на цирковата тента, в която да се изгради постоянен „Социален цирк“ в София. Публичното представяне на „Социален цирк“ за работа с деца със затруднения изпълни с живот жълтата къща на бул. „Цариградско шосе“ 17 вчера. 50 деца участваха в отворените тренировки по юнисайкъл, жонглиране и акробатични номера. Радостта им да бъдат заедно и да се превърнат в артисти, е неописуема! Гостите на благотворителното събитие аплодираха представлението на децата от различни домове в София. Сред тях бяха и официалните лица – г-жа Ирина Йорданова – директор на програма „Европа“ към Столична община, зам. кмета на район „Надежда“ – г-жа Анелия Георгиева, Николẚ Мобек – аташе за социално сътрудничество във Френския институт и н.пр Сорен Якобсон, посланик на Дания – патрон на събитието. В речта си той сподели ползите и доказаните резултати за подобряване на когнитивните и комуникативни умения на участниците: „ .“ В последните 30 години, освен в Дания, този метод е много популярен и във Франция, Белгия, и други държави по света. Проектът в България се реализира от фондация Мини Арт с автор на програмата Галина Риом-Ройбек – световен шампион по юнисайкъл, отдадена на мисията за личностното развитие и овластяването на лица от рискови групи и тяхната интеграция в обществото. „ “ – сподели отдаденият на каузата екип. След вълнуващото представление на децата, Галина Риом-Ройбек и Михайл Райнев изнесоха креативен дуо-спектакъл, в който общуването бе постигнато чрез юнисайкъла и жонгльорските бухалки на Михаил. За достатъчно калории за участници и гости „Щастливото прасе“ дари апетитни сандвичи и гурме хапки. В допълнение към събитието, се проведе и работилница за рециклиране на найлонови торбички от берлинския лейбъл „Design Krise”. За пълен празник и завършек на деня, „Жълтата къща“ се изпълни от джаз импровизации на живо на бандата The Bedlam Club.", "date": "2019.04.05", "title": " Циркова еуфория с деца от домове на представянето на „Социален цирк за Надежда“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d0%b3%d0%be%d0%b2/", "text": "Министърът на туризма Николина Ангелкова отговори на твърденията на лидера на НФСБ и „Обединени патриоти“ Валери Симеонов, че не е декларирала имот на територията София. По думите му „някой живее там, не е написал в декларацията си, че живее там, а е длъжен да го напише. В чужд имот ли живее, под наем ли живее – това трябва да се декларира, а в декларацията го няма“. В профила си във Фейсбук Ангелкова отговори следното: Във връзка с нови опити за неправомерно замесване на името ми, този път с обвинение, че не съм декларирала имот в град София, мога да заявя: Имотът е закупен в края на изминалата 2018 г., предстои да бъде деклариран в ежегодната декларация за имущество и интереси по чл. 35, ал. 1, т. 2 от Закон за противодействие на корупцията и за отнемане на незаконно придобитото имущество, която се подава за предходна календарна година. Това задължение следва да изпълня в срок до 15 май 2019 г., съгласно чл. 38, ал. 1, т. 2 от същия закон. Става въпрос за покупка само на парцел урегулиран поземлен имот (дворно място от 1253 кв. м.), находящ се във в.з. Киноцентъра 1 ч. Къщата и гаражът, които са отбелязани на кадастралната карта, са били необитаеми много години и са негодни за ползване и предстои задължително събаряне, което е допълнителен разход. При проверка на пазарните цени на УПИ в района, както и на извършените реални сделки в Агенцията по вписванията, може да се установи, че сделката е извършена на пазарна цена. Паричните средства за покупката на имота са от моите родители, като всички данъци са надлежно заплатени. За справка можем да Ви предоставим какви са пазарните цени на парцели в посочените квартали: (средно 122 до 220 евро за кв. метър, като върху парцелите също има необитаеми постройки) Заявявам, че за всяка една сделка преди нейното сключване съм възлагала извършването на пазарна оценка на имота от лицензиран оценител, вписан в публичния регистър на Камарата на независимите оценители. Видно е, че цената на покупко-продажбата отговоря на действителната пазарна цена към момента на извършване на сделката и съобразно индивидуалните характеристики на конкретния имот. По-рано днес НФСБ внесоха сигнал главния прокурор Сотир Цацаров с искане за проверка на имоти Ангелкова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Ангелкова за имота си в Драгалевци: Паричните средства за покупката му са от моите родители, като всички данъци са надлежно заплатени\t"}
{"url": "https://trud.bg/%d0%bc%d0%b8%d1%80%d0%be-%d0%b1%d0%be%d0%ba%d1%81%d1%8c%d0%be%d1%80%d0%b0-%d0%b5-%d1%81%d0%b0%d0%bc%d0%be%d1%83%d0%b1%d0%b8%d0%bb%d0%b8%d1%8f%d1%82-%d1%81%d0%b5-%d0%bc%d1%8a%d0%b6-%d0%b2-%d0%bf%d0%bb/", "text": "Пловдивчанинът Мирослав Симеонов, по известен като Миро Боксьора, е  , съобщава Dir.bg. Трупът му беше открит с огнестрелна рана в главата тази сутрин. Една от версиите, по които работи разследването е, че мъжът се е самоубил, заради натрупани дългове, които не можел да върне. Парите били теглени като бързи кредити. 42-годишният мъж е завършил Спортното училище в Пловдив. Известен е като хазартна натура, залагал предимно на карти. За него се твърди, че е излежавал присъди в Доминиканската република и в Испания. Името му е свързано и с други криминални регистрации у нас и в чужбина. Негови близки твърдят, че в последно време той кандидатствал за работа и се стягал да постъпи в охранителна фирма, като дори подготвял документите си за назначаването. Под ръководството на Окръжна прокуратура – Пловдив се провеждат активни процесуални и следствени действия. Работата на разследващите по цялостното документиране и изясняване на пълната фактическа обстановка около случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Миро Боксьора е самоубилият се мъж в Пловдив\t"}
{"url": "https://trud.bg/%d0%ba%d1%80%d0%b5%d0%bf%d0%be%d1%81%d1%82%d1%82%d0%b0-%d1%82%d1%83%d0%b8%d0%b4%d0%b0-%d0%b8-%d0%be%d0%b1%d1%89%d0%b8%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d1%81%d0%b0-%d1%81%d1%80/", "text": "Реновираната кънсоантична и средновековна крепост „Туида“ в Сливен и общината са сред финалистите на конкурса „Bulgarian Travel Awards“.  Победителите ще бъдат съобщени и наградени на официална церемония на 5 април вечерта в столицата. В категорията „Туристическа атракция на годината“ най-много гласове събраха „Туида“ и вила „Юстина“. За  „Туристическа община на годината“ се състезават Сливен, Велико Търново и Враца. Сливенската крепост се превърна в туристическа атракция с европейски проект за близо 5 млн.лева. Бяха възстановени основите на част от крепостните стени, на базиликата, на място са изложени артефакти и керамика, използвани в бита на хората, населявали съоръжението, показани са бойни оръдия. Изградена е сцена на открито. Екипът развива разнородна дейност за привличане на туристи, прави множество възстановки на стари занаяти, бойни изкуства. „Туида“ е най-новата атракция на Сливен, на само за няколко години обектът зае познаваемо място на туристическата карта на страната и на самия град. Тя е включена в програмата на общината за развитие на бранша, както и в различни инициативи на общината, сред които е кампанията „Стани приятел на Сливен“. Конкурсът „Bulgarian Travel Awards“ се проведе на три етапа, като имаше възможност и за избор на най-добрите участници чрез онлайн гласуването. То ще има тежест при крайната оценка на компетентното жури. Целта на наградите е да бъде насърчено качеството в предлаганите туристически услуги и продукти в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Крепостта „Туида“ и община Сливен са сред финалистите на конкурса „Bulgarian Travel Awards“"}
{"url": "https://trud.bg/%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bb%d0%b0%d1%82%d0%b0-%d1%81%d0%b5-%d0%ba%d1%83%d1%80%d1%81%d0%b0%d0%bd%d1%82%d0%ba%d0%b0-%d0%be%d1%82-%d0%bd%d0%b2%d1%83-%d0%b5-%d1%81-%d1%80/", "text": "Към момента има реална опасност за живота на   „Васил Левски“ в град Велико Търново, пострадала при инцидент на 4 април 2019 г. Това обяви по време на брифинг началникът на ВМА бригаден генерал професор д-р Венцислав Мутафчийски, д.м.н., FACS. Той благодари на екипите от МОБАЛ „Стефан Черкезов” – Велико Търново за адекватната намеса снощи, както и на МВР за осигурения ескорт при т  до ВМА. Пациентката постъпи в стабилно, но тежко състояние. Нещата за момента са добри, но има реална опасност за живота й, обясни професор Евелина Одисеева, ръководител на Клиника по интензивно лечение на ВМА, но допусна, че може да настъпят усложнения. Става въпрос за изключително тежко нараняване, защото има прострелване с мощно оръжие, какъвто е автомат „Калашников”, вследствие на което в гръдния кош е попаднал не само проектилът на патрона, но и взривните газове, които допълнително увреждат тъканите, поясни бригаден генерал Мутафчийски. Направеният още при пристигането скенер е показал почти унищожен горен лоб на левия бял дроб. Долният лоб и десният бял дроб са в добро състояние. Огнестрелното нараняване има своя еволюция и то не приключва с момента на изстрела и с първата среща на хирурга с нараняването. Затова в близките дни може да се наложи повторна операция за отстраняване на горния лоб на левия дроб. Ако се стигне до там, няма да има съществено повлияване в живота на пациентката, защото тя е млада и има достатъчно белодробна тъкан останала, за да поеме функцията, допълни началникът на ВМА. В момента има реална опасност за живота, така че, говорим в по-далечна перспектива. Лечението й ще продължи, колкото трябва. Ние правим всичко възможно, за да избегнем всякакви усложнения, но неминуемо – заради естеството на огнестрелното нараняване, такива може да има – от инфекциозно естество, подчерта бригаден генерал професор Венцислав Мутафчийски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Прострелялата се курсантка от НВУ е с реална опасност за живота"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%ba%d1%8a%d0%bc-%d0%bc%d0%b0%d1%81%d0%be%d0%b2%d0%be%d1%82%d0%be-%d0%b5/", "text": "Първото събитие за събиране на пластмасови капачки ще бъде организирано като част от двуседмичната инициатива на Община Благоевград „Чист и зелен Благоевград! От нас зависи!“. Всички последователи на инициативата могат да донесат събраните количества капачки на 14 април между 10 и 14 часа на площад „Георги Измирлиев“. Туристически културно-информационен център бе първият пункт, създаден към кампанията „Капачки за бъдеще“ през октомври 2017 година. От тогава има приети 2 тона пластмасови капачки, които са дарени за каузата с идеята да бъдат осигурени кувьози на нуждаещите се болници в страната. Всяко 10 бебе, родено в България, е недоносено и има нужда от допълнителна помощ, с която да се бори за живота си. За година и половина има закупени вече 8 кувьоза за малки общински болници, където най-често наличните са на възраст поне 20 години. И след масовото събитие Община Благоевград ще продължи да подкрепя инициативата като събраните капачки можете да поставите в новоизложеното метално сърце пред зала „22 септември“ и да носите  пълните бутилки на касата на Драматичен театър „Никола Вапцаров“ и в ТКИЦ Благоевград.", "date": "2019.04.05", "title": " Благоевград се включва към масовото еднодневно събиране на  „Капачки за бъдеще“ на 14 април"}
{"url": "https://trud.bg/%d0%b2%d0%b5%d1%87%d0%bd%d0%be%d1%82%d0%be-%d0%b4%d0%b5%d1%80%d0%b1%d0%b8-%d0%bc%d0%b5%d0%b6%d0%b4%d1%83-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%b7%d0%b0-%d0%ba/", "text": "Първото вечно дерби „Левски“ – ЦСКА в плейофите на Първа лига ще се играе между двата полуфинала за Купата на България. Това стана ясно след обявената от БФС програма. „Червените“ имат две битки с пловдивския „Ботев“ на 17 и 24 април за втория по значимост трофей у нас. Реваншът е в София. Преди това – на 20 април ЦСКА приема „Левски“ на националния стадион в мач за първенство. „Армейците“ са само на три точки от върха в Първа лига, като тимът ще се хвърли и на двата фронта в преследване на трофеи. Ключов мач за развръзката в първенството има и на 14 април. Тогава „Левски“ приема „Лудогорец“ на „Георги Аспарухов“. Програмата бе публикувана само до края на април. През месец май ще има още едно дерби между „сини“ и „червени“. По предварителна информация то ще се играе на 24-ти, когато „Левски“ чества своята 105-а годишнина.", "date": "2019.04.05", "title": " Вечното дерби между полуфиналите за Купата"}
{"url": "https://trud.bg/%d0%bc%d1%8a%d0%b6-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b8%d0%b7%d0%bf%d0%b0%d0%b4%d0%bd%d0%b0-%d0%b2-%d0%b4/", "text": "53-годишният бургазлия Кольо К. се бори за живота си, след като получил диабетна кома зад волана. Той шофирал в района на вилната зона на с. Черни връх, съобщи ОД на МВР. Мъжът загубил контрол над джипа си „Сузуки Витара“, след като изпаднал в диабетна кома.  Заедно с пострадалия бил и негов приятел – 38-годишен мъж, който веднага се опитал да поеме управлението на автомобила, но вече било късно и джипът все пак се е блъснал край пътя. На място веднага пристигнали линека и полицейски автомобил. 53-годишният водач бил в тежко състояние.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Мъж изпадна в диабетна кома зад волана и катастрофира\t"}
{"url": "https://trud.bg/%d0%b4%d1%8f%d0%b4%d0%be-%d0%bf%d0%be%d1%82%d1%80%d0%be%d1%88%d0%b8-%d0%b1%d0%b0%d0%b1%d0%b0-%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d0%b7%d0%b0-%d0%be%d0%b2%d1%86%d0%b5-%d0%bd%d0%b0-%d1%81/", "text": "Пенсионер от монтанско село е пребил възрастна съседка след кавга за пакости на стадо овце. Случаят се разследва, съобщиха от Областната дирекция на МВР. Скандалът пламнал в четвъртък сутринта в село Драганица, община Вършец. 86 годишният Йосиф Г. минавал по улицата с овцете си, но животните нагризали стеблата на овошките на комшийката и негова връстничка Младена П. Бабата и дядото се скарали и ядосан старецът халосал с овчарската си тояга наборката си. Ударът счупил дясната ръка на жената. Свидетели на боя подали сигнал на тел. 112 и в селото пристигнали полицаи. На бабата е оказана медицинска помощ, а дядото е разпитан, но не е задържан поради достолепната му възраст и сериозни медицински проблеми, казаха от полицията. По случая продължава работа Районното управление във Вършец. Образувано е досъдебно производство. „Не стига, че у нас по села и градове се млатят апаши, бият се и децата в училищата, ами и старците си решават проблемите с бой. Явно агресията вече е зараза!”, коментираха криминалисти.", "date": "2019.04.05", "title": " Дядо потроши баба в скандал за овце на село"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d0%b1%d1%83%d1%80%d0%b3/", "text": "Съдилищата от Апелативен район – Бургас предоставят на гражданите качествено правосъдие в разумни срокове. Това заяви през журналисти, председателят на Апелативен съд – Бургас съдия Деница Вълкова. Днесинституцията проведе Годишното общо събрание за отчитане дейността на 18-те съдилища от апелативния район. Преди обсъждането на Доклада за 2018 г. съдия Вълкова направи кратка презентация пред медиите за основни резултати и акценти от работата на Апелативен съд – Бургас и окръжните и районни съдебни звена за миналата година. „Апелативен съд – Бургас отчита незначително намаление на постъпилите дела, като по показателя срочност успяваме да отчетем устойчивост и изключително добър резултат на челните места в страната“- посочи съдия Вълкова. Тя поясни, че на практика част от съдиите са приключили по-малко на брой дела, за решаването на които обаче са отделили повече време. „Това е така, не само заради много честите случаи на некачествено законодателство, на неясни редакции на законови разпоредби, приети текущо, но и поради констатирана свръхдинамика в законодателството и безпрецедентна тълкувателна конкуренция в дейността на Върховния касационен съд и Народното събрание“ – допълни Вълкова. Тя посочи няколко дела със значим обществен интерес и голяма фактическа и правна сложност, чието решаване е отнело значително повече време на съдиите. В тримесечен срок са свършени 96% от всички дела на Апелативен съд – Бургас и по този изключително важен показател се прави категоричен извод за устойчивост на постигнатата бързина в работата на съда, дължаща се на създадената добра организация по предварителна подготовка, проучване, насрочване и срочното решаване на делата. По традиция председателят на АС – Бургас направи паралел с данните, обявени през 2018 г. на Информационното табло на Европейския съюз, които сочат, че България е една от страните – членки, на които отнема най-малко време решаването на граждански, търговски, административни и други дела. При въззивните наказателни дела бяха откроени няколко проблема свързани с назначаването, но и с откриването на вещи лица конкретно по съдебномедицинските експертизи и по автотехническите експертизи. Почти 90 % от въззивните наказателни дела са приключили в тримесечен срок, стана ясно от презентацията. При другите забавянето се дължи на посочените обективни затруднения, както и на претоварените графици на софийските защитници. „Все по-често настояваме да се използва възможността, която ни дава НПК за разпит чрез видеоконференция или телефонна конференция“, обясни административният ръководител на АС –  Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Председателят на Апелативен съд-Бургас: В тримесечен срок са свършени 96% от всички дела"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0-%d0%bf%d0%b0%d1%80%d0%ba/", "text": "Омбудсманът на Бургас Тодор Стамболиев, предлага решение за паркиране на автомобилите на хора с увреждания. Напоследък зачестиха случаите с обаждания от лица с увреждания, които притежават МПС и въпреки обособеното място за паркиране в близост до адреса им не могат да се възползват от него, защото то почти през цялото време е заето, пише в предложение до кмета и общинския съвет.  В търсенето на решение на този въпрос се запознах с множество нормативни актове. Намерих удачно разрешение на проблема в Наредба на Столична община, обяснява омбудсманът на Бургас. Местата, предназначени за безплатно и денонощно паркиране на ППС, обслужващи лица с трайни увреждания до сградата по настоящ адрес на правоимащите, се сигнализират с пътни знаци В27 /Забранени са престоят и паркирането, Д21 / Място за паркиране на ППС, обслужващи хора с увреждания, Т17 Табела с текст/ брой места/, Т17 /регистрационен номер на автомобила и указващ, че се извършва принудително преместване на ППС/. На гърба на знаците със стикер се указва номерът на заповедта на кмета на общината за предоставяне на правото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Омбудсманът предлага решение за паркиране на колите на инвалидите"}
{"url": "https://trud.bg/30-%d0%bc%d0%bb%d0%bd-%d0%b4%d1%83%d1%88%d0%b8-%d0%b2-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%b5%d0%bd-%d0%b8%d0%bd%d1%82%d0%b5/", "text": "Инициативата на Мария Габриел достигна над 15 хил. школа Кампания на за безопасен интернет достигна над над 30 млн. европейци, над 15,500 училища на Стария континент, съобщи българският еврокомисар по цифровата икономика Мария Габриел. Тя, кметът на София Йорданка Фандъкова и световно признатият режисьор Вим Вендерс се срещнаха вчера с ученици от Втора английска гимназия в София, за да обсъдят теми като безопасния интернет. Вендерс е в България като посланик на кампанията #SaferInternet4EU на Европейската комисия, продължаваща година. „Новите технологии са свързани с рискове. Затова правим инфромационна кампания, която да ни позволи да имаме необходимите знания, за да останем критично мислещи и се предпазваме от опасности, свързани с онлайн пространството“, каза Габриел. „С усилията си комисар Габриел помогна през последните години София да се превърне в дигитален център на региона с множество събития, събрали тук ръководителите на най-големите световни компании“, каза Фандъкова. „Аз съм доста стар. Повечето от хората тук са млади и навлизат в нова дигитална ера и чувствам, че е важно за тези млади европейци да знаят какво трябва да запазят от миналото в сегашното дигитално общество“, каза Вендерс. Попитан дали ще снима следващ свой филм в България той отговори „Може би в планината, никога не се знае“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " 30 млн. души в кампания за безопасен интернет (СНИМКИ)\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d0%b2-%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5/", "text": "Българското посолство в Македония изпрати писмо до информационната агенция МИА „грешното тълкуване“ на думите на посланик Ангел Ангелов, в част от медиите в страната, във връзка с разследването на самолетната катастрофа, в която загинаха четирима души. В изявлението се посочва, че Ангелов е изразил личното си мнение относно лошото време в Охрид и че по никакъв начин не е критикувал начина, по който се води разследването на трагичния инцидент, съобщава местният сайт  . От българското посолство изразяват надежда, че македонските медии ще проявят новинарска етика. Същевременно дипломатическото представителство използва случая да потвърди доброто сътрудничество между двете държави във връзка с този случай. Мвждувременно стана ясно, че Институтът за съдебна медицина е приключил с ДНК анализа на починалите български граждани в самолетната катастрофа. Телата на четиричленното семейство ще бъдат прехвърлени в България скоро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Българското посолство в Северна Македония: Не сме критикували разследването на самолетната катастрофа"}
{"url": "https://trud.bg/%d1%81%d0%bc%d0%b5%d0%bd%d1%8f%d1%82-%d1%81%d1%87%d1%83%d0%bf%d0%b5%d0%bd%d0%b8%d1%82%d0%b5-%d0%bf%d0%bb%d0%be%d1%87%d0%ba%d0%b8-%d0%bd%d0%b0-%d0%bf%d0%bb-%d1%81%d0%b2-%d0%bd%d0%b5%d0%b4%d0%b5/", "text": "Започна авариен ремонт на настилката на пл. „Св. Неделя“, съобщи във фейсбук профила си зам.-кметът на София Дончо Барбалов. Плочките около църквата са силно начупени от минаващи по площада автомобили. Както беше обещано по време на общественото обсъждане на бюджета на София за 2019 г. , ремонтът стартира със затоплянето на времето. За знаковото пространство около храма предстои провеждане на конкурс за концептуален архитектурно-градоустройствен проект за площад „Св. Неделя”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Сменят счупените плочки на пл. „Св. Неделя“"}
{"url": "https://trud.bg/%d0%b1%d0%be%d0%b8%d0%bd%d0%b3-%d0%be%d1%82%d0%ba%d1%80%d0%b8%d1%85%d0%b0-%d0%be%d1%89%d0%b5-%d0%b5%d0%b4%d0%b8%d0%bd-%d0%bf%d1%80%d0%be%d0%b1%d0%bb%d0%b5%d0%bc-%d0%b2-%d0%bc%d0%be%d0%b4%d0%b5/", "text": "Американската компания „Боинг“ обяви, че е намерила втори, сравнително „малък“, софтуерен проблем в самолетите си „737 MAX“, но той не е свързан със “системата за усилване на маневрените характеристики” (MCAS), която се предполага, че е причина за катастрофите на двата летателни апарат „737 MAX 8“ на компаниите   и Lion Air, съобщава „Файненшъл таймс“. От „Боинг“ заявиха, че е „постигат напредък в обновяването на софтуера, което ще предотврати бъдещи аварии“, но добавиха, че „като част от този процес, ние идентифицирахме аспект на софтуера, несвързан обаче със системата MCAS, който също ще бъде коригиран като част от софтуерната актуализация“. Според компанията, проблемът е „сравнително малък“ и може да бъде оправен. Представителите на „Боинг“ са добавили, че „разработването на нашата софтуерна актуализация за сертифициране от Федералната авиационна администрация (FAA) ще бъде завършено през следващите седмици“. Трябва да се има предвид, че “Система за усилване на маневрените характеристики” (MCAS) автоматично контролира хоризонталната тримовка на самолета, а изходните данни за необходимите корекции тя черпи от датчиците за ъгъл на атака, разположени от двете страни на пилотската кабина на самолетите от модела „737 MAX“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " „Боинг“ откриха още един проблем в моделите „737 MAX“"}
{"url": "https://trud.bg/%d1%85%d0%b0%d0%be%d1%81-%d0%b2-%d1%82%d1%83%d1%80%d0%b8%d0%b7%d0%bc%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%be%d0%b2%d0%b0-%d0%b4%d0%b0%d0%bd%d1%8a%d1%87%d0%bd%d0%b0-%d0%bd%d0%b0%d1%80/", "text": "Част от туристическия бизнес обмисля да „емигрира“ в чужбина заради новата данъчна наредба Н-18, която изисква от бранша да регистрира електронни магазини за онлайн продажби и софтеуера си за управление. Докато десетки хотели вече са направили това нито една от технологичните компании, които предлагат подобни услуги на туроператорите не го е сторила към момента. На въпрос от страна на бизнеса, отправен по време на 6-та годишната среща на Тревъл Академи в София как ще работи бранша, ако нито една софтуеърна компания не предостави кода си, представители на НАП посъветваха компаниите да говорят със своите доставчици и да ги убедят. Заради големите изисквания към тях това едва ли ще се случи в законовия срок до края на септември, категоричи са от бизнеса. Няма как българската НАП да успее да контролира софтеуърни гиганти, опериращи в цял свят и цялото интернет пространство, защото то не признава граници. Те просто ще изключат страната ни от обхвата си и ще се върнем години назад, притесняват се от индустрията, която носи най-голям приход в БВП. В изискването на данъчните е и програмите за работа да са единствено на български език, докато в момента браншът ползва предимно чужди разработки, които нямат българска езикова версия, а заради големината на пазара софтуеърните фирми не възнамеряват и да направят. Така бизнесът или трябва да си партнира с определени български компании, или да убеди партньорите си, че трябва да променят кодовете си единствено заради тях. Хотелите пък трябва да регистрират онлайн електронни магазини, ако плащанията се извършват през техен собствен виртуален терминал, но не и ако такъв се поддържа от чужд партньор, който после им превежда парите по банков път. Чуждите хотелски вериги с управление в чужбина нямат задължение да отговорят на наредбата, въпреки че оперират в България. Така българският бизнес става неконкурентноспособен , категорични са от бранша. Според секторът наредбата ще изсветли част от бизнеса, но текстовете й трябва да се изчистят, за да не изгони тези работещи на светло в чужбина.", "date": "2019.04.05", "title": " Хаос в туризма заради нова данъчна наредба"}
{"url": "https://trud.bg/%d0%ba%d0%b0%d1%80%d0%b0%d1%82%d0%b8%d1%81%d0%ba%d0%b0%d1%82%d0%b0-%d0%b8%d0%b2%d0%b5%d1%82-%d0%b3%d0%be%d1%80%d0%b0%d0%bd%d0%be%d0%b2%d0%b0-%d1%81%d0%b5%d0%b3%d0%b0-%d0%bc%d0%b5%d0%b4%d0%b0%d0%bb/", "text": "Сега медалът дойде по-трудно, отколкото на световното през миналата година – призна Ивет Горанова, която спечели бронз на европейското в Гуадалахара (Испания).  Отличието е първо за олимпийското ни женско карате от първенство на континента. В малкия финал в категория до 55 кг 18-годишната националка победи лидерката в световната ранглиста Анжелика Терлюга с 2:0. С това нашето момиче взе реванш за загубата си от украинката на престижния турнир в Шанхай през миналата година. А в битките помежду им Горанова вече води с 2:1 победи. „Очакванията към мен бяха голями, първенството не започна добре, губех концентрация – каза Ивет. – Първата ми среща срещу испанката бе много тежка, заради неудобната й игра. Втората битка загубих, но за щастие тя стигна финала. И след нови две победи в репешажа се изправих в директен сблъсък за бронза срещу Терлюга. Много бях мотивирана да си върна за загубата от Шанхай. И ето, че успях.“ „Между тях двете има особено напрежение, и то е най-вече от страна на украинката – заяви Ангел Ленков, треньор на Ивет. – А това гарантира, че двубоите им ще са много интересни.“  На 10 април Горанова очаква и решението на Международната федерация за участие на европейските олимпийски игри, като шансовете й да стартира в Минск през юни са много големи. В момента Ивет е №6 в олимпийската ранглиста. През уикенда момичето от Долна Митрополия ще стартира и на държавния шампионат в НСА. А следващият й голям старт е на турнира в Арабат (Мароко) на 17 април. През май тийнейджърката за ден ще остави татамито, за да се включи в Абитуриетнския бал със съучениците си. А големите празненства отлага за след време.", "date": "2019.04.05", "title": " Каратиската Ивет Горанова: Сега медалът дойде по-трудно"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8%d1%82%d0%b5-%d0%b2%d0%bb%d0%b5%d0%b7%d0%b5-%d0%b8-%d0%b2/", "text": "Американското издание   публикува статия за българския скандал с луксозни апартаменти, озаглавена „България разследва още три апартамента по скандала с луксозни имоти“. В нея обществеността се запознава със скорошното разпореждане на главния прокурор на България Сотир Цацаров за „още разследвания, включително на председателя на Комисията за борба с корупцията, по скандал с покупките на луксозни имоти на изгодни цени, което вече накара някои висши политици да подадат оставка“. Цитира се заповедта на Цацаров за разследване срещу комисаря по борба с корупцията Пламен Георгиев за предполагаеми фалшиви декларации за обстоятелствата, при които той и съпругата му са придобили апартамент в столицата София. Изданието запознава и с разследването срещу съпругата на председателя на Върховния касационен съд Лозан Панов и синът на директора на Националната следствена служба Борислав Сарафов. България е класирана като най-корумпираната държава-членка на Европейския съюз от групата за борба с корупцията „Transparency International“, припомня изданието. „Въпреки обещанията на правителството да изкорени корупцията, все още няма високопоставен служител зад решетките по обвинения в корупция“, твърдят авторите в публикацията и продължават: „Анализите показват, че корупцията на високо равнище е основната пречка за амбициите на България да привлече повече чуждестранни инвестиции и да се присъедини към зоната за свободно пътуване на Шенген“. По-нататък статията информира за действията на българския премиер Бойко Борисов относно посочените от главния прокурор лица, които се ограничават до съветите му те или да подадат оставка, или да си вземат отпуск. Излизането в отпуск на Георгиев, „така че да не може да има подозрение, че по някакъв начин влияе на разследването”, също е отразено от медията. Изданието припомня също самото начало на скандала, когато „миналата седмица заместник-лидерът на управляващата българска партия ГЕРБ Цветан Цветанов напусна парламента след подобни обвинения“. „Скандалът вече накара българския министър на правосъдието и двама заместник-министри да подадат оставка, след като бе съобщено, че са закупили просторни апартаменти в луксозно предградие на София на по-ниски от пазарните цени от същия предприемач“, пише „Ню Йорк таймс“. Статията завършва с информация относно опозиционните социалисти, които, „бойкотирайки парламента от средата на февруари, повториха призивите си за предсрочни избори, обвинявайки правителството на Борисов, че не успява да се бори с корупцията на високо равнище“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Скандалът с апартаментите влезе и в „Ню Йорк таймс“"}
{"url": "https://trud.bg/%d0%b4%d0%be%d0%ba%d0%bb%d0%b0%d0%b4%d1%8a%d1%82-%d0%bd%d0%b0-%d0%b5%d0%ba-%d0%b7%d0%b0-%d0%be%d0%ba%d0%be%d0%bb%d0%bd%d0%b0-%d1%81%d1%80%d0%b5%d0%b4%d0%b0-%d0%be%d1%82%d1%87%d0%b8%d1%82%d0%b0-%d0%bd/", "text": "Напредък в прилагането на мерки, насочени към подобряване на качеството на атмосферния въздух, отчете Европейската комисия в публикувания днес Доклад за изпълнение на политиките на ЕС в областта на околната среда, съобщават от Министерството на околната среда и водите. По данни на МОСВ в последните години близо два пъти е намалял броят на превишенията на средноденонощната норма за фини прахови частици (ФПЧ10) и около две трети от населените места, в които има пунктове за мониторинг, са постигнали средногодишната норма. Към момента има една агломерация (Варна) от общо 6 за цялата страна, в която е постигнато пълно съответствие с европейското законодателството. От 29 общини, за които Съдът на ЕС е постановил, че са с нарушено качество на въздуха, вече 9 общини отговарят на нормите – Девня, Добрич, Пирдоп, Сливен, Гълъбово, Стара Загора, Варна, Ловеч и Димитровград. За сравнение през 2017 г. общините са 6, а през 2016 г. – 4. Именно защото качеството на въздуха в страната предизвиква сериозна загриженост в българското правителство, през последните години се предприемат редица важни стъпки за подобряването му в двата основни сектора – битово отопление и транспорт. През 2018 г. се направиха промени в Закона за чистотата на атмосферния въздух, които създадоха необходимата основа за реално прилагане на мерки. За намаляване на превишенията на фини прахови частици е осигурено и финансиране от Оперативна програма „Околна среда 2014-2020” в размер на близо 115 млн. лева. Предстои и приемането на Национална програма за качество на въздуха. В доклада като основни предизвикателства пред България са посочени и пречистването на градските отпадъчни води, рециклирането на отпадъци и по-ефективното прилагане на законодателството за защита на природата. МОСВ припомня, че до настоящия момент са изградени 110 градски пречиствателни станции, обслужващи 172 населени места и курортни комплекси. В 90 агломерации (включващи 105 населени места и курортни комплекси) има централизирана канализационна мрежа от над 97%. В 125 агломерации (включващи 136 населени места и курортни комплекси) е изградена канализация между 50% и 96,9%, а други 52 агломерации (54 населени места) са със събрани отпадъчни води в канализации под 50%. В процес на изграждане/реконструкция са 10 градски пречиствателни станции и 4 канализации. През 2019-2020 г. ще започне изграждането на 6 нови пречиствателни станции и реконструкции и доизграждане на канализационната мрежа в 50 агломерации. Стойността на осигуреното финансиране за събирането и пречистването на отпадъчните води е в размер на над 1 млрд. евро, отпуснати по ОП “Околна среда 2014-2020 г.“, като крайният срок за приключване на проектите е 2023 г. В доклада Комисията посочва, че друго предизвикателство за България е постигането на целите на ЕС за рециклиране към 2020 г. МОСВ вече предприе мерки за увеличаване количеството на рециклираните отпадъци. От януари 2019 г. са завишени минималните изискванията към системите за разделно събиране, което гарантира по-голям достъп и удобство на гражданите. Предприети са и необходимите мерки за прекратяване на експлоатацията и последваща рекултивация на общинските депа. До момента са отпуснати над 100 млн. лв., а за 2019 г. в държавния бюджет е предвиден допълнителен финансов ресурс от 70 млн. лв. В областта на природата ЕК отбелязва значителния напредък на България в картографирането и оценката на 9 типа екосистеми и свързаните с тях услуги, както и остойностяването и разработването на системи за отчетност на природния капитал. България е сред държавите с най-голямо биоразнообразие в Европа. Това от своя страна е свързано и с предизвикателството, пред което е изправено Министерството на околната среда и водите за намирането на баланса между хората, икономиката и природата при управлението на „Натура 2000“, която обхваща повече от една трета от територията на страната (34,8%). Според доклада България среща затруднение при определяне на новите органи за управление на мрежата „Натура 2000“ и свързаните с това консервационни мерки. В тази връзка са разработени промените в Закона за биологичното разнообразие, които въвеждат новия подход за управление на мрежата „Натура 2000“. За него се търси баланс между всички заинтересовани страни на национално и местно ниво, бизнеса и местните общности. Той трябва да се вписва в контекста на Европейския план за хората, икономиката и природата. Предстои внасянето на законопроекта за приемането му от Министерски съвет. Като пример за добра практика Комисията посочва, че България е приела рационализирана екологична оценка – процес, който се насърчава от ЕК. В изпълнение на правителствената програма България е една от държавите-членки, въвела опростени екологични оценки, което намалява административната тежест и ускорява процеса на вземане на решения, без да се прави компромис с качеството на процедурата. Докладът на изпълнението на политиките на Съюза в областта на околната среда (EIR) е инструмент, който има за цел да подобри прилагането на законодателството и политиките на ЕС в областта на околната среда, като адресира слабости в прилагането и прави препоръки. Публикацията включва доклади за всяка държава членка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " Докладът на ЕК за околна среда отчита напредък в мерките за качеството на въздуха"}
{"url": "https://trud.bg/%d0%bd%d0%b0%d1%82%d0%be-%d0%b7%d0%b0%d0%bf%d0%be%d1%87%d0%b2%d0%b0-%d0%bc%d0%b0%d1%89%d0%b0%d0%b1%d0%bd%d0%b8-%d1%83%d1%87%d0%b5%d0%bd%d0%b8%d1%8f-%d1%81-%d1%83%d1%87%d0%b0%d1%81%d1%82%d0%b8%d0%b5/", "text": "В Черно море започват мащабните многонационални учения между Украйна и страни-членки на НАТО „Морски щит 19“, предава агенция  , като се позовава на съобщение от пресслужбата на мисията на Алианса в Украйна, където се отбелязва, че маневрите ще продължат от 5 до 13 април. В ученията ще участват 14 румънски военни кораба и шест плавателни съда от България, Канада, Гърция, Холандия и Турция и 2200 военни. УНИАН припомня, че на 4 април във Вашингтон страните от НАТО са съгласували мерки за засилване на сигурността в Черноморския регион. Алиансът ще продължи да оказва помощ на Украйна и Грузия в подготовката на военноморските им сили и бреговата охрана. „Съгласувахме пакет от мерки, целящи подобряването на нашата осведоменост за ситуацията и засилването на нашата подкрепа едновременно за Грузия и Украйна в направления, като подготовката на ВМС и бреговата охрана, визити в пристанищата, учения и обмен на информация. Това ще укрепи още повече нашето вече тясно сътрудничество“, подчерта генералният секретар на НАТО Йенс Столтенберг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.05", "title": " НАТО започва мащабни учения, с участието на България, в Черно море"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd%d0%b5-%d0%bf%d0%be%d0%b1%d0%b5%d0%b4%d0%b0-%d0%b4%d1%80%d1%83%d0%b3-%d0%b2%d0%b0%d1%80%d0%b8%d0%b0%d0%bd%d1%82-%d0%bd%d1%8f%d0%bc%d0%b0/", "text": "  Диего Симеоне, треньорът на „Атлетико“ (Мадрид), заяви – неговият тим ще преследва само и единствено победата в предстоящото дерби с „Барселона“. „Друг вариант няма, ако искаме да се доближим до тях“, каза наставникът.  Каталунците водят в класирането със 70 точки, „Атлетико“ има 62. До края на шампионата остават 8 кръга. „Уважаваме „Барселона“, но не ни е страх от тях – добави Симеоне. – Същото важи и за Лионел Меси. Аз също имам добри играчи, а това, че ни смятат за единствения си конкурент този сезон, говори достатъчно“. Президентът на „Барселона“ Хосеп Мария Бартомеу пък обяви преди сблъсъка, че ръководството на клуба работи по подновяването на договора на голямата звезда на отбора. Шефът призна, че целта е Меси да се подпише под доживотен контракт. Снимка: Twitter", "date": "2019.04.05", "title": " Симеоне: Победа, друг вариант няма"}
{"url": "https://trud.bg/%d0%b1%d0%be%d0%bb%d0%bd%d0%b8%d1%87%d0%b5%d0%bd-%d1%88%d0%b5%d1%84-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%b7%d0%b0-%d0%b4%d0%b0-%d0%bd%d0%b5-%d0%bd%d0%b0/", "text": "Управителят на варненската общинска Очна болница д-р Руслан Тошев подаде оставка, за да не спре работа лечебното заведение. На 7 март голяма част от екипа медици начело със зам.-управителя проф. Христина Групчева обявиха на заседание на комисията по здравеопазване към местния парламент, че подават едномесечни предизвестия за напускане заради окаяното състояние на материалната база, финансовите й проблеми и заради разногласия с д-р Тошев. Те поискаха общината да прехвърли болницата на Медицинския университет, за да бъде оздравена и снабдена с нужната апаратура, но такова решение не бе взето. „Очаквам след моята оставка колегите да оттеглят предизвестията си. Не чувствам вина за състоянието на болницата, което не е чак толкова лошо“, заяви на пресконференция д-р Тошев. Според него до 2016 г. лечебното заведение, което поема спешните случаи от няколко региона, е работело на печалба. Кризата започнала след промени в методиката на НЗОК, налагащи месечни лимити. Така приходите по клинични пътеки за година паднали от 1 млн. лв. на 760 000 лв. След нови корекции, въвеждащи 6-месечни лимити миналата година оборотът се повишил до 826 000 лв. Въпреки загубата от 74 000 лв. за 2018 г. и дълговете от 280 000 лв. д-р Тошев бе категоричен, че болницата не е в колапс, а кризата е била предизвикана от хора с определени интереси, които отказа да назове. Управителят в оставка обаче призна, че част от апаратурата е амортизирана и се налага екипът да препраща пациенти за изследвания в частни клиники. Според д-р Тошев за последните 3 г. общината като собственик е инвестирала само 29 000 лв. за един апарат и миналата година дала 90 000 лв. за оздравяване. „Депозирал съм 15 преписки, на които не получих отговор“, допълни медикът. Оставката му ще бъде гласувана в понеделник на извънредна сесия на Общинския съвет, който трябва да избере и временен управител на Очна болница. Въпреки това предизвестията за напускане на екипа още не са оттеглени, стана ясно вчера. Лекарите заявиха, че ще огласят решението си на професионалния си празник – 7 април. Тогава ще стане ясно дали другата седмица ще има кой да преглежда и лекува пациенти в общинското здравно заведение.", "date": "2019.04.05", "title": " Болничен шеф подаде оставка, за да не напуснат лекарите\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d1%82%d0%b5-%d1%84%d0%b5%d0%b4%d0%b5%d1%80%d0%b0%d1%86%d0%b8%d0%b8-%d1%81%d0%bf%d0%be%d0%b4%d0%b5%d0%bb%d0%b8%d1%85%d0%b0-%d0%b8%d0%bd%d1%84%d1%80%d0%b0%d1%81/", "text": "Поредната оперативна среща в подготовката за издигане на обща кандидатура на България, Гърция, Румъния и Сърбия за домакинство на Мондиал 2030 и Евро 2028 приключи с ползотворни резултати. Представители на четирите футболни федерации се срещнаха в Белград, за да обсъдят конкретни действия и стъпки по стратегията за съвместен проект, като акцентът този път падна върху намеренията на всяка от страните за инфраструктурни дейности, свързани с изграждането на спортни съоръжения. От българска страна присъстваха вицепрезидентът на БФС Йордан Лечков и координаторът на проектите за домакинство на Мондиал 2030 и Евро 2028 от страна на БФС Борис Станков. Двамата представиха стратегическата визия на България и амбициите на страната ни за построяване на нови стадиони и бази, които да задоволят изискванията на световната и европейската футболни централи. В началото на срещата Йордан Лечков поздрави присъстващите от името на президента на БФС Борислав Михайлов и подчерта: „Преди броени Министерския съвет на Република България одобри Проекта за Меморандум за разбирателство между България, Сърбия, Румъния и Гърция и създаване на Организационен комитет зад общата ни кандидатура. Чрез този акт българската страна демонстрира ясните си амбиции да участва в съвместните проекти, които – силно се надявам – да продължат отвъд тези първенства и дори отвъд футбола“. Следващият съвместен форум на четирите балкански страни ще се проведе на 13 април в град Солун, Гърция, където се очаква участие да вземат както представители на футболните съюзи, така и на спортните министерства.", "date": "2019.04.05", "title": " Четирите федерации споделиха инфраструктурните си намерения"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%82%d0%bd%d0%be%d0%b2%d0%be-%d0%b2-%d0%ba%d0%bb%d0%b0%d1%81%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%be%d0%b2%d0%b0%d0%bb%d0%b8/", "text": "Григор Димитров отново попадна в незавидна класацията. На последния турнир в Маями българинът изненадващо загуби от австралиеца Джордан Томпсън в третия кръг. В обзора си специализираното издание Tennis World USA направи три класации – на изненадите, добре представилите се играчи и провалилите се. Хасковлията обаче бе класиран в третата група.  „Българинът просто се скри от радара на големите тенисисти – пише изданието. – Участие в трети кръг в Маями е нещо голямо за доста тенисисти, но не е достатъчно за играч с неговия талант. Той просто изчезна!“  Димитров се върна на корта след двумесечно лечение на травма и до последно участието му бе под върпос. От 15 април той ще стартира на турнира в Монте Карло. Той има да защитава 360 точки, след като миналата година стигна до полуфиналите. Хасковлията от дни е в Княжеството заедно с най- близките си. „У дома с моя №1“, написа Григор, като публикува снимка с майка си.  А последователите му в социалната мрежа реагираха остро, че домът му е в България, а не в Монте Карло. Певицата Рут Колева също се пошегува с него, като коментира: “Хасково се е променил“.", "date": "2019.04.05", "title": " Григор отново в класацията на провалилите се"}
