{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bc%d0%b8%d0%b7%d0%b8%d1%8f-%d0%b8-%d0%b4%d1%80%d1%83%d0%b3%d0%b8-%d0%bd%d0%b0%d1%81%d0%b5%d0%bb%d0%b5%d0%bd/", "text": "Докога? Мизия и други населени места отново са под вода. Това написа лидерът на БСП Корнелия Нинова във фейсбук. „Преживях потопа в Мизия преди 4 години заедно с моите съграждани. Спомням си цинизма на Ивелина Василева-министър от ГЕРБ тогава: „свиквайте, заради промените в климата, ще е така“. Как се свиква със страха при всеки по-силен дъжд, че ще те залее вълна, как се свиква с факта, че с двеста лева пенсия трябва да градиш дом отначало? И с безхаберието, некадърността на правителството и далаверите му с Напоителни системи и концесии на язовири ли да свикваме? Не, няма да свикваме. Ще ви държим сметка на всички от всякакви партии, които разрешихте да се изсекат горите, които нарязах те за скрап напоителни системи, които раздадохте язовирите за печалбарство и ви гарантирам, че ще понесете отговорност за погубените домове и съсипания живот на стотици българи“, пише още лидерът на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Корнелия Нинова: Мизия и други населени места отново са под вода. Докога?"}
{"url": "https://trud.bg/80-%d0%bc%d0%bb%d0%bd-%d0%bb%d0%b8%d1%80%d0%b8-%d0%b4%d0%b0%d0%b2%d0%b0-%d0%bb%d0%be%d0%bd%d0%b4%d0%be%d0%bd-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bd%d0%b0-%d0%b1/", "text": "И Гърция се включи в разговорите Великобритания удвоява финансирането за страните от Западните Балкани до 80 милиона лири стерлинги (106,6 милиона долара) и броя на своите служители в областта на сигурността в региона. Това стана ясно, преди началото на петата ежегодна среща на върха на инициативата “Берлински процес”, в която участва и премиерът Бойко Борисов. “Трябва да бъдем много единни в задачите, които си поставяме по свързаността на Балканите.” Това заяви Борисов в Лондон, преди да вземе участие в работния обяд на държавните и правителствени ръководители на Великобритания, Австрия, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора. Борисов посочи, че по настояване на България във формата тази година участва и Гърция, защото Балканите трябва да се разглеждат общо, а не по отделно. Той подчерта, че участието на страната ни в “Берлинския процес” е голямо признание за свършената през последните шест месеца работа и по-конкретно резултатите постигнати по време на Срещата на върха ЕС – Западни Балкани в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " 80 млн. лири дава Лондон за сигурност на Балканите (обзор)\t\t\t"}
{"url": "https://trud.bg/%d0%b7%d0%b0%d0%ba%d0%be%d0%bd-%d0%b7%d0%b0-%d1%80%d0%be%d0%b7%d0%b0%d1%82%d0%b0-%d1%89%d0%b5-%d0%b8%d0%bc%d0%b0-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%b3%d0%be%d0%b4%d0%b8%d0%bd%d0%b0/", "text": "Закон за розата ще напишат до края на годината от Министерството на земеделието, храните и горите. Темата е била обсъдена по време на дискусия в Казанлък, съобщиха от ведомството. Участниците в обсъждането са се обединили около тезата, че е необходимо да действа контролен механизъм, който не трябва да спъва пазарните отношения. “Законът за розата ще създаде ред в производството, селекцията и търговията на продукта. Ще се регулират взаимоотношенията между производители и преработватели, за да не се стига до случаи на свръхпроизводство, ниски цени и недоволство от двете страни”, коментира заместник-министърът на земеделието, храните и горите д-р Цветан Димитров по време на срещата.", "date": "2018.07.10", "title": " Закон за розата ще има до края на годината\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%b2%d1%81%d1%82%d1%8a%d0%bf%d0%b8-%d0%ba%d0%b0%d1%82%d0%be-%d0%bc%d0%bb%d0%b0%d0%b4%d1%88%d0%b8-%d0%bf%d1%80%d0%be%d0%ba%d1%83%d1%80%d0%be/", "text": "Юрист от Бургас встъпи в длъжност като младши прокурор в Районната прокуратура в Сливен, съобщиха от Апелативната прокуратура в Бургас. Христо Христов е на 31 години, завършил е образованието си в Бургаския свободен университет преди четири години. Назначен е от Висшия съдебен съвет след спечелен конкурс. Тържествената клетва новият младши прокурор положи пред ръководителя на Районната прокуратура в Сливен прокурор Иван Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Бургазлия встъпи като младши прокурор в обвинението на Сливен"}
{"url": "https://trud.bg/%d0%b4%d0%be-20-%d1%85%d0%b8%d0%bb-%d0%b3%d0%bb%d0%be%d0%b1%d0%b0-%d0%b0%d0%ba%d0%be-%d0%bc%d0%b5%d0%b4%d0%b8%d1%8f-%d0%bd%d0%b5-%d0%b4%d0%b5%d0%ba%d0%bb%d0%b0%d1%80%d0%b8%d1%80%d0%b0-%d1%81%d0%be/", "text": "Всяка медия трябва да подава декларация до 30 юни с информация за собственика и сключваните договори за финансиране през предходната година. Това предвиждат допълнения към приетия на първо четене законопроект на ДПС за осветляването на собствеността и финансирането на медиите. Нарушителите ще бъдат санкциониран с глоби от 10 до 15 хил. лв., а при повторно нарушение санкциите са от 20 до 30 хил. лв. Вносителите добавят, че медията е длъжна да декларира дали собственика заема публична длъжност и дали е осъждан.", "date": "2018.07.10", "title": " До 20 хил. глоба, ако медия не декларира собственика си"}
{"url": "https://trud.bg/%d0%b7%d0%b5%d1%82%d1%8f%d1%82-%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d0%b5-%d1%84%d0%b8%d0%bd%d0%b0%d0%bd%d1%81%d0%b8%d1%82%d0%b5-%d0%bd%d0%b0-%d1%82%d1%83%d1%80%d1%86/", "text": "Търговията и въпросите на семейството са поверени на жени Новото правителство на Турция има 16 министри, само трима от досегашните министри ще запазят постовете си, а един от ключовите ресори – финансите, е поверен на президентския зет. Това стана ясно късно в понеделник, когато Реджеп Ердоган обяви състава на новия кабинет на страната. В него вече няма да има премиер съгласно новата президентска система, одобрена на референдума м.г. и влязла в сила след клетвата на Ердоган в понеделник. Ердоган ще има само един вицепрезидент (също нововъведена позиция) и това е Фуад Октай, бивш съветник в кабинета на министър-председателя. Само трима от досегашните министри запазват постовете си – на външните работи Мевлют Чавушоглу, на вътрешните работи Сюлейман Сойлу и на правосъдието Абдюлхамит Гюл. Също трима остават извън правителството. Това са бившият вицепремиер и финансов министър Мехмет Шимшек, на икономиката Нихат Зейбекчи и на транспорта Лютфи Елван. Нов финансов министър е Берат Албайрак – съпруг на най-голямата дъщеря на Ердоган и досегашен министър на енергетиката. Този ресор поема Фатих Дьонмез. В новото правителство има седем министерства по-малко, отколкото досега, основно заради закриване и сливане на ведомства. Такова ново мегаминистерство ще е това на труда, социалната сигурност и въпросите на семейството, което ще бъде оглавено от жена – Зехра Зюмрют Селчук. В кабинета ще има още една жена министър – на икономиката Рухсар Пекджан. Досегашният шеф на Генщаба Хулуси Акар е назначен за министър на отбраната. А досегашният премиер Бинали Йълдъръм е предложен за шеф на парламента.", "date": "2018.07.10", "title": " Зетят на Ердоган пое финансите на Турция\t\t\t"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d1%81%d0%bf%d0%b8%d1%81%d1%8a%d0%ba-%d1%81-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%b8-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0/", "text": "Изпълнителната агенция по лекарствата (ИАЛ) публикува на сайта си списък с лекарствата за сърце на българския пазар, чиято активна съставка – валсартан, не е замърсена с канцероген и са безопасни. Припомняме, че преди дни ИАЛ съобщи за 62 медикамента за сърдечно-съдови заболявания, чието основно вещество в тях е валсартан, за който е съобщено от производителя, че е замърсен с примес, който е вероятен канцероген. Новината за възможен проблем дойде от самия китайски производител. Има лекарства в аптечната мрежа обаче, чиято активна съставка валсартан е на други производители и не е замърсена, обясниха от ИАЛ. Това следните медикаменти: Amlodipine/Valsartan Mylan, Amvalcon, CO-DIOVAN, Co-Valsacor, Diovan, Dipperam, Entresto, Exforge, Exforge HCT, Sartoval, Valsacor, Valsarcon-Co, Walzera, Wamlox, Valsartan/Hydrochlorothiazide KRKA. За изтеглените 62 лекарства има над 100 алтернативи, които могат да заменят лечението на пациентите със сърдечно-съдови проблеми, упокоиха кардиолози. Европейската агенция по лекарствата препоръча пациентите да не прекратяват лечението си с валсартан, докато не се консултират с фармацевт и лекар.", "date": "2018.07.10", "title": " Пуснаха списък с безопасни лекарства за сърце\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%b3%d0%b5%d1%87%d0%b5%d0%b2-%d0%bf%d1%80%d0%b5%d0%ba%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%be%d1%82-%d0%ba%d0%b8%d1%82/", "text": "„Обещаните 1,5 млрд. евро от Китай са заем – не се знае каква е лихвата и на какви траншове ще дойде. По-важни за нас са преките китайски инвестиции. Това заяви пред  икономическият експерт и депутат от БСП Румен Гечев. Според него полза от заема от 1,5 млрд. евро от Китай ще има, ако лихвата е ниска. Гечев прогнозира, че сумата няма да дойде наведнъж. По думите на икономиста китайците отдавна имат интерес да строят АЕЦ „Белене” но българската държава ги размотава. Относно скандала около зам.-социалния министър Султанка Петрова, след като работник от фирма, свързана с нейното семейство, почина в бившия Партиен дом, Гечев смята, че трябва да се разследва какво прави частна фирма в сградата на парламента, след като тя се охранява от НСО. Това означава, че се източва бюджетът, коментира депутатът от БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Румен Гечев: Преките инвестиции от Китай са по-важни от заема от 1,5 млрд. евро"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b4%d0%b0%d0%b4%d0%b5-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d1%89%d0%b0%d1%84%d0%b5%d1%82/", "text": "Днес официално приключи българското председателство на Съвета на Европейския съюз в Атина. Събитието се проведе в сградата на Еропейския парламент в Атина. В присъствието на представители на европейския парламент г-н Антонакопулос, Европейската комисия г-н Маркопулиотис, гръцки депутати и медии бе направен кратък отчет за дейността на българското председателството през изтеклите 6 месеца от временно управляващия Посолството г-н Веселин Иванов. „През тези шест месеца се постигна много. България определи четири основни приоритета за своето председателство и постигна напредък във всички области. Без съмнение основният успех бе перспективата на ЕС за страните от Западните Балкани за гарантиране на мир, стабилност и просперитет. България положи огромни усилия, за да превърне европейската перспектива на страните от Западните Балкани в приоритет в дневния ред на ЕС. Беше постигнато съгласие, за финансова подкрепа за допълнителни 11 транспортни проекта с висок приоритет (пътни, железопътни, пристанищни), инвестиции в региона и удвояване на финансирането за програмата „Еразъм +“. На 26 юни Съветът по общи въпроси реагира положително относно напредъка, постигнат от Скопие и Тирана, а през юни 2019 г. ще бъде даден старт за започване на преговори за присъединяване на двете страни. През последните месеци станахме свидетели на забележителни промени: Договорът за приятелство, добросъседство и сътрудничество между София и Скопие, които дадоха положителен пример за окончателното споразумение и уреждане на въпроса за името между Гърция и БЮРМ. Но най-важното е общото разбиране, че инерцията трябва да продължи. Ние приветстваме факта, че Австрия е определила стабилността в Европа, разглеждана от перспективата на ЕС за Западните Балкани / Югоизточна Европа, на първо място в приоритетната си програма. България положи усилия да бъде балансиращ фактор на срещата във Варна между лидерите на ЕС и Турция като спомогна за възстановяване на диалога с Турция. Сътрудничеството със съседните ни страни е от основно значение за сигурността и стабилността на Европа“, заяви в речта си дипломат Иванов. Изказани бяха благодарности от присъстващите за успешното председателство на България през изминалите шест месеца. Председателството на ротационен принцип днес бе поето от посланика на Австрия в Атина г-жа Андреа Бьом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " България предаде европейската щафета на Австрия днес в Атина"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b3%d1%80%d1%83%d0%bf%d0%b0%d1%82%d0%b0-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bb%d0%b0/", "text": "Апелативният специализиран съд остави за постоянно в ареста групата за мокри поръчки, обвинена в подготовката на убийства и побои на магистрати и полицаи, информира За тартор на групата е сочен Иван Йосифов, който е син на една от знаковите фигури в престъпния свят Йосиф Йосифов – Костинбродския. При спецакция на ГДБОП и прокуратурата бяха задържани 13 души. В съдебната зала стана ясно, че групата е отправила заплахи към двама прокурори от апелативната специаилизиран прокуратура – Емил Галипонов и Георги Мойсев. За списъка с ,“неудобни“ магистрати разказал Венцислав Дамянов, твърдят от държавното обвинине. Дамянов е разследван за наркоразпространение, в края на април името му се появява в криминалните хроники след като напада свидител в двора на Специализирания съд. След като съдейства на разследващите е освободен от следствения арест в Пловдив, твърди защитата. „Венцислав Дамянов става свидетел и веднага му се изменя мярката. Дори му е осигурена полицейска защита. Никъде по делото няма някой от тези въпросни полицаи или магистрати да е бил следен. Няма нито убит, нито бит, нито ударен, нито наранен“, каза Тезгюл Лютфиева, адвокат на Иван Йосифов. Според защитата на обвиняем по делото също е предложена свобода в зямана на свидетелски показания срещу лидера на групата. „Отишли с подготвени листове. Той не ги е прочел, разбира се. Като му е било обещано и гарантирано, че ако ги подпише веднага ще бъде пуснат на свобода и ще може да си види децата“, каза още адвокат Лютфиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Оставиха в ареста групата, подготвяла убийства на магистрати и полицаи"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%81%d0%b5-%d0%bd%d0%b0%d0%b4%d1%8f%d0%b2%d0%b0-%d0%bd%d0%b0-%d0%bf%d1%80%d0%be%d1%81%d0%b2%d0%b5%d1%82%d0%bb%d0%b5%d0%bd%d0%b8%d0%b5-%d0%b2/", "text": "Верен съюзник на Мей пое поста на външен министър Москва се надява на “политическо просветление” в Лондон след назначаването на нов британски външен министър. Така говорителят на Кремъл Дмитрий Песков коментира оставката на дипломат №1 на Лондон Борис Джонсън ден по-рано, предаде ТАСС. “Естествено можем да оценяваме министрите на други страни само въз основа на критерия какъв е техният принос за развитието на отношенията на въпросната страна с Русия. За съжаление приносът на Джонсън за британско-руските връзки е доста, доста скромен”, посочи Песков. И припомни неотдавнашно изказване на президента Владимир Путин, че рано или късно в отношенията Москва-Лондон ще бъде отгърната нова страница. “Очакваме политическо просветление във Великобритания по този въпрос”, допълни Песков. Думите му дойдоха часове, след като премиерката Тереза Мей съобщи кой ще поеме британската дипломация. Това е Джереми Хънт – близък съюзник на Мей за разлика от самоволния Джонсън. Хънт досега бе министър на здравеопазването. Назначаването му за външен министър може да промени баланса по въпроса за Брекзит в британското правителство, тъй като Хънт бе противник на Брекзит преди референдума през 2016 г. и е за запазване на близки икономически отношения с ЕС. Именно тази позиция, залегнала в новия план на Мей, стана причина за напускането на Джонсън, а ден преди това и на министъра за Брекзит Дейвид Дейвис, които са привърженици на “твърд Брекзит”. И двамата обвиниха премиерката, че прави твърде много отстъпки пред Брюксел, а Джонсън в характерния си цветист език обяви, че “мечтата за Брекзит умира”. “Насочваме се към статут на колония и за мнозина ще е трудно да видят икономическа или политическа полза от това споразумение (бъдещото с ЕС)”, обясни още в писмо с мотивите за оставката си Джонсън. Джереми Хънт ще бъде заменен като министър на здравеопазването от Мат Ханкок, досегашен министър на цифровите технологии, културата, медиите и спорта. Този пост ще поеме досегашният главен прокурор Джереми Райт. А за негов наследник е определен Джефри Кокс. Дейвид Дейвис бе заменен от Доминик Рааб, ексминистър на строителството.", "date": "2018.07.10", "title": " Москва се надява на „просветление“ в Лондон\t\t\t"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81-%d0%b0%d1%86%d0%b5%d1%82%d0%b8%d0%bb%d0%b5%d0%bd-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b8-%d0%b7%d0%b0%d1%82%d0%b2%d0%be/", "text": "Днес около 15 часа в дежурната част на пожарната служба в Бургас е получено съобщение за преобърнал се тир на два километра след село Венец, в посока Петолъчката. По първоначални данни камионът превозва бутилки с ацетилен, съобщават от вътрешното министерство. Към мястото на инцидента е изпратен екип огнеборци. Временно е затворен пътят Петолъчката – Карнобат. Няма данни за пострадали хора. Камионът се е обърнал заради спукана гума. „Няма теч на газ, няма опасност за населението, тъй като то е доста отдалечено, създава се организация по претоварване на бутилките, които са изсипани, и евентуалното извличане на камиона от мястото на произшествието. Има и разсипани, има и които са в касетки бутилки, в палети, пътуват за Стара Загора. Опасност от взривове евентуално ако има течове и пробиви в корпусите на някои от бутилките, но в случая няма такъв“, каза пред Димитър Грозев, началник на пожарната в Карнобат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Камион с ацетилен се преобърна и затвори пътя Петолъчката – Карнобат"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%b4%d0%be-200-%d1%85%d0%b8%d0%bb-%d0%bb%d0%b2-%d0%bd%d0%b0-%d1%81%d1%82%d0%b0%d1%80%d1%82%d0%b8%d1%80%d0%b0%d1%89%d0%b8-%d1%84%d0%b8%d1%80%d0%bc%d0%b8/", "text": "Финансират над 350 компании Над 350 проекта на стартиращи компании ще бъдат финансирани по процедура “Насърчаване на предприемачеството” на ОП “Иновации и конкурентоспособност”, а безвъзмездната помощ за всеки един от тях ще бъде до 200 хил. лв. Това съобщи зам.-министърът на икономиката Александър Манолев в рамките на информационните дни по процедурата в Пловдив. “Това е една от най-очакваните процедури за стартиращи компании, със значителен финансов ресурс от 67 млн. лв., а по нея ще могат да кандидатстват стартъпи в редица области на действие, които са създадени след 31 декември 2016 г.”, обясни зам.-министър Манолев. По думите му интересът към схемата е сериозен като през последната година активно са обсъждани с бизнеса всички изисквания по нея, за да бъде максимално полезна за българските стартиращи компании. “Надявам се и тези проекти да бъдат устойчиви – това наистина да бъде стимул за създаване на конкурентни български предприятия, които да генерират растеж”, подчерта Александър Манолев. По думите му очакванията на експертите са в рамките на кандидатстването да получат над 2 хил. проектни предложения. “Очаквам прогнозата на експертите да е вярна, защото колкото повече са проектите, толкова по-високо ще е и качеството на спечелилите финансиране”, каза още зам.-министърът. Александър Манолев цитира и статистика за стартиращите компании в България, според която за последните 5 години са създадени около 2000 стартъпа. От предприятията, в които са инвестирали инвестиционни фондове, около половината все още съществуват, а 40% са получили последващо финансиране. “Това показва, че българските стартъпи са устойчиви и наистина се надявам, че с процедурата, която стартираме, ще дадем още един тласък за тяхното развитие”, допълни Александър Манолев.", "date": "2018.07.10", "title": " Дават до 200 хил. лв. на стартиращи фирми\t\t\t"}
{"url": "https://trud.bg/%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bf%d1%80%d0%b8%d0%b5-%d0%bf/", "text": "Серия от предложения за реформи в областта на здравеопазването, социалното осигуряване и висшето образование предстои да отправят към компетентните държавни институции национално представителните работодателски организации – АИКБ, БСК, БТПП и КРИБ, обединени в Асоциация на организациите на българските работодатели (АОБР). Това предвижда одобреният на заседание тази вечер (10 юли 2018 г.) план за дейността на АОБР през второто полугодие на 2018 г., съобщават от Българската стопанска какамара. В ход на подготовка е и позиция на асоциацията по проекта на Национална енергийна стратегия до 2030 г., както и иницииране на дебат за изготвяне и приемане на нов Кодекс на труда. В заседанието тази вечер, председателствано от Радосвет Радев – изпълнителен председател на БСК и ротационен председател на АОБР за 2018 г., участваха ръководителите на АИКБ – Васил Велев (председател на УС), БТПП – Васил Тодоров (главен секретар), и КРИБ – Кирил Домусчиев (председател на УС), както и експерти на четирите работодателски организации. Те обсъдиха текущото състояние на социалния диалог и мястото на работодателските организации в него. Освен това, бяха обсъдени и набелязани общи позиции по текущи проекти за нормативни промени, които предстои да бъдат оповестени допълнително.  Всички членове на АОБР демонстрираха остра реакция срещу липсата на адекватна комуникация с Министерството на правосъдието относно заявеното още през м. април т. г. настоятелно искане за включване на представители на работодателските организации в работната група по създаването на „Единна входна точка“ за подаване на годишни финансови отчети и статистика в машиночетим формат. Липсата на отговор от страна на МП и продължаващата разработка на „Единната входна точка“ в отсъствие на основната заинтересована от въвеждането й страна, поставя пред АОБР необходимостта от предприемане на категорични действия в защита интересите на българските работодатели. Извън официалния дневен ред на заседанието новият изпълнителен председател на БСК Радосвет Радев декларира своята готовност в оставащите 6 месеца от ротационното председателство на БСК да работи активно за изпълнение на годишните цели и приоритети на АОБР. От своя страна, останалите участници в заседанието му пожелаха успех на новата позиция.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Асоциацията на работодателите прие план за дейността си през следващите 6 месеца"}
{"url": "https://trud.bg/%d0%bf%d1%80%d0%be%d1%84-%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b3%d0%bb%d0%b0%d0%b2%d0%b5%d0%bd-%d0%b0%d1%81%d0%b8%d1%81%d1%82%d0%b5/", "text": "– Проф. Георгиев, България продължава да е водеща в Европа по брой пушачи на глава от населението. Какви са вредите от тютюнопушенето и какви са възможните решения? – Първо трябва да се започне от профилактиката. В Европа има два вида профилактика – първична и вторична. В САЩ има и трета – най-ранна, която обхваща малките деца и ги възпитава на физическа активност и спорт. В Европа първичната профилактика е профилактика на рисковете. Тя включва, освен овладяване на високо кръвно налягане до нормални стойности, и тютюнопушенето. То не е болест, но е риск за много заболявания. В първичната профилактика влизат още физическата активност и практикуването на някакъв спорт; здравословното хранене – консумацията на повече плодове и зеленчуци; прием на по-мазни риби заради омега-3 мастните киселини, на които са богати, вместо взимане на хранителни добавки с омега; намаляване на солта; ограничаване на алкохола при системна консумация. Тази първична профилактика принципно не се осъществява от лекарите. Тя е приоритет на държавата заедно с най-ранната профилактика. Държавата трябва да осигурява на децата подходящи условия да спортуват – да има повече площадки, наличие на достатъчно часове спорт в училище; да се възпитават подрастващите на здравословно хранене. Държавата положи усилия по отношение на храненето чрез екипа на проф. Веселка Дулева – ръководител на Националния център по обществено здраве и анализи и национален консултант по хранене. – Заговори се за увеличение на акциза на бездимните цигари. Това ще реши ли нещо? – В нормалните държави акцизът от цигарите и алкохола отива директно за здравеопазване – за направа на спортни площадки, за стимулиране на селскостопанските производители да добиват екологично чисти плодове и зеленчуци. Между 400 и 800 гр. дневно трябва да консумира човек, за да бъде здрав. Това са четири ябълки, няколко моркова, две салати – на обяд и вечеря. Единственото, което се постигна на практика, пак повтарям благодарение на екипа на проф. Дулева, е да се премахнат кифлите и баниците от училище и да се въведат плодовете. Това е първична профилактика, или най-ранна. В държави като Бразилия се създават спортни площадки, за да може навсякъде да се играе футбол, да се спортува. А това ще отдели децата от улицата и наркотиците. При първичната профилактика е и тютюнопушенето. То е голям проблем и за борбата с него е необходима държавна стратегия, а не само група хора, които Министерството на здравеопазването е ангажирало. Държавната стратегия не трябва да се свежда до ограничаване на тютюнопушенето на определени места. Да, мярката е добра, но няма да промени навика на пушачите. Който иска, ще излезе навън да запали. Защото това е един сложен проблем. Човек се пристрастява към цигарите по три причини. Едната е, че никотинът води до пристрастяване. Втората, е че това е свързано с навик – да държиш нещо в ръка, да изпиеш едно кафе с цигарата, което пак е вид пристрастяване, ритуал. -Как стои въпросът с електронните цигари? -При електронните цигари проблемът е, че никотинът се разпрашава от вещество, което е глицерин или друго. При поглъщане обаче то има вреден ефект върху белия дроб. По тази причина медицинските общности застанаха зад мнението, че вариантът с електронните цигари не е безвреден. -А по-щадящ вариант ли е все пак от тютюнопушенето? -Всичко е по-щадящо от тютюнопушенето. Ефектът на електронната цигара е да засити никотиновия глад. Самият никотин не е опасен, но води до пристрастяване. -Каква са вредните аспекти при различните видове прием на никотин? -Има цигари, пури и дъвчене на тютюн. При дъвченето на тютюн се увеличават карциномите на устната кухина. При пурите ефектът е подобен като този на цигарите, но няма такова количество дим. Най-много е това количество при цигарите. Всеки дим съдържа между 70 и 300 различни вредни вещества. Част от тях вредят на белия дроб, свързани са с белодробните болести и карциноми и това е много добре обяснено от пулмолозите. В кардиологията димът увеличава хормона на стреса. Това обаче не е толкова вредно, колкото процесите на окисление в кръвта, които създават вредните вещества в погълнатия дим от цигарите. Това действа опасно върху самия кръвоносен съд, стимулира атеросклерозата и т. нар. ендотелна дисфункция, т.е. вътрешният слой на кръвоносния съд спира да функционира нормално, той вече е увреден и реагира парадоксално. Това е в основата на атеросклерозата. Тютюнопушенето може да засили процеса на атеросклероза по една линия. По друга може да се стигне до това атеросклеротичната плака да се спука и да се получи инфаркт, инсулт или периферна болест. Всичко това е по отношение на димните цигари. – Какво се случва при бездимните цигари, които са различни и от електронните? – Те съдържат от 0,5 до 8% от веществата на димните цигари. От 15 години водим сърдечно-съдова профилактика, която е на световно ниво. Успоредно водим и преговори на европейско и световно ниво как да решим проблема с вредата от цигарите. Когато се появи концепцията за бездимните цигари, попитахме дали те ще бъдат регистрирани като никотин-заместителна терапия. Отговорът беше, че ще са регистрирани като никотинов продукт. Тогава поискахме да се докаже ползата от тях. В момента производителите на бездимни цигари правят мащабни проучвания. Установено е например, че ако в затворено помещение се изпушат десет бездимни цигари, въздухът ще има замърсяване на чисто битови нормални нива. Причината за това е, че бездимната цигара отделя изключително малко дим – нагрява се тютюнът и от там се извлича никотинът. Проучванията са по изискване на световните регулатори за лекарства. Затова ние дори си позволяваме в определени случаи да препоръчаме бездимната цигара като заместител на димната, когато не може пациентът да откаже тютюнопушенето. В съдовата хирургия има състояния, при които спирането на цигарите задължително. Някои пациенти, които са пушачи от 60 години обаче, изпадат в абстиненция и не могат да спрат. С бездимната цигара поне вредата е по-малка. – Как стои този проблем в цифри? – Допреди 4 години 22% от болните с висок сърдечно-съдов риск (а не от цялата популация) са пушачи. Над 19% от болните с коронарна болест на сърцето, т.е. инфаркти, инсулти, стентирани и т.н., след като са лекувани от болестта си и им е препоръчано от лекар да спрат да пушат, продължават с вредния навик. Това е една пета от тези пациенти. Тази година през април официално публикувахме резултатите от коронарната болест в Европа. България от болните, които са с инфаркт, със стентиране, с инсулт и т.н., 28,9% продължават да пушат след инцидента срещу 19% за Европа. С други думи независимо, че при нас се създадоха условия за ограничаване на тютюнопушенето, спад в цифрите няма. За да има ефект, е необходима държавна стратегия. Все пак младите в момента пушат по-малко. Наблюдавам и го и при пациентите си. По-голямата част от тези които са между 25 и 35-годишни, са непушачи. В дългосрочен план ефектът ще е по-голям, ако държавата започне да отделя парите от акцизите за здравословно хранене при децата. Желанието ни е приучим така детето, че то само да поиска ябълка да речем. Но за целта трябва да се промени възпитанието му по отношение на храненето. Така ще намалим диабета и инфарктите в дългосрочен план. Сега децата са затлъстели или с наднормено тегло и между 25 и 45 години ще са диабетици, с атеросклеротична болест. По отношение на това големите проблеми идват от държавните политики. Субсидира се производство, дават се пари, но за евтино хранене. Целта е да се произведе повече храна, на по-ниска цена, но съответно и с по-лошо качество. В момента в храната има добавки – палмово масло, което е вредно. Част от новите добавки в храните могат да променят генетиката ни и това е по последни данни, които излизат. След десет години може така да стане, че и да спрем да консумираме тези вредни т.нар. „фаст фууд“, затлъстяването да продължи, тъй като се е променил геномът. Тези процеси текат в организма още вътреутробно с храненето на майката, което влияе и на плода. Затова трябва да се наблегне на профилактиката. – Тепърва предстоят горещини. Какво бихте препоръчал като кардиолог на хората с проблеми? – Не препоръчвам на сърдечно болни сауни при високи температурни стойности. Високата температура прави фазодилатация, т.е. разширяват се малките кръвоносни съдове – понижава се артериалното налягане. Това води до два проблема. Ако се понижи значимо систолното налягане (горната граница), намалява храненето на мозъка. В горещниците се понижава и диастолата обаче, а това може да доведе до намалено хранене на сърцето. Затова хора, които приемат лекарства за артериално налягане, трябва да приемат литър и половина-два вода, не чай, а вода. Онези хипертоници, които са постигнали нормални стойности на кръвното налягане и то се понижи, може малко да се намалят лекарствата, но не и да ги спират напълно, защото това може да доведе и до хипертонична криза. Целта в горещините е да се поддържа оптимално налягане с повече течности и евентуално намаляване на лекарствата, но не и спиране на прима им.", "date": "2018.07.10", "title": " Проф. Борислав Георгиев, Главен асистент в Националната кардиологична болница пред „Труд“: Вредните храни могат да изменят човешкия геном\t\t\t"}
{"url": "https://trud.bg/%d1%82%d1%8a%d0%b6%d0%bd%d0%b8%d1%8f%d1%82-%d0%ba%d1%80%d0%b0%d0%b9-%d0%bd%d0%b0-%d0%b3-%d0%b6%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%b2/", "text": "Pумънският президент Клаус Йоханис най-накрая подписа указа за освобождаването на Лаура Кьовеши като шеф на Националната дирекция „Антикорупция“ (ДНА). Направи го в последния възможен момент, въпреки нежеланието си. Всъщност, в петък изтече срокът, в който можеше да направи това, след като в края на май румънският Конституционен съд задължи държавния глава да отстрани Кьовеши. Ако Йоханис не беше подписал указа, вчера в парламента го очакваше стартиране на процедурата импийчмънт срещу него заради нарушаване на Конституцията. Затова предупреди миналата седмица и шефът на Сената там Калин Попеску-Търичану. „Труд“ няколко пъти тази година запозна читателите си със ситуацията в съседна Румъния и показа с факти, че прокламираният модел „Антикорупция“ там е пълна катастрофа. Колкото и да не вярваме на това, защото мнозина у нас мечтаеха в България да се случи и тук точно това, което чувахме, че става отвъд Дунав от десетина години – зад решетките в Румъния се оказаха едва ли не цели правителства, бизнесмени, политици. Друг е въпросът, че в България досега няма нито един осъден висш политик, макар не един или двама да са виновни с действията си за разрухата в страната ни. Затова след всяка новина за осъден румънски политик се чуваха ръкопляскания. Но да се върнем в Румъния, където се оказа, че много от масовите арести там през годините са били извършвани с превишаване на правата на главен прокурор Лаура Кьовеши и нейните подчинени. Така митът за същата тази борба с корупцията се оказа тотално разбит. Започнаха масови протести, след като някои висши служители в разузнаването решиха да разкажат какво всъщност се случва. Заедно с тези, които заслужават да седят години зад решетките, в арестите и затворите се оказаха и много други, които са били сплашвани, взет им е бизнеса или просто, не са били послушни. Представяте ли си какво означава шест милиона подслушвани румънци от 9 милиона активно население! Миналата седмица в Румъния изтече информация, че ДНА е използвала незаконна апаратура за подслушване на стотици хиляди хора. Толкова много сересета, без да има никакво правно основание за тях. Само за юни месец оправдателните присъди от съдилищата там са над 100, обявиха преди дни. Колко ли съдебни дела ще бъдат заведени от тези хора, оправдани от съда, не е лесно да се досетим. Данните за последните години в Румъния са просто фрапиращи. Разбира се, не са малко тези, които заслужено се оказаха зад решетките. Но заедно с тях хиляди румънци бяха осъдени след манипулирани съдебни процеси, изфабрикувани доказателства и на базата на секретни протоколи между новата Секуритате (Румънската разузнавателна служба – СРИ) – така я наричат в северната ни съседка, Националната дирекция „Антикорупция“ и съдебната власт. Сега след разсекретяването на част от тайните протоколи става ясно, че редица прокурори и цели съдебни състави са под контрола на СРИ и формално са участвали в съдебния процес, изпълнявайки указанията, давани им от офицерите в разузнавателната служба. В резултат на фалшива оперативна информация, подавана от там към съдиите, са осъдени хиляди граждани без те да имат достъп до тези данни и възможност да се защитят. Ето как лъсна истинският образ на ситуацията в Румъния, която се превърна в разединена и съсипана държава, „управлявана от прокурори“. Фактите, показващи, че лицето на антикорупцията, както наричат г-жа Лаура Кьовеши, е осъществявала шантаж над политическия елит там, разбуни страстите в страната. Последваха многохилядни протести, които поискаха този произвол да спре, а госпожа Кьовеши да си отиде. За това обаче се изискваше смелост от страна на президента, който по конституция е човекът, който трябва да подпише указ за освобождаването й. Той вече няколко пъти беше отказал да се подчини да решение на КС там. Лъснаха и други скандални факти около митичната г-жа Кьовеши и ръководената от нея „Антикорупция“. Едни от последните разкрития доказаха, че Кьовеши и бившият вече оперативен директор на СРИ – генерал Флориан Колдя, са получавали указания и съответно след това са давали отчети за изпълнените задачи директно на представителите на ЦРУ за региона. С това се обяснява и прикриването на скандала, относно разкритата наскоро информация за съществуването на секретни бази на ЦРУ на територията на Румъния, в които са малтретирани и изтезавани хора. Наяве излязоха и други фрапиращи факти, че в близост до Букурещ функционира една от най-големите секретни бази на ЦРУ в Европа, където са подслушвани политически лидери, крупни бизнесмени, обществени личности от Румъния и други европейски държави, включително и от България. Информацията, че са подслушвани 6 милиона румънци буквално шокира страната, а експерти коментираха, че това говори за мащабен план, създаден от Румънската разузнавателна служба и Дирекцията „Антикорупция“ под контрола на ЦРУ, целящ отстраняването на неудобните лица чрез съдебни „екзекуции“. В резултат на това румънският бизнес се оказва, че е напълно унищожен за сметка на големите международни корпорации и интереси. „Страната ни сега започва да прилича на Румъния от времето на Чаушеску“ – такава констатация направи пред „Труд“ още в края на февруари вторият човек в държавата г-н Калин Търичану. Системата след Кьовеши обаче остава. На Румъния й предстои трудна битка – срещу корупцията, която трябва да продължи. Но и срещу модела „Кьовеши“.   Спаси ли кожата Йоханис? Процедурата „импийчмънт“ срещу президента Клаус Йоханис можеше да започне още вчера в Румъния. Като нищо държавният глава можеше да получи червен картон от долната и горната камара на румънския парламент. Срещу съпругата му вече се водят няколко дела за имотни измами. Засега той спаси кожата си. А най-вероятно и американците вече нямат нужда от нея. Според експертът по сигурността Николай Иванов г-жа Кьовеши е възможно да получи висок пост в Еврокомисията.", "date": "2018.07.10", "title": " Тъжният край на г-жа “Антикорупция” в Румъния\t\t\t"}
{"url": "https://trud.bg/%d0%bd%d0%b0%d1%81%d1%82%d1%8a%d0%bf%d0%b8-%d0%bb%d0%b8-%d0%b2%d1%80%d0%b5%d0%bc%d0%b5-%d1%80%d0%b0%d0%b7%d0%b4%d0%b5%d0%bb%d0%bd%d0%be-%d0%b7%d0%b0-%d0%b5%d0%b2%d1%80%d0%be%d0%bf/", "text": "Ескалира ислямският тероризъм, който представлява огромна заплаха „Радикалният ислям настъпва, а ЕС се занимава с глупости“. Сигурно помните тази атака на вицепремиера и военен министър Красимир Каракачанов в негов коментар за ситуацията в света. На първо четене махаш с ръка, на второ светва червената лампичка, че всъщност камбанката, която удря, не трябва да се игнорира. През последните дни ни заливат с информация, че населението не само в България, но и в съседна Гърция се топи. В същото време бежанците като невидими призраци не просто тропат, а удрят със сила по европейските гранични порти. Папа Франциск апелира, че „бежанците са хора, а не числа“ и призова света и Европа да не игнорират хората, станали жертва на тази страшна хуманитарна катастрофа. Всичко това „крещи“, че ни подготвят за мигрантско цунами, което приижда, независимо, че за европейците не е лесно да се откажат от етническата си идентичност, закодирана в раса и език. Проблемът с бежанците продължава да бъде критичен, вследствие на продължаващата война, икономическите неравенства на север, екологичните проблеми в много части на света и неефективните политики, прилагани от мнозинството държави. На 24 юни в задънена улица приключи поредната среща на върха в Брюксел, а европейските държави все повече поемат линия към затворени граници и ксенофобия. Говори се за ограничаване на свободното придвижване в Европа. Европейските лидери се надяваха, че ще могат да се противопоставят на тези импулси и да преобразят Европа, но финансовата криза през 2008 г. ги възпрепятства, доведе до срив на еврото, което разкри политическите пукнатини на „европейската сграда“. Ескалира ислямският тероризъм, който представлява огромна заплаха. А когато хората смятат, че са застрашени, те търсят силна идентичност, която да ги накара да се чувстват част от силна група. По тази причина много европейци прегърнаха националната си такава и загубиха доверие към Европейския съюз, а и към всеки „непознат“ в рамките на тези граници. Прочитът на анализите за бежанското цунами провокира въпроса „Къде, по дяволите, отидоха всички тези мигранти, които заляха през 2015 година гръцките площади и улици, и бяха опънали палатки, за да живеят там? Дали всички се озоваха в Северна Европа?“ Достатъчно е да се напишат в търсачката на Google две думи: „Гърция“ и „бежанци“. Оказва се, че обществото, захласнато в икономическите си и обществени приоритети за оцеляване, е пропуснало факта, че тези хора постепенно и невидимо се интегрират в гръцкото общество и се заселват в пустеещите провинции на страната. Общият брой на бежанците и мигрантите, които са в Гърция, по последни данни е 53 817 души. 32 000 са разпръснати на Континента, а останалите са по островите. Става дума за цели семейства. Гръцката държава създаде 17 907 хосписи за живеене в 2853 точки на територията на цялата страна. От ноември 2015 г. 36 921 души са се възползвали от програма за оцеляване, чиято философия е проста: ЕС инспектира и ако е уместно, ангажира жилища от частни лица чрез заплащане на наеми и сметки – електричество, вода и т.н. – от фондовете си. Правоимащите, след като бъдат включени в програмата, получават Cash cards, която използват за изхранване и за техните нужди. Притежават я в този момент 33 585 емигранти и кандидати за получаване на убежище в Гърция. Стойността се покрива чрез програмата за спешна подкрепа за интеграция и настаняване, която се финансира от Хуманитарната помощ и гражданска защита на Европейския съюз. Бюджетът на програмата през 2018 г. възлиза на 155 милиона долара и ще позволи на Върховния комисариат по бежанците към ООН да обезпечи поетапно 27 000 места за настаняване в градската структура до края на годината. Повечето от наетите апартаменти ще се намират в градовете на континенталната част на Гърция, докато до 2000 места ще бъдат по островите. По този начин на бежанците се гарантират достойни условия на живот, а местните общности постепенно привикват с тях. Междувременно много от тях получават разрешение да се съберат с роднините си, които живеят в други страни от ЕС- според данните на ООН 50% от бежанците са жени и деца, които отиват при съпрузи, братя, бащи. Така освободените жилища се заемат от други бежанци. А местното население преодолява страха и започва да живее с бежанците като с идентично общество. Неправителствени организации като UNICEF в сътрудничество с други помагат на мигрантите да се адаптират към гръцкото общество, както и да започнат работа. И така постепенно става една ефективна „подмяна на население“ без войни и кръв. На това ще се натъкнете при търсенето в Google. Всъщност малцина знаят, че ЕС понастоящем е най-големият донор на хуманитарна помощ в света и плаща един милиард евро годишно за облекчаване на антропогенните и природни бедствия на планетата. От 2015 г. досега проблемът с бежанците е занимавал европейската общност повече от всеки друг. ЕС се оказа технически и институционално неподготвен да се изправи срещу бежанската криза. Шокът от първия период със стотици хиляди мъртви бежанци в Средиземноморието принуди Европа да създаде политика за справяне със ситуацията. През 2015 г. в разгара на кризата с бежанците, германският канцлер Ангела Меркел предупреди, че ако европейските страни не си поделят „справедливо“ тежестта на този проблем, впоследствие някои популистки лидери биха могли да се възползват от този въпрос, за да се премахне свободното придвижване в ЕС. Три години по-късно, лично Меркел стана лидер като онези същите, за които предупреждаваше тогава. За да се запази коалиционното правителство в Берлин, тя предложи да се наложи контрол върху границата с Австрия и да се предотврати този бежански поток. Повечето бежанци пристигат от Италия, Гърция и Испания, и трябва да останат там, докато чакат да им бъде предоставено убежище. За целта Гърция ще получи извънредна финансова инжекция от 20 млн. евро, допълнение към финансовата подкрепа от 1,6 млрд. евро, предвидена от ЕК през 2015 г. Според гръцката опозиция основният въпрос е как повече бежанци да напуснат Гърция, а не как да се върнат, защото всеки временен подслон се превръща в постоянен. От 1 май общо 831 мигранти са пристигнали на островите в източната част на Егейско море и са били изпратени във вече препълнените бежански центрове. Местните власти гледат с притеснение на бежанския поток, а толерантността на гърците започна да се топи. Въпросът е: настъпи ли „време разделно“ за Европа, докато се лута в решаването на този глобален проблем? .Или произвежда повече политика, отколкото може да консумира.", "date": "2018.07.10", "title": " Настъпи ли “време разделно” за Европа?\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d0%be%d0%b2%d1%82%d0%be%d1%80%d0%bd%d0%b0/", "text": "На 13,14 и 15 юли ще се извърши дезакаризация на зелените площи против влечуги и кърлежи, съобщиха от общината. Целта на третирането на зелените площи в Благоевград е да бъде ограничено разпространението на инфекциозни заболявания. То ще се извършва в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. За предстоящата дезакаризация общинска администрация Благоевград е уведомила директорите на учебните заведения, социалните домове и детските заведения. С настъпването на активния сезон за развитие на кърлежите всяка година се извършва обезпаразитяване на училища, социални домове, детски заведения и най-посещаваните тревни площи. Общинска администрация призовава жителите да не пускат деца на детските площадки и да не влизат в тревните площи 24 часа след пръскането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Община Благоевград започва повторна дезакаризация на зелените площи"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%be%d0%b1%d1%89%d0%b8%d0%bd%d0%b8/", "text": "Със Заповед на областния управител на област Враца, на 10.07.2018 г. е обявено бедствено положение на територията на общините Хайредин, Борован и Мизия, съобщават от Областна администрация – Враца. На основание Закона за защита при бедствия, е въведен в действие Областният план за защита при бедствия, в частта „Наводнения“. Областният управител е разпоредил на кмета на Община Хайредин, на кмета на Община Борован и кмета на Община Мизия да организират изпълнението на Общинския план за защита при бедствия в частта „Наводнения“ и да уведомят кметовете на кметства за предприемане на мерки за защита на населението. Във връзка с обилните валежи от дъжд и опасността от преливане на язовири, бедственото положение е в сила от 10.00 часа на 10.07.2018 г. до 21.00 часа на 16.07.2018 г. Областният съвет за сигурност и щабът за изпълнение на Областния план за защита при бедствия преминава в непрекъснат режим на работа. Кметовете на общините Хайредин, Борован и Мизия са задължени да предоставят информация за обстановката на всеки два часа на оперативния дежурен при Областния съвет за сигурност. Към момента по информация в Областния съвет за сигурност, няма данни за опасност за населението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Обявиха бедствено положение в общините Хайредин, Борован и Мизия"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d0%bb%d0%b8%d0%b7%d0%be-26-500-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%82%d0%b5%d0%ba%d1%81%d1%82/", "text": "Близо 26 500 контрабандни текстилни изделия и маратонки, носещи знаци на известни търговски марки, задържаха митническите служители от отдел „Митническо разузнаване и разследване“ на Митница Пловдив, съобщиха от Агенция „Митници“. Текстилните изделия и маратонки са били укрити в товарен автомобил, с украинска регистрация, влизащ в страната от Гърция през ГКПП Капитан Петко войвода на 04.07.2018г. Шофьорът на камиона, турски гражданин, е представил документи за превоз на употребявано лично имущество с крайна дестинация Германия. Превозното средство е пролъчено с рентгенова апаратура, а при последвалата физическа проверка, при първоначалния оглед на товарното помещение, митническите служители установяват, че зад „тапа“ от алуминиеви врати, дограми и ламиниран паркет са укрити кашони с текстилни изделия и спортни обувки. При щателен оглед в Митница Пловдив митническите служители откриват, укрити сред „личното имущество“, фабрично опаковани 26 413 тениски, бельо и маратонки. Всички носят обозначенията на 29 световноизвестни търговски марки, сред които Boss, Gucci, Adidas, Philip Plein, Givenchy, Armani. Стоките са задържани. Предприети са действия по установяване на обстоятелството дали стоките са фалшиви или оригинални. По случая предстои да бъде образувано административнонаказателно производство за контрабанда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Задържаха близо 26 500 контрабандни текстилни изделия и маратонки на ГКПП Капитан Петко войвода"}
{"url": "https://trud.bg/%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d0%b2%d1%81%d0%b8%d1%87%d0%ba%d0%b8-%d0%b4%d0%b5%d1%86%d0%b0-%d0%b8-%d1%82%d1%80%d0%b5%d0%bd%d1%8c%d0%be%d1%80a-%d0%b8%d0%bc-%d0%be%d1%82/", "text": "Всичките 13 човека вече са изведени от наводнената пещера в Тайланд, където прекараха 17 дни. В последния ден от тридневната евакуация, която властите стартираха в неделя, бяха спасени последните четири деца и треньорa им. Информацията потвърдиха в социалните мрежи от елитното подразделение на морските тюлени към тайландската армия. Последни от пещерата трябва да излязат трима членове на тюлените и доктор, които бяха с момчетата през цялото време. Футболният отбор „Глиганите“ и техният треньор бяха блокирани от придошлите води на 23 юни, докато изследваха пещерния комплекс в северната провинция Чианг Рай. Британски водолази ги откриха чак няколко дни по-късно гладни и сгушени в тъмнината, в частично наводнена камера, на дълбочина няколко километра. В неделя започна спасителна операция, като още първия ден водолазите успяха да изведат четири от момчетата. Други четири бяха спасени в понеделник, а последните петима – днес. Радостта от спасяването им обаче е помрачена заради загубата на един от тайландските военни водолази, който загина миналия петък, след като достави кислород в пещерата, но собственият му въздух свърши по пътя обратно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Извадиха всички деца и треньорa им от пещерата в Тайланд"}
{"url": "https://trud.bg/%d0%bf%d0%be%d0%b4%d0%b2%d0%be%d0%b4%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d0%b8%d0%bb%d0%be%d0%bd-%d0%bc%d1%8a%d1%81%d0%ba-%d1%81%d0%b5-%d0%be%d0%ba%d0%b0%d0%b7%d0%b0-%d0%bd%d0%b5%d0%b8/", "text": "Мини подводницата,   ,не е използвана при евакуацията на последните останали в наводнената пещера хора, тъй като според тайландските власти тя е „непрактична“, пишат местни медии. Според ръководителя на операцията обаче подводницата, изработена от части за ракети, няма да свърши работа. „Оборудването, което той ни даде, не е практично за нашата задача“, каза Наронгсак Осотанакорн. „То е технологично и свъхмодерно, но не можем да го използваме в пещерата за тази мисия“, обясни той. Американският милиардер и изобретател дойде лично при спасителите, за да дари създадената от инженерния му екип подводница, с надеждата, че тя може да бъде използвана в операцията и да улесни работата на спасителите, който по това време вече бяха извадили от дълбините осем от блокираните вътре 13 човека. Инженерите от екипа на Мъск помогнаха със съвети на местните си колеги, участващи в спасителната операция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Подводницата на Илон Мъск се оказа неизползваема"}
{"url": "https://trud.bg/%d0%bb%d0%b5%d1%82%d1%86%d0%b8-%d0%b2%d0%b5%d1%82%d0%b5%d1%80%d0%b0%d0%bd%d0%b8-%d0%bf%d0%be%d1%81%d0%b5%d1%82%d0%b8%d1%85%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f/", "text": "Група летци-ветерани посетиха Европейския парламент в Брюксел по покана на евродепутата Андрей Новаков (ГЕРБ/ЕНП), съобщиха от партията. Ветераните, които са били пряко ангажирани с бойни дежурства в охрана на българското въздушно пространство десетилетия наред, са на тридневно посещение в Брюксел, където ще се запознаят с работата на европейските институции. Сред тях има представители от почти всички бивши и настоящи изтребителни и вертолетни авиобази на българските Военновъздушни сили – Граф Игнатиево, Узунджово, Балчик, Доброславци, Безмер, Равнец, Чайка, Крумово, Долна Митрополия и други. По време на срещата си с тях в Европейския парламент Новаков изрази готовност да подкрепи и други инициативи на ветераните, свързани с опазване и съхраняване на българската бойна слава и постижения, а практиката за организиране на такива посещения да продължи. Посещението в Европейския парламент е организирано в сътрудничество и със съдействието на Председателя на Комисията по отбрана в Народното събрание ген. Константин Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Летци-ветерани посетиха Европейския парламент в Брюксел по покана на евродепутата Андрей Новаков"}
{"url": "https://trud.bg/%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%be%d0%b1%d0%b8%d0%ba%d0%be%d0%bb%d0%ba%d0%b0-%d0%bf%d0%be%d0%ba%d0%b0%d0%b7%d0%b2%d0%b0-%d1%81%d0%b8%d0%bc%d0%b2%d0%be%d0%bb%d0%b8%d1%82/", "text": "Уникална пешеходна обиколка показва на туристите забележителностите и символите на Бургас. Услугата се нарича Burgas Free Tour и дава възможност на туристите да опознаят историята на града. Всеки ден, в 10:00 часа пред новия Туристически информационен център, срещу Часовника, специален гид очаква желаещите да разгледат забележителностите в централната част на града. Беседата се води на английски език, а при заявка на родни групи- и на български. Пешеходният тур продължава около час и 15 минути и преминава по следния маршрут: Часовника, Арката на Св. Николай Чудотворец, площадите „Тройката“ и „Св. Св. Кирил и Методий“, Етнографския музей, улица „Михаил Лермонтов“, арменска църква „Сурп Хач“, църквата „Света Богородица“, Синагогата – галерия „Петко Задгорски“, улица „Алеко Богориди“ и финалът е при Казиното. Представителите на Burgas Free Tour развеждат гостите на Бургас доброволно, без да получават възнаграждение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Пешеходна обиколка показва символите на Бургас"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%86%d0%b8%d1%8f-%d0%bf%d0%be-%d1%82%d1%80%d1%83%d0%b4%d0%b0-%d0%bf%d1%80%d0%b0%d0%b2%d0%b8-%d0%be%d0%b3%d0%bb%d0%b5%d0%b4-%d0%bd%d0%b0-%d0%bc%d1%8f%d1%81%d1%82/", "text": "Четирима инспектори от Инспекция по труда в София в момента правят оглед на мястото на инцидента до комплекс „Макси“, където сутринта шофьор на багер скъса кабели от електрозахранването, което наложи  , предаде репортер на „Труд“ от мястото на инцидента. Един работник пострада и е  . Инспекторите извършиха оглед както в сградата, която се строи в момента, така и около нея. Те ще проверяват и документацията на фирмите, които работят на обекта. Следи от изгаряне и подпалване личат на контейнер за смесване на мазилка. Вероятно там е паднал скъсаният кабел.  вече са изяснени и вероятно става дума за немарливост и невнимателна работа от страна на шофьора. На информационна табела на обекта пише, че строителят е „Елстрой билд“ ЕООД, а за строителния надзор отговаря пловдивската фирма „ПВМ проект инженеринг“ ООД. Работата по строежа е започнала на 5 октомври 2017 и според проекта трябва да бъде приключена на 15 септември догодина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Инспекция по труда прави оглед на мястото на инцидента до комплекс „Макси“\t\t\t"}
{"url": "https://trud.bg/%d1%81%d1%80%d0%b5%d0%b1%d1%8a%d1%80%d0%bd%d0%b0%d1%82%d0%b0-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bd%d0%b0%d1%87%d0%b5%d0%b2%d0%b0-%d1%89%d0%b5-%d1%81%d0%b5-%d0%be/", "text": "„Надявам се скоро да чуя химна в моя чест – заяви Александра Начева, която спечели сребро в тройния скок на европейското до 18 г. – Във финалния опит се опитах да преборя испанката, но и тя се оказа боец и спечели с последното скачане. Още не мога да си контролирам емоциите, бях стресирана.“ Пловдивчанката пристигна Унгария под №1 в световната ранглиста за 18 и 20 г. и очакванията бяха тя да вземе злато. „Скъса ми нервите – призна треньорът Стойко Цонов. – В петия опит дори си направи разрез на крака с шпайка…“ Александра ще дебютира на мондиала до 20 г. в Тампере от днес.", "date": "2018.07.10", "title": " „Сребърната“ Александра Начева: Надявам се скоро да чуя химна"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d0%bb%d0%b8%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%bd%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b0-%d0%b2%d0%b5%d1%81%d0%b5%d0%bb/", "text": "Жители на община Свищов се оплакаха пред депутата от БСП Весела Лечева от опасна пътна инфраструктура, която не се поддържа и се руши. „Как се поддържа републиканската пътна мрежа и чия отговорност е безопасността на пътуващите?“, попитаха негодуващи от селата Българско сливово, Царевец и от Свищов, където Весела Лечева направи приемни. Хората се оплакаха от състоянието на държавните пътища и не скриха болката си, че наскоро ремонтирано трасе, в което са налети милиони левове,не се поддържа и вече е осеяно с огромни кратери дълбоки по 50 см и широки над 2 метра. Местните жители показаха огромни дупки по пътните платна, които след проливните дъждове са пълни с вода и са опасни за водачите на автомобили, които има риск попадайки в такава яма да изгубят управление и да се забият в някоя от крайпътните къщи. Хората изразиха притеснение, че по отсечката между селата Българско сливово и Царевец има интензивно движение от земеделска техника, камиони и леки коли дори и нощно време. „В някои от случаите са нужни много малко усилия от Областното пътно управление за поддръжка на тези пътища“, подчертаха потърпевшите. Те припомниха как след всеки проливен дъжд цялото пътно платно се оказва под вода, защото няма кой да почисти канавките от растения и наноси. Посетителите в приемната казаха, че веднъж на една-две години се почистват съоръженията и това не е достатъчно те да изпълняват предназначението си, а водата съсипва пътя. Освен това те показаха на Весела Лечева каменен мост, чиито подпори се ронят и това създава риск за преминаващи хора и автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Свищовлии показаха на депутата Весела Лечева рухващ мост и осеян с ями ремонтиран път в Свищовско (СНИМКИ)"}
{"url": "https://trud.bg/%d1%82%d1%83%d0%ba%d0%b0%d0%bd-%d1%81%d0%b5-%d0%b8%d0%b7%d0%bb%d1%8e%d0%bf%d0%b8-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f/", "text": "За пръв път в Столичния зоопарк и като цяло – в България, се излюпи яйце на двойката редки птици тукан, съобщиха от Столична община. Малкото вече напусна гнездото и прави първи опити да лети. Туканчето може да бъде видяно от посетителите на Зоопарка във фазанерията в сектор „Птици“. Птицата е най-дребният представител на туканите от вида зелени аракари. Малкото туканче е поредното бебе, родено това лято в Столичния зоопарк. Колекцията на зоопарка се попълни с две малки на изключително редките египетски лешояди, четири бебета сурикати, антилопа кана и лемурче. В момента в Столичния зоопарк тече мащабен ремонт и разширение на сектора на маймуните. Той предвижда обособяването на 13 нови експозиционни зони, които ще бъдат разположени на площ от пет до десет пъти по-голяма от тази на досега съществуващите заграждения. Новите външни пространства ще са богато озеленени, като се запази максимално съществуващата дървесна и храстова растителност. Предвидено е поставяне на подходящо допълнително обогатяване и аранжировки – съоръжения за катерене, дървени площадки, въжета и естествени скални масиви, които ще осигурят на животните среда, възможно най-близка до тази в естествените им обитания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Тукан се излюпи за пръв път в Столичния зоопарк"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b0%d0%b1%d0%b2-%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%be%d0%bf%d1%83%d1%81%d0%ba%d0%b0%d0%bc/", "text": "Пропускаме огромни шансове в отношенията ни с Китай. Това заяви на пресконференция на АБВ лидерът на партията Румен Петков по повод срещата между Китай и Източна Европа, известна като формат “16+1”, на която София беше домакин. Според лидера на АБВ “се нуждаем от външно-търговска визия”. “На отминалия форум имаме три предложения, от които държавата я няма. Това са: договор за изграждане на нова централа за комбинирано производство на топлинна и електрическа енергия със “Свилоза” – Свищов; споразумение между Параходско-български морски флот и Китайската банка за изграждане на 6 кораба за насипни товари; споразумение между Банката за развитие и Китайската банка за развитие за 1, 5 млрд. евро кредитни линии”, обясни Петков.", "date": "2018.07.10", "title": " Лидерът на АБВ Румен Петков: Пропускаме шансове в отношенията ни с Китай"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b5-%d0%b7%d0%b0%d1%82%d0%b2%d0%be%d1%80%d0%b5%d0%bd-%d0%bf%d1%8a%d1%82%d1%8f%d1%82-%d0%bf%d0%b5%d1%82%d0%be%d0%bb%d1%8a%d1%87%d0%ba%d0%b0%d1%82/", "text": "Днес около 15 часа в дежурната част на пожарната служба в Бургас е получено съобщение за преобърнал се тир на два километра след село Венец, в посока Петолъчката, съобщиха от МВР. По първоначални данни камионът превозва бутилки с ацетилен. Към мястото на инцидента е изпратен екип огнеборци. Временно е затворен пътят Петолъчката – Карнобат. Няма данни за пострадали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Временно е затворен пътят Петолъчката – Карнобат поради преобърнал се камион\t\t\t"}
{"url": "https://trud.bg/%d0%b0%d0%ba%d0%be-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b1%d1%8f%d1%85%d0%b0-%d0%b4%d0%bd%d0%b5%d1%81-%d0%b3%d0%b5%d1%80%d0%b1-%d0%bf%d0%b5%d1%87%d0%b5%d0%bb%d1%8f%d1%82-203-%d0%be/", "text": "Ако парламентарните избори бяха днес, ГЕРБ щяха да спечелят с 20,3% подкрепа, което е с 3% преднина пред БСП, които щяха да вземат 16,9%. За ОП биха гласували 4,2%, за ДПС – 4,1%, Демократична България – 2,9%, Воля – 1,0 %. Делът на пълнолетните граждани на страната, които не се чувстват представени от нито един от настоящите политически субекти, запазва високите си нива от последните месеци – общо 44% заявяват, че не са решили кого да подкрепят или не биха гласували, ако днес се провеждат парламентарни избори. Това показва национално-представително проучване финансирано и проведено от  в периода от 23 до 28 юни 2018 г. Отношението към политическата класа в страната остава силно негативно. След края на Европредседателството нивата на доверие към ГЕРБ остават над 37%, същевременно недоверието е почти 60%. БСП запазва нивата си на одобрение от около 30%, противоположните нагласи се споделят от около 60 %. Нивата на одобрение при Обединените патриоти 29%, тези на неодобрение – 58%.  Движение 21 е с най-високият, макар и с негативен индекс, сред извънпарламентарно представените политически сили. Младата коалиция Демократична България получава одобрение от около 8% от избирателите, докато 57% са негативно настроени. Институционалното доверие продължава да е критично – Народното събрание е в дъното на класацията с 60% недоверие, докато първото място е заето от Президентската институция, която има близо 60% одобрение. Прокуратурата запазва минималното възстановяване на доверието към нея, като през юни положителните оценки са 18%. Изключение от общата картина са Омбудсманът и президентската институция, които остават на другия полюс с доверие, надвишаващо няколкократно недоверието в тях. Неудовлетвореността на българските граждани по отношение на развитието на страната се запазва през първите шест месеца от година. Почти две трети от имащите право на глас споделят това мнение, докато около 30% са удовлетворени от развитието на страната. Що се отнася до очакванията за бъдещо развитие – процентът на оптимистите и песимистите е почти изравнен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Ако изборите бяха днес: ГЕРБ печелят 20,3% от гласовете, БСП – 16,9%"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%be%d0%b1%d1%8f%d0%b2%d1%8f%d0%b2%d0%b0-%d0%b4%d0%be-%d1%87%d0%b0%d1%81%d0%be%d0%b2%d0%b5-%d0%bd%d0%be%d0%b2%d0%b8%d1%8f-%d1%81%d1%8a%d0%bf%d0%b5%d1%80/", "text": "До часове трябва да бъде обявен официално новият съперник на „Левски“ за двубоя „75 години Георги Аспарухов“. Това разкриха организаторите на събитието от „Моко Солушън“. Трите страни са договорили абсолютно всичко, остава само да бъдат направени новите визии за двубоя. „Отборът вече е ясен, но не можем да разкрием името му. Това ще стане съвместно между трите страни – ние, „Левски“ и съперникът. Такава е и уговорката ни. Може би това ще се случи днес или утре“, уточниха от „Моко“. Най-спряганото име за нов съперник на „Левски“, след отказа на „Бока Хуниорс“, е италианският гранд „Милан“. Именно срещу „росонерите“ Гунди изиграва един от най-силните си мачове в кариерата. Успява да порази вратата на тима от Серия А в двубой за КНК, а малко след това е и пожелан от треньора на италианците Нерео Роко. Именно тогава Аспарухов изрича думи, които и до днес карат феновете на „сините“ да настръхнат:  “Има една страна България, в която има един отбор „Левски“. Може и да не сте го чували, но в този отбор съм се родил, в този отбор ще умра!”, казва великият футболист по адрес на „Милан“.", "date": "2018.07.10", "title": " „Левски“ обявява до часове новия съперник за мача в чест на „Гунди“"}
{"url": "https://trud.bg/%d1%80%d0%be%d0%b4%d0%b5%d0%bd-%d1%82%d0%b0%d0%bb%d0%b0%d0%bd%d1%82-%d0%b5-%e2%84%961-%d0%bd%d0%b0-%d1%82%d0%b0%d0%b5%d0%ba%d1%83%d0%be%d0%bd%d0%b4%d0%be/", "text": "Александър Джорджев оглави и световната ранглиста при кадетите в кат. до 57 кг на олимпийското таекуондо. През 2017-а спортният талант на „Еврофутбол“ спечели титлата на планетата, с което стана първият българин със злато на подобен форум. Младите ни плувци, подпомогнати от букмейкъра, също бележат успехи. Петър Божилов участва в две щафети, а със съотборниците си на 4 по 100 м свободен стил постигна национален рекорд при мъжете – 3:25,14 мин на европейското за юноши в Хелзинки. Квартетът завърши 9-ти, а на 4 по 200 м свободен стил е 13-ти със 7:34,09 мин. На същото първенство Светлозар Николов е 13-и на 400 м съчетано плуване с 4:28,90 мин., а Иван Алмаджиев е 28-ми на 50 м бътерфлай (25,10 сек).  Йова Петрова пък ликува с титлата в овчарския скок с 290 см на родното първенство по лека атлетика до 16 г., а Александър Сръндев дебютира с бронз при мъжете на 3000 м с препятствия (10:05,35 мин).", "date": "2018.07.10", "title": " Роден талант е №1 на таекуондо"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d1%81%d0%b8%d0%bd%d1%8f%d1%82%d0%b0-%d0%b7%d0%be%d0%bd%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Синята зона в центъра на Варна започва да работи от 11 юли, откогато ще тече едномесечният гратисен период за спиране в нея. Скоби ще има само за нарушителите на правилата за паркиране. След 12 август заплащането е по 1 лв. на час, обявиха зам.-кметът по общественият ред Тодор Иванов и шефът на предприятието „Общински паркинги и синя зона „Младен Иванов. Те припомниха, че работното време е от 9 до 19 часа през седмицата, а през уикенда е безплатно. На първия етап зоната разполага с 2603 места, от които 110 за хора с увреждания. За тях е безплатно за престой до 3 часа. Безплатно е и за електромобилите, за които има 20 места. Има 3 начина на плащане – с SMS, чрез мобилното приложение, което скоро ще има и английска версия, както и в определените за целта търговски обекти. Санкциите за нарушителите в паркирането са 20 лв. за премахване на скобите, а след края на работното време още 45 лв. за репатриране с паяка. Очакваните приходи от въвеждането на синята зона до края на годината са 3,7 милиона лева, посочи Младен Иванов. Прогнозите са, че за 5 години тази сума ще достигне над 27,7 милиона лева, а разходите за стартирането й са 20 млн.лева. Събраните средства ще бъдат влагани целево за ремонт на улици и тротоари в зоната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Пускат синята зона във Варна\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b2%d1%8a%d1%80%d1%85%d0%b0/", "text": "Трябва да бъдем много единни в задачите, които си поставяме по свързаността на Балканите. Това каза министър-председателят Бойко Борисов в Лондон, преди да вземе участие в работния обяд на държавните и правителствени ръководители на Великобритания, Австрия, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора, съобщи правителствената информационна служба. Примерът ще участва в петата ежегодна среща на върха на инициативата „Берлински процес“, която цели потвърждаване подкрепата за европейската перспектива на страните от Западните Балкани. Българският министър-председател Бойко Борисов посочи, че по настояване на България във формата тази година участва и Гърция, защото Балканите трябва да се разглеждат общо, а не по отделно. Той подчерта, че участието на страната ни в “Берлинския процес” е голямо признание за свършената през последните шест месеца работа и по-конкретно резултатите постигнати по време на Срещата на върха ЕС – Западни Балкани в София.", "date": "2018.07.10", "title": " Премиерът Борисов на срещата на върха в Лондон: Трябва да бъдем много единни в задачите, които си поставяме по свързаността на Балканите (СНИМКИ)"}
{"url": "https://trud.bg/%d0%b01-%d0%b2%d0%b5%d1%87%d0%b5-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%be-%d1%81%d1%8a%d0%b4%d1%8a%d1%80%d0%b6%d0%b0%d0%bd%d0%b8%d0%b5/", "text": "Клиентите на   вече ще имат възможност да гледат приложението   и през очила за виртуална реалност (VR). Пакетът Mini 30+ е достъпен във VR с помощта на  , които работят със смартфон устройства на корейската марка.  Тази стъпка превръща А1 в първия телеком у нас, който съчетава VR със собствено съдържание през мобилни устройства. Новото решение е част от стратегията на компанията да предлага иновативни решения и да прави технологиите достъпни, лесни и полезни за своите клиенти.  Новите VR възможности, които А1 предлага, ще променят изцяло гледането на телевизия през мобилно устройство за феновете на филмите и спорта. Те ще могат да изпитат добавената стойност, която дава VR, по време на решителните срещи от световното първенство по футбол. За да гледате телевизионно съдържание от А1 през VR е необходимо да имате абонамент за пакет Mini 30+ от приложението  Смарт устройство на Samsung – Galaxy 6 серията и моделите след нея и да изтеглите приложението А1 NOW VR от  Приложението A1 NOW предлага достъп до интерактивна телевизия от A1 на смартфон, таблет и компютър. Услугата включва най-популярните ТВ канали на различни устройства навсякъде и по всяко време. Абонатите имат достъп до най-гледаните български и чуждестранни предавания със спорт, новини, музика и детски филми. Абонатите на  , които сключат нов договор за телевизия за пакети ТВ Стандартен, ТВ Разширен, ТВ Разширен + и ТВ Премиум, и се регистрират до 31 юли 2018 г., могат да ползват A1 NOW безплатно в продължение на 2 месеца. Бърз и лесен достъп до приложението получават и абонатите на мобилни планове   и  .", "date": "2018.07.10", "title": " А1 вече предлага собствено съдържание и през виртуална реалност\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d0%bf%d0%be%d0%b4%d0%bb%d1%83%d0%b4%d0%b8-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2/", "text": "Германецът Михаел /58г/ вече трета седмица е в Бургаската болница /МБАЛ/ и никой не иска да си го прибере обратно. За това алармираха очевидци на ситуацията в здравното заведение. Лекари, сестри и администрция са в чудо, обмислят да пишат писмо до Ангела Меркел за безпризорния немец. Той вече е добре, но никой не се интересува от него, няма пари за храна и лекарите му купуват, за да не гладува. Последно са се свързали със сестра му, която казала, че не го иска, но настояла периодично да и се обаждат как е. Човекът е с диагноза „шизофрения“, дошъл е в Слънчев бряг като организиран турист, но непрекъснато вдигал скандали и налитал на бой. В Бургаската болница се озовал, след като си счупил ръката по неизвестни причини. Възможно е да е бил пребит, ако се е заяждал с някого по алеите, предполагат близки до случая. Малко преди да получи травмата той се заяждал с управителя на ресторанта, където се хранел, налетял на бой и охрната го изхвърлила. Къде е ходил оттм нататък не е ясно. В болницата гипсирали ръката му, уведомили полицията и го пуснали да си ходи. След броени чсове той отново се появил – този път със счупен таз. Така от 19 юни Михаел е в ортопедичното отделение на болницата. Непрекъснато разказвал, че е бит, преследван и репресиран. На 25-ти юни групата, с която е дошъл, си е отлетяла обратно за Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Германски турист подлуди болницата в Бургас"}
{"url": "https://trud.bg/%d0%bd%d0%b0-90-%d0%b5-%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b0-%d0%ba%d0%b2%d0%be%d1%82%d0%b0%d1%82%d0%b0-%d0%b7%d0%b0-%d1%80%d0%b5%d0%b4%d0%be%d0%b2%d0%bd%d0%be-%d0%be%d0%b1%d1%83/", "text": "Стопанска академия „Димитър А. Ценов” обяви резултатите от проведеното първо класиране за Кандидатстудентска кампания 2018 и новоприети студенти се записаха още в първия ден. Сред мотивите за избора на висше училище, новозаписаните свищовски студенти посочват високата оценка сред работодателите на възпитаниците на Стопанска академия, отличната репутация на дипломиралите се и перспективните възможности за кариерна реализация. Важни фактори за избора на свищовската Алма матер според студентите са още социално-ориентираните такси за обучение, ниската цена за издръжката на живот, възможностите за участие в международни проекти и стипендиантски програми, препоръките на родители и близки. Приемът на студенти в СА „Д. А. Ценов” за академичната 2018/2019 година е по 15 специалности в ОКС „бакалавър”, в направления „Икономика” и „Администрация и управление” (редовно и задочно) по държавна поръчка и в платена форма на обучение. И през настоящата Кандидатстудентска кампания, в Стопанска академия се запазва тенденцията на по-голям интерес към задочната форма на обучение. Квотата за задочно обучение по държавна поръчка е изпълнена на 100% още при първо класиране и за платено обучение в задочна форма са приети 80 души.  „След първо класиране квотата за редовно обучение по държавна поръчка е изпълнена над 90%, като незаети места има само в няколко специалности. Близо 100 кандидат-студенти не са класирани при първо класиране и те продължават да участват в следващите автоматично. Срокът за записване на приетите студенти от първо класиране е до 14 юли включително“, информираха от академията. Резултатите от второто класиране ще бъдат обявени на 16 юли, а от трето класиране – на 23 юли.До края на настоящата кандидатстудентска кампания в Свищов предстоят още три от предварително планираните месечни изпитни сесии – на 21 юли, 25 август и 8 септември. Приемът на документи за обучение в ОКС „бакалавър” продължава. Освен с оценка от държавен зрелостен изпит и с полагане на конкурсен изпит в Свищов, желаещите могат да кандидатства още с пренесена оценка от успешно положен кандидатстудентски изпит в друго висше училище или с оценка от национални и международни олимпиади. И през настоящата кампания голям броя от кандидат-студентите избират да участват в класирането със сертификат, получен от Националните ученически състезания, провеждани от Стопанска академия, което им дава право да бъдат приети в първата желана специалност и форма на обучение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " На 90 % е изпълнена квотата за редовно обучение държавна поръчка в Стопанската академия в Свищов"}
{"url": "https://trud.bg/%d0%b8%d0%b3%d1%80%d0%b0%d1%87%d0%b8-%d0%bd%d0%b0-%d0%bc%d0%be%d1%80%d0%b5-%d0%b0%d1%83%d1%82-%d0%b7%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "Северноирландският шампион „Крусейдърс“ ще бъде без двама от основните си футболисти в първия мач от първия квалификационен кръг на Шампионска лига срещу „Лудогорец“ в Разград. Мениджърът Стивън Бакстър няма да може да разчита капитана Колин Коейтс и Шон Уорд. И двамата пропускат двубоя в сряда, тъй като са на море.  Въпреки това, от „Лудогорец“ заявиха, че подценяване няма да има.  „Не може да мислим, че сме спечелили мача преди да е започнал – каза треньорът на българския шампион Пауло Аутори. – Ще се изправим срещу отбор, който сипе топката в наказателното поле. Трябва да се справим с този стил на игра. Търсим добър резултат, за да може реваншът да бъде по-лек за нас.“", "date": "2018.07.10", "title": " Играчи на море, аут за „Лудогорец“"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%8e%d0%b2%d0%b5-%d0%bd%d0%b0-%d0%ba%d1%80%d0%b0%d0%ba-%d0%bf%d1%80%d0%b8-%d1%80%d0%be%d0%bd%d0%b0/", "text": "Андреа Аниели, президентът на „Ювентус“, пристигна на остров Миконос, където Кристиано Роналдо е на ваканция. Очаква се там двамата да избистрят и последните детайли около трансфера от „Реал“. След това Аниели ще вземе звездата на личния си самолет и ще заминат за Торино. Ако всичко се развие по план до ден-два ще се състои и официалното представяне на португалеца като играч на „бианконерите“. В Италия звездата ще получава годишна заплата от 30 млн. евро, а голямата част от парите осигурява автомобилна компания, която е собственост на Аниели.", "date": "2018.07.10", "title": " Президентът на „Юве“ на крак при Роналдо"}
{"url": "https://trud.bg/%d1%81%d0%be%d1%84%d0%b8%d1%8f-%d1%89%d0%b5-%d0%b8%d0%bc%d0%b0-%d0%be%d0%b1%d1%89%d0%be-%d1%82%d1%80%d0%b0%d1%81%d0%b5-%d0%b7%d0%b0-%d1%82%d1%80%d0%b0%d0%bc%d0%b2%d0%b0%d0%b8-%d0%b8-%d0%b0%d0%b2%d1%82/", "text": "76 дървета садят на ул. „Граф Игнатиев“, ремонтират „Дондуков“ след дъждовете От четвъртък започва изграждането на първото в София скоростно трасе за споделено движение на трамваи и автобуси. То ще бъде обособено по трамвайните линии на бул. „Константин Величков“, където вече ще преминават и автобуси. Спирките ще бъдат общи, но тези на рейсовете няма да са твърде далече от досегашните. Трасето ще е готово в началото на септември, а обособяването му струва около 1 млн. лв., съобщи столичният зам.-кмет Евгени Крусев. Идеята е чрез това трасе да бъде избегнат трафика и придвижването по съответните линии на градския транспорт да става по-бързо. „В четвъртък започва изграждането на първите два перона по бул. „Константин Величков“. Започва се от спирката покрай парка „Св. Петър и Павел“. Ще се върви поетапно и ще се направят общо 6 перона за трамвайните спирки“, уточни Крусев. Освен перона при парка Св. Петър и Павел“, такива ще има и два на кръстовището с бул. „Тодор Александров“, а другите-на това с ул. „Цар Симеон“. След като бъдат приключени пероните, ще бъдат обособени трамвайните линии, а настилките в обхвата им ще бъдат ремонтирани. Ще има и специални светофари за трамваите и автобусите, които ще минават по трасето и ще имат приоритет пред останалия автомобилен трафик. „Това е пилотния проект, който правим в тази насока. Имаме планове той да бъде разширен с бул. „Възкресение“ и бул. „Мадрид“, каза още Крусев. Той съобщи и, че 76 нови дървета се поставят при ремонта в района на ул. „Граф Игнатиев“. От коментара му става ясно, че зелената система в района се разширява. Думите му са във връзка със притеснения на граждани на ул. „Граф Игнатиев“ там се изсичат дървета. Крусев обясни, че става дума само за сухи дървета. Зам.-кметът провери цялостната реконструкция на ул. „Гюешево“. Ремонтът струва около половин милион лева. Изграждат се нови тротоари и пътна настилка. В момента се полага първият пласт асфалт, като при добри метеорологични условия строителят има ангажимента да завърши обекта максимум до 20 дни.  В момента ремонти текат и по улиците „Феникс“ в кв. „Овча купел“, ул. „Хемус“ в кв. „Слатина“.  Ремонта на ул. „Боянска“ започва на 15-ти юли. Там ще се подмени водопровод, ще се ремонтира пътното платно, ще се направят канавки и банкети. От утре започва ремонт на ул. „Резбарска“. Тя ще бъде затворена изцяло между ул. „Градинарска“ и ул. „Първа българска армия“. „На бул. „Дондуков“ в момента се изпълняват ремонтни работи по паважната настилка, тъй като след обилните дъждове се констатираха неравности, за което строителят е уведомен негов ангажимент да изпълни ремонта за негова сметка“, каза още Крусев. Очаква се ремонтът да приключи до часове. Зам.-кметът напомни, че бъдещето на трамвай 6 предстои да бъде обсъдено на сесията Столичният общински съвет в четвъртък. Крусев и главният архитект Здравко Здравков са входирали в СОС доклад, който представя два варианта за трамвай 6. „Единият вариант е със запазване на трамвая плюс пробив на тунела на НДК и съответно изграждане на нова рампа по бул. „Витоша“. Другият вариант е с разкриване на нова тролейбусна линия по ул. „Бяла черква“, ул. „Арсеналска“ и бул. „Черни връх“, която да отива към Петте кьошета и Руски паметник“, обясни Крусев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " София ще има общо трасе за трамваи и автобуси до септември\t\t\t"}
{"url": "https://trud.bg/%d1%82%d0%be%d1%80%d0%b5%d1%81-%d0%bf%d0%be%d0%b5%d0%bc%d0%b0-%d0%ba%d1%8a%d0%bc-%d1%8f%d0%bf%d0%be%d0%bd%d1%81%d0%ba%d0%b8-%d1%81%d0%bb%d0%b0%d0%b1%d0%b0%d0%ba/", "text": "Фернандо Торес, легендата на „Атлетико“ (Мадрид), е най-новото попълнение на японския „Саган Тосу“. Нападателят бе свободен агент, след като договорът му с испанския тим изтече в края на изминалата кампания. Новият тим на тарана пък е на незавиздана 17-та позиция в местния елит с едва 3 победи от 15 мача. Играчът вече потвърди, че сделката е факт и обеща много поводи за радост на феновете.", "date": "2018.07.10", "title": " Торес поема към японски слабак"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%be-%d0%b2%d0%b8%d0%bd%d0%be-%d0%b1%d0%b5/", "text": "На 28.06.2018г., на Митнически пункт Калотина митническите служители извършват проверка на товарен автомобил, превозващ групажен товар, съобщиха от Агенция „Митници“. При сканиране на превозното средство и стоката и при последвалата щателна митническа проверка са открити 714 бутилки по 0,750 л. от испанско червено вино и вино розе, с общо количество от над 535 л. По случая е съставен акт за административно нарушение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Митничари задържаха испанско вино без документи на МП Калотина"}
{"url": "https://trud.bg/%d1%80%d0%b0%d0%b7%d1%81%d0%b5%d0%b9%d1%82%d0%b5-%d1%81%d1%82%d1%80%d0%b0%d1%85%d0%be%d0%b2%d0%b5%d1%82%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8/", "text": "Задава се ново преброяване на населението и на жилищния фонд в България. И се почнаха пак страховете български – като ще ни описват и изоставените къщи на село, дали пък няма да набутат вътре орди от бежанци? Спекулациите в интернет вече тръгнаха. Както и че тайно вкарваме мигранти през летището в Безмер. Глупости на търкалета! То, положението си е като с ало-измамите. Щом има кой да им вярва, бизнесът процъфтява Бъдете сигурни, че както е тръгнало, ще се пръкнат фалшиви застрахователи, които ще предлагат на наивниците полица срещу нежелани бежанци… То да беше само мигрантския наплив. Ами еврото – сеща ли се някой да отговори на страховете български? Като няма информация от първа ръка, ще виреят мълвата, слуховете и световните трол конспирации.", "date": "2018.07.10", "title": " Разсейте страховете български"}
{"url": "https://trud.bg/%d0%bd%d0%be%d0%bb%d0%b5-%d0%b3%d0%be%d0%bd%d0%b8-%d1%84%d0%b5%d0%b4%d0%b5%d1%80%d0%b5%d1%80-%d0%b8-%d0%bd%d0%b0%d0%b4%d0%b0%d0%bb-%d0%be%d1%82-%d1%86%d0%b5%d0%bd%d1%82%d1%80%d0%b0/", "text": "Новак Джокович смята, че организаторите на „Уимбълдън“ трябва да сложат днешния му четвъртфинал с Кей Нишикори (Япония) на централния корт в „Ол Ингланд Клъб“. Сърбинът е трикратен шампион, но само веднъж игра на главната арена тази година – срещу представителя на домакините Кайл Едмънд. За сметка на това основните му съперници за титлата Роджър Федерер (Швейцария) и Рафаел Надал (Испания) почти неизменно получават комфорта на централния корт. „Ще е по-честно, ако и моите мачове са там“, заяви Джокера. Федерер ще играе с Кевин Андерсън (ЮАР), а съперник на Надал е Хуан Мартин дел Потро (Аржентина), който надигра със 7:6 (1), 7:6 (5), 5:7, 7:6 (5) Жил Симон (Франция). При жените пък стана ясен първият полуфинал. Анжелик Кербер (Германия) победи с 6:3, 7:5 Дария Касаткина (Русия), като реализира едва седмия си мачбол. Тя ще играе с Елена Остапенко (Латвия), която пък мина със 7:5, 6:4 през Доминика Цибулкова (Словакия). Късно снощи завършиха другите два четвъртфинала Кики Бертенс (Холандия) – Юлия Гьоргес (Германия) и Серина Уилямс (САЩ) – Камила Джорджи (Италия). Адриан Андреев пък отпадна от надпреварата при юношите след 3:6, 0:6 срещу британеца Джак Дрейпър.", "date": "2018.07.10", "title": " Ноле „гони“ Федерер и Надал от централия корт"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8-%d0%b5%d0%ba%d0%b8%d0%bf%d0%b8-%d1%80%d0%b5%d0%b0%d0%b3%d0%b8%d1%80%d0%b0%d1%85%d0%b0-%d0%bd%d0%b0-%d0%bd%d0%b0%d0%b4-150-%d1%81%d0%b8%d0%b3%d0%bd%d0%b0/", "text": "За последните 24 часа пожарните екипи в цялата страна са реагирали на над 150 сигнала, свързани с усложнената метеорологична обстановка, съобщи МВР. Към момента силите и средствата на звената за ПБЗН участват в локализирането и ликвидирането на 29 произшествия. Най-много са сигналите за територията на областите Ямбол, Враца, Ловеч, Плевен, Велико Търново и град София. Няма данни за пострадали и бедстващи хора. Област Ямбол. Около 40 са сигналите постъпили в Регионалната дирекция на пожарната. По-голямата част от тях са за наводнени, в следствие на интензивни валежи, мази и приземни етажи в село Роза. На място има екипи на пожарната, които изчакват водата да се отече, за да започне отводняване. Област Враца. От град Мизия са подадени 16 сигнала за наводнени мази и приземни етажи. На място действат екипи с хидромодул от РДПБЗН-Монтана. Към 13 часа яз. „Рогозен-1“ прелива с 3м3/с. Обявено е бедствено положение от кмета на общината. София – град. Екипите на Столичната пожарна са получили десетки сигнали за наводнени приземни етажи на жилища, основно в зоната на Малинова долина и кварталите около южната дъга на Околовръстния път. Към момента са отработени 12 от получените сигнали. Област Ловеч. Продължава отводняването на 50 имота в село Катунец. Вчера придошлите води на река Катунешка заляха две мостови съоръжения, водещи към квартал с 40 жители. Осигурена е доставка на храна, вода и медикаменти. Област Плевен. На територията на общините Червен бряг и Плевен са постъпили 12 сигнала за наводнения. Нивото на водата в малкия язовир на с. Ракита е спаднало с над 10 см., продължава да прелива в язовир „Стопански двор“. Обстановката постепенно се нормализира. Област В. Търново. До момента в дежурната част на пожарната служба са получени 6 сигнала за наводнени имоти, в следствие от падналите обилни валежи. Наводнен е и част от  четвъртокласен път между жп гара Джулюница и село Бреговица. Към момента всички получени сигнали са отработени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Пожарни екипи реагираха на над 150 сигнала, свързани с усложнената метеорологична обстановка през последното денонощие\t\t\t"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%b8%d0%bc%d0%b0%d0%bc%d0%b5-%d1%81%d1%8a%d0%b3%d0%bb%d0%b0%d1%81%d0%b8%d0%b5-%d1%87%d0%b5-%d0%b7%d0%b0%d0%ba%d0%be%d0%bd/", "text": "Досега имахме коалиционен съвет на Тройната коалиция „Обединени патриоти“. Изчистихме някои теми, свързани със Закона за горивата, които вчера станаха повод за недоразумения или разминаване във виждането. Това каза в свое изявление председателят на ПГ на „Обединени патриоти“ и лидер на ПП АТАКА Волен Сидеров след коалиционен съвет на партиите във формацията. „Този закон е подписан и внесен от 32-ма души, не от един единствен. Сред тези 32-ма има десет човека, които са членове на „Обединени патриоти“ – четирима от ВМРО, четирима от НФСБ и двама от АТАКА, плюс още доста хора от ГЕРБ, БСП, ДПС и ВОЛЯ. Тоест става дума за един закон, който е обсъждан, коментиран и не представлява някаква опасност за обществото. Имаше една доста детайлна експертна среща между Валери Симеонов и Емил Димитров, в момента даже ги оставихме. Изясниха се доста подробности от закона и се оказа, че в крачка са променени неща, които преди това са създавали напрежение сред по-малките търговци на горива“, коментира Сидеров и уточни, че в момента имат разбиране и съгласие, че законът не е нещо страшно. „Поправки в него са направени. Аз честно да си призная не съм дълбоко в темата, но се разбра, че това е направено и няма повод за някакви страшни, остри скандали, стълкновения, разколи“, каза още Волен Сидеров. Той подчерта, че се е изяснило, че има поправки, които не са станали ясни. „Нашите срещи разчитаме вече да са всеки вторник. Това е начинът – да разговаряме и да изясняваме теми, които могат да станат повод за медийни разправии. Не е добре това. Поел съм ролята нещата да се коментират. Срещата беше между нас лидерите на трите партии, заместниците, общо сме 9 човека. Ще направим така, че да бъдат предпазени по-дребните предприемачи и да не остава чувството, че те са отстранени“, добави Сидеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Волен Сидеров: Имаме съгласие, че Законът за горивата не е нещо страшно"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-5/", "text": "Редовното правителствено заседание ще се проведе както обикновено – в сряда, 11 юли, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2018 Г. С МЕРКИТЕ, ПРОИЗТИЧАЩИ ОТ ЧЛЕНСТ­ВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ КЪМ 30 ЮНИ 2018 Г.  Внася: министърът за Българското председателство на Съвета на Европейския съюз 2018 2. ДОКЛАД ЗА ПРИЕМАНЕ НА ГОДИШЕН ОТЧЕТ ЗА ИЗПЪЛНЕНИЕТО ПРЕЗ 2017 Г. НА НАЦИОНАЛНИЯ ПЛАН ЗА ДЕЙСТВИЕ ПО ЕНЕРГИЙНА ЕФЕКТИВ­НОСТ 2014-2020 Г.  Внася: министърът на енергетиката 3. ПРОЕКТ НА РЕШЕНИЕ ЗА ОДОБРЯВАНЕ НА ОТЧЕТ ЗА ИЗПЪЛНЕНИЕТО НА ПЛАНА ЗА ДЕЙСТВИЕ „ПРЕДПРИЕМАЧЕСТВО 2020 – БЪЛГАРИЯ“ ЗА 2017 Г.  Внася: министърът на икономиката 4. ПРОЕКТ НА РЕШЕНИЕ ЗА ОДОБРЯВАНЕ НА ПЛАН ЗА ДЕЙСТВИЕ ЗА ИЗПЪЛ­НЕНИЕ НА НАЦИОНАЛНАТА СТРАТЕГИЯ ЗА БОРБА СРЕЩУ УПОТРЕБАТА НА ДОПИНГ В СПОРТА (2015-2024 Г.) ЗА ПЕРИОДА 2018-2019 Г.  Внася: министърът на младежта и спорта 5. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛЕН ДОКЛАД ЗА СЪС­ТОЯНИЕТО И ОПАЗВАНЕТО НА ОКОЛНАТА СРЕДА ПРЕЗ 2016 Г.  Внася: министърът на околната среда и водите 6. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОКЛАД НА МИНИС­ТЪРА НА ИКОНОМИКАТА ЗА ВЪВЕЖДАНЕ НА ОБЩИ КРИТЕРИИ ЗА АДМИ­НИСТРАЦИЯТА ЗА ПРОФЕСИОНАЛНО ПРЕДСТАВЯНЕ НА ИНВЕСТИЦИОННИ ПРОЕКТИ ПРЕД ПОТЕНЦИАЛНИ ИНВЕСТИТОРИ.  Внася: министърът на икономиката 7. ПРОЕКТ НА ПОСТАНОВЛЕНИЕ ЗА ЗАКРИВАНЕ НА ДОМА ЗА МЕДИКО-СОЦИАЛНИ ГРИЖИ ЗА ДЕЦА – ВРАЦА.  Внася: министърът на здравеопазването 8. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2018 Г. ЗА ИЗПЛАЩАНЕ НА СТИПЕНДИИ И ЕДНО­КРАТНО ФИНАНСОВО ПОДПОМАГАНЕ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИ­ЛИЩА ПРЕЗ 2018 Г., ПРИЕТА С ПОСТАНОВЛЕНИЕ № 17 НА МИНИСТЕРСКИЯ СЪВЕТ ОТ 2018 Г.  Внася: министърът на културата 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИ­ЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА ДАВА­НЕ НА СЪГЛАСИЕ ЗА ПРЕМАХВАНЕТО ИМ.  Внася: министърът на транспорта, информационните технологии и съобщенията 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 12. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА УЧРЕДЯВАНЕ НА БЕЗВЪЗМЕЗДНО ПРАВО НА ПОЛЗВАНЕ ВЪРХУ ЧАСТ ОТ ИМОТ – ЧАСТНА ДЪР­ЖАВНА СОБСТВЕНОСТ, НА СДРУЖЕНИЕ С НЕСТОПАНСКА ЦЕЛ ЗА ОСЪЩЕ­СТВЯВАНЕ НА ОБЩЕСТВЕНОПОЛЕЗНА ДЕЙНОСТ „АСОЦИАЦИЯ ДА СЪХРА­НИМ ЖЕНАТА“.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ВИДИН, ОБЛАСТ ВИДИН.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА ПЕТРИЧ, ОБЛАСТ БЛАГОЕВГРАД.  Внася: министърът на регионалното развитие и благоустройството 15. ПРОЕКТ НА РЕШЕНИЕ ЗА УТВЪРЖДАВАНЕ НА СПОГОДБАТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕ­ПУБЛИКА МОЛДОВА ЗА РЕГУЛИРАНЕ НА ТРУДОВАТА МИГРАЦИЯ, ПОДПИ­САНА НА 18 ЮНИ 2018 Г. В СОФИЯ.  Внася: министърът на труда и социалната политика 16. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАР­СТВО, ПРОВЕДЕНО НА 18 ЮНИ 2018 Г. В ЛЮКСЕМБУРГ.  Внася: министърът на земеделието, храните и горите 17. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАДА ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕ­БИТЕЛСКИ ВЪПРОСИ, ФОРМАТ „ЗАЕТОСТ И СОЦИАЛНА ПОЛИТИКA“, ПРО­ВЕДЕНО НА 21 ЮНИ 2018 Г. В ЛЮКСЕМБУРГ.  Внася: министърът на труда и социалната политика 18. ДОКЛАД ЗА ОДОБРЯВАНЕ НА РЕЗУЛТАТИТЕ ОТ ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОКОЛНА СРЕДА, ПРОВЕДЕНО НА 25 ЮНИ 2018 Г. В ЛЮКСЕМБУРГ.  Внася: министърът на околната среда и водите 19. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „АХТОПОЛ – СЕВЕР- ИЗТОЧНА ЗОНА”, ОБЩИНА ЦАРЕВО, ОБЛАСТ БУРГАС.  Внася: министърът на туризма 20. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ И ЗА ОТПРАВЯНЕ НА ПРЕДЛОЖЕНИЕ ЗА ИЗМЕНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ВЪРХУ ЧАСТ ОТ КРАЙБРЕЖ­НАТА ПЛАЖНА ИВИЦА – МОРСКИ ПЛАЖ „РИВИЕРА“, СКЛЮЧЕН НА 10 ЮЛИ 1998 Г.  Внася: министърът на туризма 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПРОФЕСИОНАЛНОТО ОБРАЗОВАНИЕ И ОБУЧЕНИЕ.  Внася: министърът на образованието и науката 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД­БАТА ЗА ПРЕДОСТАВЯНЕ НА РЕЧНИ ИНФОРМАЦИОННИ УСЛУГИ ПО ВЪТ­РЕШНИТЕ ВОДНИ ПЪТИЩА НА РЕПУБЛИКА БЪЛГАРИЯ, ПРИЕТА С ПОСТА­НОВЛЕНИЕ № 329 НА МИНИСТЕРСКИЯ СЪВЕТ ОТ 2007 Г.  Внася: министърът на транспорта, информационните технологии и съобщенията 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: министърът на икономиката 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМА­ТИВНИ АКТОВЕ НА МИНИСТЕРСКИЯ СЪВЕТ.  Внася: министърът на околната среда и водите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Вижте какво ще решава Министерски съвет утре, 11 юли 2018 г."}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bb%d0%be%d0%bd%d0%b4%d0%be%d0%bd-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba/", "text": "Вярвам, че европейската перспектива на Западните Балкани сега е по-близо от всякога. България положи огромни усилия за този приоритет – от подписването на Договора за приятелство, сътрудничество и добросъседство с Република Македония, множеството срещи, които проведохме с лидерите на шестте страни, през консенсуса между Атина и Скопие за името на държавата до последното заседание на Съвета на ЕС, което утвърди хоризонта за започване на предприсъединителни преговори с Република Македония и Албания. Това каза министър-председателят Бойко Борисов по време на пленарната сесия на инициативата „Берлински процес“ в Лондон, съобщават от Министерски съвет. Той благодари на британския премиер Тереза Мей за поканата и допълни, че това е признание за работата на България в региона. Българският министър-председател посочи, че свързаността и инвестициите в региона трябва да се разглеждат, освен като фактори за подобряване стандарта на живот на хората от Балканите, и като инструменти, които подпомагат сигурността и стабилността в региона. „Това са ключови елементи за сближаване, които създават условия за икономически растеж и добросъседски отношения“, допълни Борисов. Премиерът разгърна предимствата на транспортните коридори и подчерта, че финансирането и реализацията им ще донесат нови инвестиции и работни места. „Тясното сътрудничество между ЕС и Западни Балкани по темите за сигурността и миграцията е задължително. Европейската сигурност е неделима“, каза премиерът Борисов в контекста на предизвикателствата в сектора. Той посочи, че по време на своето Председателство България включи в дискусиите и представителите на страните от региона и призова диалогът с тях да продължи на политическо и експертно равнище. „Когато работим заедно за справяне с нелегалната миграция, организираната престъпност, тероризма и насилствения екстремизъм, можем да постигнем по-добри резултати. Обменът на информация и на мнения, както и увеличаването на капацитета са от ключово значение“ подчерта още премиерът Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Премиерът Борисов в Лондон: Европейската перспектива на Западните Балкани е по-близо от всякога"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bb%d0%be%d0%bd%d0%b4%d0%be%d0%bd-%d0%bc%d0%b0%d0%ba%d1%80%d0%be%d0%bd-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d1%87%d0%b5-%d0%b8/", "text": "„Имахме възможността да наблюдаваме стогодишнината от кралските ВСС. Видяхме милиарди-милиарди долари във въздуха. И това им казах – да можехме само тези ескадрили в пари да ги сложим в Западните Балкани, представяте ли си как щеше да изглежда…“ Това разказа премиерът Бойко Борисов след срещата на върха за Западните Балкани в Лондон. „Макрон се извини, че има работа, но всъщност е в Санкт Петербург на мач. „Да подкрепи французите“ – така каза неговия министър и ние, разбира се, го подкрепяме и него…“, сподели с усмивка Борисов. „Фактът, че две седмици след изтичането на нашето Председателство днес в Лондон отново всички сме на темата Западни Балкани, е заслуга на резултатите на Председателството, на това че убедихме колегите“. Това заяви министър-председателят Бойко Борисов след участие в пленарното заседание по време на срещата на върха на инициативата „Берлински процес“ в Лондон. По думите му България беше специално поканена за участие в този форум заради усилията й през последните месеци за стартирането на редица инфраструктурни проекти в региона. Бойко Борисов допълни, че България може скоро да получи и покана за домакинство на инициативата „Берлински процес“. „България всички я хвалят в момента. Придадохме душа на Берлинския въпрос, казват всички лидери. Дадохме пример как се подписва договор за добросъседство с Македония“, отбеляза още българският премиер. Акцент в дискусиите по време на пленарното заседание беше и темата за миграцията и сигурността, както и борбата с тероризма. „Важно е в тези държави, където има и смесено население по пътя за ЕС действително да се интегрират, за да се преборим с радикалния ислям“, обясни премиерът Борисов. Въпросът с охраната на външните граници на ЕС също беше във фокуса на разговорите в Лондон. „България всички я хвалят в момента. С канцлера Курц си говорихме как по-бързо може да бъде решен проблема с даване на убежища за бежанците“, допълни още българският министър-председател. Според него всички държави членки трябва да продължат да си помагат в усилията за ограничаването на миграционния поток.", "date": "2018.07.10", "title": " Борисов в Лондон: Макрон се извини, че има работа, но всъщност е в Санкт Петербург на мач (ВИДЕО)\t\t\t"}
{"url": "https://trud.bg/%d0%b1%d0%bd%d1%80-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%be%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%bb%d0%b8%d0%bb%d0%b8-%d0%bc%d0%b0%d1%80%d0%b8%d0%bd%d0%ba%d0%be/", "text": "Генералният директор на БНР изпълни днес съдебно решение № 102 от 2.07.2018 г. на ВКС и възстанови Лили Маринкова на длъжност „Директор на програма „Хоризонт“. Поради представените от нея документи за придобито право на пенсия за осигурителен стаж и възраст, трудовото правоотношение с г-жа Маринкова беше прекратено на това основание от същата дата. Всички дължими обезщетения ще бъдат изплатени, съобщават от  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " БНР освободи от длъжност Лили Маринкова заради придобито право на пенсия"}
{"url": "https://trud.bg/%d0%b8-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bd%d0%b0-%d0%ba%d0%b0%d1%80%d0%b0%d0%bd%d0%b3%d0%b0-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b3%d0%be%d0%bb%d1%8f%d0%bc/", "text": "Карла Каранга, съпругата на футболиста на Фернандо Каранга, също потвърди голямата новина. Бразилецът преминава в първенството на Китай, въпреки че все още няма официално съобщение от „червените“. Тя публикува снимка в социалната мрежа инстаграм, на която се вижда сграда. „Това е новата ми къща“, гласи съобщението на Карла, придружено със знамето на Китай.", "date": "2018.07.10", "title": " И съпругата на Каранга потвърди голямата новина"}
{"url": "https://trud.bg/%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d1%81%d0%ba%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83/", "text": "Наказателна процедура срещу България да започне Брюксел – за това настоява европейският депутат от ДСБ Светослав Малинов. Този акт е без аналог в историята на Европарламента – депутат да иска санкции срещу държавата, изпратила го да защитава интересите й.  От 751 представители в ЕП едва шестима са подкрепили искането на Малинов. Така седмината изпратили писмо до еврокомисаря по околна среда Кармену Вела, в което изискват на страната ни да бъдат наложени финансови санкции заради изграждането на магистрала „Струма“ и за Пирин.  Аутобанът не можело да минава през Кресненското дефиле, защото там имало костенурки, смоци и лешояди, твърди Малинов. Но не споменава, че именно в този участък при катастрофи загиват хора, а ранените при инцидентите са десетки.  За Пирин евродепутатът повтаря лъжите на българските „зелени“, които в края на юни бяха разкрити от ЮНЕСКО и сега „еколозите“ опитват да натрапят манипулациите си през ЕП. Самият комисар Кармену Вела няколко пъти, включително и по време на българското европредседателство, обяви категорично, че в Пирин нарушения няма. Подкрепа за Малинов е дала и скандалната „зелена“ Ска Келер, която в началото на годината посети страната ни. Преди време германката нашумя с идеята си България да приема и засели неограничен брой мигранти от Африка и Близкия Изток.  В клеветите срещу България зад Малинов е застанала коалицията „Демократична България“, в която освен „зелените“, е „Да, България“ на Христо Иванов-Бойкикев и ДСБ на Атанас Атанасов. Извън всякакъв морал и етика е един български евродепутат да работи срещу родината си в името на маргинални политически цели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Санкции срещу България иска евродепутатът Малинов "}
{"url": "https://trud.bg/%d0%b0%d0%b7%d0%b0%d1%80-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d1%82%d0%be%d0%bf%d0%ba%d0%b0-%d0%b5-%d0%b7%d0%b0-%d0%bc%d0%b5%d1%81%d0%b8-%d0%b8-%d1%80%d0%be%d0%bd%d0%b0/", "text": "Световното първенство в Германия през 2006-а излъчи и носител на „Златната топка“ – Фабио Канаваро, капитанът на шампиона Италия. Но от 2008-а насам най-голямата индивидуална награда във футбола неизменно се връчва на Кристиано Роналдо или Лионел Меси, въпреки че единствено аржентинецът игра финал през 2014-а. Тази година Роналдо спечели Шампионската лига с „Реал“ (Мадрид), а Меси и „Барселона“ триумфираха в испанското първенство. „Пак ще е някой от тях, явно някъде пише, че трябва да са те – заяви Еден Азар, звездата на Белгия. – Помня една година Франк Рибери спечели всичко и пак не му я дадоха.“ Крилото на „червените дяволи“ пък бе обявен за най-добрия дрибльор на световни първенства от 1966-а насам, откакто се води статистика по този показател. В четвъртфинала срещу Бразилия Азар е направил десет дрибъла със стопроцентова успеваемост. 27-годишният играч е бил спрян с фаул седем пъти, но в някой от случаите дори нарушенията не са помогнали на съперниците да прекъснат атаката. Азар има 22 успешно преодоляни противници на мондиала досега, което го поставя наред с Неймар, Мбапе, Меси и Иско. Белгиецът обаче има най-голяма успеваемост от всички – 73,33%.", "date": "2018.07.10", "title": " Азар: „Златната топка“ е за Меси и Роналдо"}
{"url": "https://trud.bg/%d1%80%d0%b8%d1%81%d0%ba%d1%8a%d1%82-%d0%bd%d0%b0-%d0%b7%d0%b0%d0%bb%d0%b8%d0%b2%d0%b0-%d0%b2%d1%80%d0%be%d0%bc%d0%be%d1%81-%d0%b5-%d0%bc%d0%b8%d0%bd%d0%b8%d0%bc%d0%b0%d0%bb%d0%b5%d0%bd/", "text": "Рискът на залива „Вромос“ е минимален. Просто поставихме една табела за предупреждение, както всяка година. Това обяви във вторник шефът на РЗИ д- р Георги Паздеров. Той успокои духовете, след като хотелиери и ресторантьори от близкия до залива курортен град- Черноморец буквално въстанаха и се оплакаха, че туристите им бягат. Започнали да си стягат куфарите към дома, щом узнали, че има радиация и са издложени на риск. Според д- р Паздеров нивото на радиация е леко повишено- два или три пъти,, указващи че което не е пряка опарсност за здравето. От години радиацията на „Вромос“, идваща от изхвърлените отпадъци от близка мина, всява раздори и паника. Раздорите са между хотелиерите, а паниката е за туристите, но не за всички. Има летовници, които редовно паркират там каравани и разпъват палатки. М уикендите плажът е предпочитан и от бургазлии. Преди броени дни експерти на инспекцията поставиха табели, указващи че плажът е опасен, поради което отново избухна скандал. През 2010 г. тогавашният областен управител Константин Гребенаров директно забрани плажуването на това място. Тогава табелите бяха изпочупени от гневни туристи, коментиращи, че повишеният фон е лъжа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Рискът на залива „Вромос“ е минимален"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-198/", "text": "Лекуваме Европа с родни билки Най-търсена в Германия е ароматната ни липа. Дават до 5 лв. за килограм. Най-търсена в Германия е ароматната ни липа.     Пускаме търга за магистралата през Кресненското дефиле 50% от средствата от тол таксата ще са за ремонт на пътища, приоритет при новото строителство е магистрала „Хемус“, казва инж. Светослав Глосов, шеф на Агенция „Пътна инфраструктура“, в интервю за „Труд“.       Ордени за офицери, но за… довиждане Нито един от действащите генерали и адмирали няма държавно отличие, предложено от правителството и връчено от президента – коментар на Спирдон Спирдонов.         “Сянката” на Иран върху Близкия Изток Сюлеймани е най-могъщият оперативен работник в района днес. „Джеймс Бонд на Изтока“ действа с голям размах в Ирак и Сирия – анализ на Димитър Гърдев.               Достоен дух Силует на проф. Боян Биолчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Вижте акцентите в броя на вестник „Труд“ в сряда, 11 юли 2018"}
{"url": "https://trud.bg/%d0%b7%d0%bb%d0%b0%d1%82%d0%be%d1%82%d0%be-%d1%89%d0%b5-%d0%bf%d0%be%d1%81%d0%ba%d1%8a%d0%bf%d0%bd%d0%b5-%d0%b4%d0%be-1350-%d0%b4%d0%be%d0%bb%d0%b0%d1%80%d0%b0/", "text": "Цената на златото ще нарасне като ще се върне на ниво от 1350 долара за тройунция, когато доларът поевтинее в очаквания сценарий на забавено икономическо развитие и пауза в повишаването на лихвите от страна на централните банки, пише в анализ на ЕЛАНА Трейдинг. Цената на златото падна със същия процент, с който се покачи доларът – 8%. Двата актива се движеха паралелно един с друг и тази връзка ще се запази до края на годината. Анализаторите очакват и по-силно евро в края на годината. Според експертите забавянето на икономиката в глобален мащаб няма да се усети у нас до края на 2018 г. Това не означава, че българските инвеститори не трябва да се подготвят за един по-слаб период на растеж и отражението му върху инвестициите, посочват анализаторите.", "date": "2018.07.10", "title": " Златото ще поскъпне до 1350 долара\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%bf%d0%be%d1%85%d0%b2%d0%b0%d0%bb%d0%b8-%d1%81%d0%b5%d0%bb%d0%be/", "text": "Депутатът от БСП за Великотърновския регион Весела Лечева се впечатли от отличната спортна база, която е изградена в свищовското село Царевец. Местните жители с гордост показаха на народния представител и световен шампион придобивките, които се ползват от деца, младежи и възрастни в селото. „Много се зарадвах като видях спортната база. В Царевец има стадион с две игрища, с трибуна, нови седалки, съблекалня и добре поддържан терен. Освен това на разположение на деца и възрастни е фитнес зала и тенискорт. На игрището дори имаше трениращи. Селото се слави и с 5 футболни отбора“, разказа Лечева след проведената в Царевец приемна. Тя подчерта, че заслуга за това има добрия модел на сътрудничество между Земеделската кооперация „Изгрев 93“ и местната власт в селището.Забележителната спортна база е изградена по времето на бившия кмет на Царевец Генчо Генчев, който в момента управлява община Свищов. Съоръженията са създадени със средства на земеделската кооперация и се поддържат от нея. Земеделците издържат и футболните тимове. Заради тези заслуги тази година председателят на кооперацията Георги Ламбев е бил удостоен със званието почетен гражданин на община Свищов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Депутатът Весела Лечева похвали село за отлична спортна база"}
{"url": "https://trud.bg/%d0%bb%d0%b5%d0%ba%d1%83%d0%b2%d0%b0%d0%bc%d0%b5-%d0%b5%d0%b2%d1%80%d0%be%d0%bf%d0%b0-%d1%81-%d1%80%d0%be%d0%b4%d0%bd%d0%b8-%d0%b1%d0%b8%d0%bb%d0%ba%d0%b8/", "text": "Дават до 5 лв. за килограм България е най-големият износител на диворастящи билки в Европа. Родни предприемачи търгуват с над 100 различни вида билки, като основно изнасят продукцията зад граница. Това обясни за “Труд” зам.-председателят на Българската асоциация на билкарите и гъбарите Добрин Тонев. Страната ни изнася над 10 хил. тона билки, като в това число се включват и култивираните. Количеството би могло да бъде в пъти по-голямо, но липсват достатъчно берачи, които да събират ценните растения, обясни Тонев. Най-много от диворастящите билки се изнасят за Германия. Те не само са голям пазар, но и търговска нация. Предлагат родните растения като краен продукт на чай или ги влагат в хранително-вкусовата и козметичната промишленост, фармацията. Основната част обаче се преработва, пакетира, превръща в краен продукт и се реекспортира за далечни пазари като САЩ и Япония, обясни Тонев. Сред най-търсените билки зад граница е липовия цвят, заради силния си аромат. Качеството и търсенето определят и по-високата цена на тази билка. Тя се изкупува най-скъпо у нас. През последните месеци част от прекупвачите плащат до рекордните към момента 5 лева за килограм. Българският липов цвят е розовото масло на билките. Заради по-високата му цена част от крайните търговци смесват родния ароматен сорт липа с китайски цвят. Азиатският на външен вид е досущ като родния, но липсва силния мирис, обясни Тонев. Сред другите пазари, за които изнасяме билки, са Франция, Испания, Полша, Египет, Бразилия, Аржентина и Япония. Според експерта това, че липовият цвят се събира с метли като прах под дърветата не намалява качеството на крайния продукт. Причината е, че пътят на билките от брането до крайния продукт е дълъг. Берачът ги предава в събирателните пунктове, в които билките се сортират и се почистват през специални машини. Така понякога 50 процента от суровия материал се превръща в отпадък, обясни Тонев. Освен това на билките в събирателните пунктове се правят проверки от представители на РИОКОЗ и се анализират партидите за наличие на плесени, тежки метали, токсини. Всички билки трябва да отговарят на определени здравни изисквани, затова и не може да се каже категорично, че диворастящите целебни растения са по-полезни от култивираните, твърдят експертите. За едни билки е икономически по-изгодно да се отглеждат в изкуствена среда, докато за други подобен метод не би покрил разходите, обясни Тонев. И даде пример с маточината, която е сред основните билки, които изнасяме, но е предимно култивирана, за да отговори на изискваните от пазара количества. Най-често култивирани са изнасяните мащерка, мента, кориандър, бял трън. От диворастящите растения зад граница отиват коприва като листа и корен, корените на троскота и ружата, глог като плодове, цвят и листа, бял и черен бъзак като цвят и плод, жълт кантарион, бял равнец, пелин, шипка, хвойна.   Мурсалският чай е познат само в България Мурсалският чай се препоръчва за лечение на чернодробни и бъбречни заболявания, понижава кръвното налягане, намалява риска от инфаркт и инсулт, облекчава чревни заболявания, дори предотвратява появата на някои видове рак. Въпреки, че билката е сред най-ценните у нас, тя не е позната и търсена зад граница, обясни зам.-председателят на Българската асоциация на билкарите и гъбарите Добрин Тонев. Мурсалският чай расте единствено у нас и е защитен от Червената книга на България. В последните години тази билка се култивира изключително успешно, но се произвежда основно за вътрешния пазар. В съседните Гърция и Македония има подобно растение, което често предлагат като мурсалски чай, но тяхната билка само наподобява външно българската, без да притежава ценните й качества.   Полски компании купуват без документи Родните предприемачи и износители на диворастящи билки се оплакват от нелоялната конкуренция на полски фирми. Тъй като износът за държавите от Европейския съюз е безмитен и реално е вътрешен транспорт в общността, компании от централноевропейската страна се възползват от липсата на проверки по границите и изкупуват родни билки без документи, с пари в брой. Камионите им занимават зад граница с ценните родни растения, без фирмите да плащат данъци у нас или да имат регистрирани дружества в България. Това естествено намалява разходите им и става причина да подбиват цената на родните износители.     Семейства си докарват над 200 лева на ден Над 200 лв. само за ден може да изкара семейство от бране на билки. Има домакинства от по двама-трима души, които берат до 50 килограма липов цвят на ден. При изкупна цена малко под 5 лв. за килограм, те си докарват над 200 лв. за ден, обясняват от пунктовете за събиране на билки. В същото време има цели безработни фамилии и пенсионери, които се издържат през цялата година със събиране на диви билки и плодове. С подобен труд те си докарват по една минимална заплата от 510 лв. средно на месец за цялата година. Все повече обаче намаляват желаещите да си изкарват прехраната или да подпомагат семейния бюджет с бране на билки. Причината е, че безработицата в страната намаля и доходите от тази дейност вече не са толкова примамливи, обясни зам.-председателят на Българската асоциация на билкарите и гъбарите Добрин Тонев. Най-доходоносният билкарски бизнес обаче за този сезон – събирането на липовия цвят, е към края си. Причината са силните дъждове, които се изляха през последните седмици в страната. Влагата буквално изяжда печалбата на предприемачите, обясни Тонев. Събирателните пунктове са спрели да изкупуват билки в дъждовното време, тъй като голяма част от ценните растения по принцип се сушат на слънце. Ако се събират в сушилници, това повишава разходите, обясниха от сектора. Така че при влажно време реално се губи печалбата за прекупвачите, затова те предпочитат да спрат купуването на билки. След обилните дъждове пък липовия цвят ще е опадал и съсипан и няма да може да се събира дори ако последва слънчево време, обясниха експертите.   Търсенето става все по-голямо Търсенето на билки става все по-голямо, защото хората разбират, че традиционната медицина предпочита да реже болния орган, а алтернативното лечение премахва страданието с билкови отвари. Българските прекупвачи обаче изнасят изсушени билки, а не краен продукт. Фирми в Германия и други страни от Европа пакетират билките, подготвят ги за продажба на крайни клиенти и така огромна част от печалбата остава за тях. Всяка година със заповед се определят разрешените и забранените за събиране лечебни растения, както и допустимите за събиране количества. Много от неопитните берачи обаче правят поразии. Кършат клоните на липите и изтръгват лечебните растения с корените, което води до ликвидиране на находищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Лекуваме Европа с родни билки\t\t\t"}
{"url": "https://trud.bg/%d0%bd%d1%84%d1%81%d0%b1-%d0%be%d1%82%d1%80%d0%b5%d1%87%d0%b5-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%b2%d0%bc%d1%80%d0%be-%d0%b8-%d0%b0%d1%82%d0%b0%d0%ba/", "text": "По повод , че сме постигнали съгласие по Законопроекта за административното регулиране на икономическите дейности, свързани с нефт и продукти от нефтен произход, уведомяваме, че не отговарят на истината. Това заявиха в официално прессъобщение от партията на вицепремиера Валери Симеонов. НФСБ остава на своята категорична позиция, че законопроектът е неприемлив и ще ощети стотици малки дистрибутори на течни горива. На утрешното заседание на Народното събрание представителите на НФСБ ще гласуват „против”. По-рано днес беше съобщено, че коалиционните партньори – ГЕРБ, НФСВ, ВМРО и „Атака“ са се споразумели по всички спорни текстове около поправките в Закона за горивата. На извънреден брифинг в парламента днес, съпредседателят на „Обединени патриоти“ Волен Сидеров заяви, че интересите на малките търговци ще бъдат защитени и напрежение в коалицията няма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " НФСБ отрече твърденията на ВМРО и „Атака“ за консенсус по Закона за горивата"}
{"url": "https://trud.bg/%d0%bd%d0%b5-%d1%81%d0%b0-%d0%b2%d0%b5%d1%80%d0%bd%d0%b8-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82%d0%b0-%d1%87%d0%b5-4057-%d0%b4%d0%b5%d1%86%d0%b0-%d1%81%d0%b0-%d0%bf%d1%80%d0%b8/", "text": "Oт Инициативния комитет за качествена и иновативна образователна система твърдят в писмо до медиите, че 4057 деца са приети не по правилата в столични детски градини. „Твърденията за неправомерен прием в общинските детски ясли и детски градини не отговарят на истината“, обясниха в писмо до „Труд“ от Столичната община. Става дума за деца, приети с т.нар. хронични заболявания, за каквито се приемат допълнително в детските градини. „По Закона за достъп до обществена информация Столична община предостави данните за приетите с хронични заболявания деца в детските ясли и градини. Данните са в две таблици, в едната са общо всички записани в детската градина деца с хронични заболявания, а в другата са диагнозите и броят на децата, приети със съответната диагноза. Изключително притеснително е, че броят на децата от двете таблици се разминава значително и има 960 деца без диагноза, но са приети с предимство“, казват в писмото си от инициативния комитет. От Столичната община обясняват, че разликата от 960 деца се дължи на обстоятелството, че някои от децата са с повече от една диагноза и това е отразено в таблица 1. Таблица 2 съдържа информация само за водещата диагноза. От инициативният комитет обясняват, че има още 3097 неправомерно записани с предимство деца, тъй като диагнозите, с които са приети не влизат в списъка с такива, които дават предимство. Сред диагнозите са атопичен дерматит, неинфекциозен гастроентерит, вродени аномалии на бъбрека, нарушение на бъбреците и уретера, увреждания на ставите, вродени деформации на стъпалото, хронични болести на тонзилите и аденоидите, аномалии на храносмилателната система, хроничен ринит, назофарингит и фарингит. Всички тези диагнози не са в списъка. „Следователно според данните става ясно, че 4057 деца към дата 10.04.2018 са в привилегировано положение, защото са получили предимство при приема в детска градина без да имат право на това“, твърдят от инициативният комитет. Децата с хронични заболявания са приемани чрез редовни медицинските документи, издавани от компетентните органи – лекарски комисии, т.е. няма неправомерно приети деца, обясняват от общината. „В общинските детски ясли и детски градини се приемат деца с хронични заболявания на основание протокол от лекарска консултативна комисия /ЛКК/ или решение на ТЕЛК (за по-тежките заболявания). Цитираните в сигнала диагнози касаят и вродени заболявания, за които има представени решения на ТЕЛК. Във връзка с приема на деца в общинските детски заведения е отправено искане към Министерство на здравеопазването относно изготвяне на индикативен списък на хроничните заболявания при децата. В отговор на нашето запитване, МЗ посочва, че може да бъде използван списъкът от Наредба № 39/2004 година за профилактичните прегледи и диспансеризацията, без указание да не се приемат и деца с други диагнози, поставени от лекарските комисии. Във всички детски заведения /самостоятелни детски ясли и детски градини/ децата с хронични заболявания се приемат с медицински документ – ЛКК или ТЕЛК. ЛКК е съставена минимум от трима лекари с придобита специалност, като към ТЕЛК-а се прилагат и допълнителни медицински документи. Предвид това, че директорите на детските градини не са компетентния орган по заболяванията на децата, то те винаги се съобразяват със становищата на лекарските комисии. До 2017 година децата с хронични заболявания са приемани на място в детските заведения – от комисия, назначена със заповед на директора. От 2018 година тези деца се приемат чрез електронната система. Цитираните в сигнала 4057 деца са приети в детските заведения както въз основа на препоръчителния списък, посочен в Наредба № 39 на Министерство на здравеопазването, така и на основание на медицинските документи – ЛКК и ТЕЛК, издадени от лекарски комисии. С последните промени от месец юни 2018 година в Наредбата за прием на деца в детските градини на територията на Столична община се предлага на Столичен общински съвет да приеме текст, в който изрично се посочва, че децата с хронични заболявания ще се приемат единствено съгласно приложение 8 на Наредба № 8 за профилактичните прегледи и диспансеризацията на МЗ. От гореизложеното е видно, че децата с хронични заболявания са приемани чрез редовни медицинските документи, издавани от компетентните органи – лекарски комисии, т.е. няма неправомерно приети деца. Единния разходен стандарт за децата с хронични заболявания е един и същ с останалите деца, приети по общ ред в детските заведения, от което следва, че твърденията за финансова щета на бюджета са изцяло спекулативни и се базират на непознаване на модела за финансиране на детските заведения.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Не са верни твърденията, че 4057 деца са приети не по правилата в столични детски градини"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%b5%d1%80%d0%b4%d0%be%d0%b3%d0%b0%d0%bd-%d0%b2-%d1%87%d0%b5%d1%82%d0%b2%d1%8a%d1%80%d1%82%d1%8a%d0%ba-%d0%bf/", "text": "Окончателно уговорена е срещата между гръцкия премиер Алексис Ципрас с турския президент Реджеп Тайип Ердоган в рамките на срещата на върха на НАТО. Гръцкият министър-председател ще се срещне с турския президент в четвъртък следобед в 14:30 часа. Очаква се гръцкия премиер да постави въпроса за двамата гръцки военни, които са задържани в турския затвор вече 131 дни. Срещата на върха на НАТО е насрочена за сряда и четвъртък (11-12 / 07), където министър-председателят Ципрас ще бъде придружен от министъра на външните работи Никос Котзяс и военния министър Панос Каменнос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Ципрас се среща с Ердоган в четвъртък по време на срещата на върха на НАТО"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0%d1%82-%d0%b4%d0%be-%d0%b5%d1%81%d0%b5%d0%bd%d1%82%d0%b0-%d0%b4%d0%b5%d0%bb%d0%b0-%d0%b7%d0%b0-%d0%b0%d1%84%d0%b5%d1%80%d0%b8-%d0%b2-%d0%b1%d0%be/", "text": "Следователите са поели 4 пъти повече случаи, отколкото през миналата година Националната следствена служба (НСлС) работи по 20 дела за нарушения в болниците. Още през есента може да има приключили разследвания, макар че до момента няма обвинени лекари или медицински директори. Това обяви зам.-главният прокурор Борислав Сарафов. От края на миналата година Сарафов е директор на НСлС и отчете работата на службата за първите 6 месеца на 2018 г. Той призна, че е заварил следствието в не много добро състояние и затова се наложили структурни промени. Създадени са 4 нови отдела за разследване – специализиран, за криминални, за стопански и за финансови престъпления. Четири пъти са се увеличили делата, по които работят в НСлС в сравнение с минали години. От януари до края на юни 76 следователи са работили по общо 214 досъдебни производства. За сравнение – през цялата 2017 г. разследванията са били 60, през 2016 г. – 51, а за 2014 г. – 41 дела. Сред тежките разследвания, възложени на НСлС, е и това за инцидента в ски курорта Боровец от февруари, когато загина 4-годишният син на транспортния министър Ивайло Московски. Детето падна от моторната шейна, управлявана от баща му. По делото работи екип от следователи, ръководени от зам.-директора на следствието Магдален Маринов. Сарафов не даде подробности и детайли по разследването и не се ангажира със срок за приключването на работата. “Извършени са многобройни действия и повторни огледи на местопроизшествието. Разследването в голяма степен зависи от заключенията на назначените експертизи, които не са готови”, поясни Сарафов.", "date": "2018.07.10", "title": " Приключват до есента дела за афери в болниците (обзор)\t\t\t"}
{"url": "https://trud.bg/%d1%81%d0%be%d1%84%d0%b8%d1%8f-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%bf%d1%80%d0%be%d0%b5%d0%ba%d1%82%d0%b0-fairmode-%d0%bd%d0%b0-%d1%81%d1%8a%d0%b2%d0%bc%d0%b5%d1%81/", "text": "В рамките на посещението на кмета на София Йорданка Фандъкова и делегацията на Столична община в Съвместния изследователски център – JRS, където се провеждат научни изследвания на Европейската комисия, в гр. Испра, Италия, беше договорено включването на София в проекта FAIRMODE, съобщиха от Столична община. София ще бъде 11-ят пилотен град в проекта и ще се възползва от експертизата на Изследователския център на Европейската комисия в управлението на качеството на въздуха. В проекта, заедно със София, участват градове като Милано, Стокхолм, Хелзинки, Дъблин, които под ръководството на Съвместния изследователски център JRS ще работят заедно за подобряване на качеството на въздуха на база на иновативните подходи и практики. София ще се включи и в проекта City lab на JRS посредством инициативата „Визия за София 2030“ и в проекта ENGAGE за въвличане на гражданското общество в правене на политики и тяхното провеждане за формиране на бъдещето на града ни. Проучват се възможности за разполагане на прототипни устройства на сензори, разработени от JRS в София. Прототипни устройства в момента се тестват в Холандия. Кметът на София Йорданка Фандъкова проведе и среща с български учени, които работят в Съвместния изследователски център. На нея те изразиха готовността си да помагат на София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " София се включва в проекта FAIRMODE на Съвместния изследователски център на Европейската комисия"}
{"url": "https://trud.bg/%d0%b1%d0%bb%d0%b8%d0%b7%d0%be-500-%d1%80%d0%b0%d0%b1%d0%be%d1%82%d0%bd%d0%b8-%d0%bc%d0%b5%d1%81%d1%82%d0%b0-%d0%bd%d0%b5%d0%b7%d0%b0%d0%b5%d1%82%d0%b8-%d0%b2-%d1%82%d1%83%d1%80%d0%b8%d0%b7%d0%bc/", "text": "Дори при засиления внос на работна ръка има още близо 500 обявени свободни места в туризма по Северното Черноморие. Търсят се камериерки, сервитьори и бармани, помощник-готвачи, спасители и пикола. Браншът е наел за сезона близо 1800 чужденци, каза за „Труд“ шефът на Регионалната служба по заетост във Варна Божидар Михайлов. Най-много -90 на сто от тях са от Украйна, а останалите от Молдова, Беларус, Русия и Грузия. Те са предимно студенти и работят на изпълнителски позиции по морето у нас. Заплащането им е средно по 500-600 лв., но им осигуряват храна и нощувка. Разрешението за престой на чуждестранните работници е за 90 дни, но по желание на работодателите могат да го удължат до 9 месеца. Тази година по проектите на социалните партньори през курсове за квалификация и прекваификация са преминали около 900 души, предимно за работа в туристическия сектор. За сезонните работници е важно да се напомни, че от началото на тази година според промените в Кодекса за социално осигуряване право на обезщетение на борсата ще имат тези, които са работили 12 месеца за последните година и половина, каза Михайлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Близо 500 работни места незаети в туризма"}
{"url": "https://trud.bg/%d1%80%d1%83%d1%81%d0%bd%d0%b0%d0%ba-%d0%b5-%d1%82%d0%b8%d1%87%d0%b0%d0%bb-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Руският отбор отпадна на четвъртфиналите, но заслужи определението „герои“ от президента на страната Владимир Путин. Преди мондиала „Сборная“ бе най-ниско класираният тим в ранглистата на ФИФА, феновете на домакините се осмеляваха да мечтаят най-много за излизане от групата, а кадровите проблеми бяха налегнали селекционера Станислав Черчесов. Ключът към успешното представяне се оказа тичането. Руските футболисти са „надбягали“ всички останали, а с най-голяма заслуга е халфът Роман Зобнин. Играчът на московския „Спартак“ е навъртял 65 километра за петте срещи на „Сборная“, което прави средно по 12,4 км на мач. А най-голямото единично усилия – 16 км в осминафиналната битка с Испания, пък е дело на съотборника му Александър Головин. „Наистина се намираме в отлична форма и това е заслуга на нашите треньори, за което съм им много благодарен – заяви Головин. – Чувствахме се добре подготвени през целия турнир. Издържахме по 120 минути два мача поред срещу силни съперници като Испания и Хърватия.“ Може би благодарение по-скоро на огромните усилия, отколкото на кой знае каква класа, Русия е и тимът, който се е справил най-добре в защита. Именно домакините са спрели успешно най-много противникови атаки. Сред останалите „индивидуални отличници“ е бразилецът Неймар, който е опитал най-много удари във вратата – 27. Суперзвездата обаче успя да отбележи само два гола, а участието му в Русия ще се запомни предимно с упоритите му падания за дузпа, които бяха разобличени от системата ВАР. Мексикаският вратар Гилермо Очоа пък е спасил най-много положения пред вратата си – 25, при това само за 4 мача, тъй като „ацтеките“ напуснаха още след осминафиналите. На същата фаза отпаднаха и испанците, въпреки че счупиха световния рекорд по пасове. 779 подавания и владеене на топката в 78,2% от времето не се оказа достатъчно за победа над енергичните руснаци. Серхио Рамос пък завърши като 485 точни паса в петте мача и едва ли някой от отборите, които ще изиграят по 7, ще успее да го изпревари. Явно подаването на топката не е универсален ключ към успеха. Такъв по-скоро може да е „високата преса“ – посрещането на противника дълбоко в половината му. „Отличници“ по този показател са англичаните, които в 8,4% от случаите са започвали съпротивата още в последната четвърт на терена, а още 26,5% от противниковите атаки са били пресичани до централната линия. Може би не е изненада, че сред най-активните в пресата отбори са още Бразилия, Белгия и Франция.", "date": "2018.07.10", "title": " Руснак е тичал най-много на световното"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be-%d0%b5%d0%bd%d0%b5%d1%80%d0%b3%d0%b5%d1%82%d0%b8/", "text": "Бургас е пример по отношение изпълнението на Националната програма за енергийна ефективност. С обновените 183 сгради до момента морският град е на първо място в страната по брой санирани блокове. Това е сериозен успех, а резултатите освен видими, са осезаеми чисто практически за живущите в тях“. Това заяви народният представител Димитър Бойчев по време на изнесеното заседание на парламентарната комисия по енергетика. То се проведе в Бургас и в него взеха участие председателят й Делян Добрев, председателят на КЕВР Иван Иванов, директорът на Фонд „Сигурност на електроенергийната система Диян Червенокондев, депутати, зам.-кметът по строителство в община Бургас Чанка Коралска, депутати. „Програмата беше успешна, защото създаде конкуренция на първо място между общините, които се надпреварваха да се включат в нея. В допълнение с ремонт и на съпътстващата инфраструктура на околоблоковите пространства, се променят и облика на жилищните комплекси. Европейската комисия e посочила за пример точно нашата програма при обсъждания на пакета „Чиста енергия за всички европейци“, заяви председателят на комисията Делян Добрев. Чанка Коралска сподели, че в обновените жилищни блокове се бележи спад от близо 47% при разходите на домакинствата за топла вода и парно, и 25% при разхода на електроенергия. Поставянето на соларни панели също се е оказало подходящо решение за Бургас поради добрите климатични условия и голям брой слънчеви дни годишно. „При едно бъдещо обследване година след санирането на блоковите ще се покаже най-систематизирано ефектът в домакинствата. По този начин дори скептично настроени граждани ще могат да се убедят от събраната база данни какви са ползите от Националната програма“, коментира Коралска. Представителите на комисията дискутираха темата за екологичния ефект от обновяването на жилищния фонд. Благодарение на изпълнението на Програмата за енергийна ефективност годишно само в Бургас са спестени 120 хил.тона вредни емисии. По данни на МРРБ само от блоковете, санирани до 2017 г., са спестели над 157 килотона въглероден диоксид и при завършване на всички 2022 сгради в страната ще се пести близо 1 млн. мегаватчаса електроенергия на година и двойно повече вредни емисии. „Така освен модерна, красива и синхронизирана визия на градовете, постигаме и по-чиста околна среда. Експлоатационна годност на сградите също се удължава, повишава се стойността на жилищата. Всички граждани, които не успяха да се възползват от преимуществата на санирането, а видяха резултатите от него, постоянно търсят от нас информация ще продължи ли програмата“, коментира още Бойчев. По време на срещата в Бургас членовете на парламентарната комисия обсъдиха възможни варианти за търсене на механизми, чрез които да има продължение на програмата за енергийна ефективност. Възможните източници биха били съфинансиране от собствениците на жилища, които са най-заинтересовани от мярката, европейски програми, международни финансови институции. Изказана бе и идея на по-следващ етап за съфинансиране дори и от страна на общини, които имат достатъчен ресурс и при наличието на малък брой блокове в тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Парламентарната комисия по енергетика проведе изнесено заседание в Бургас"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%be%d1%86%d0%b5%d0%bd%d0%ba%d0%b0%d1%82%d0%b0-%d0%bd%d0%b8-%d0%b7%d0%b0-%d0%b5%d0%b2%d1%80%d0%be%d0%bf%d1%80/", "text": "Председателството на Съвета на ЕС завърши. Изчакахме да приключат всички мероприятия, включително и срещата „16+1“, за да дадем своята политическа оценка. Това заяви лидерът на БСП Корнелия Нинова, съобщиха от партията. Още преди започването на председателството имахме екип към Националния съвет на БСП, който изготви нашите предложния за програма на председателството. Те бяха приети в един документ на парламента и същият екип изготви и оценката, която ИБ на БСП приехме. Ние решихме да направим обективна оценка, която стъпва не на емоции, политически пристрастия и целенасочено негативно отношение към председателството, а обективно, което да стъпи на документи. Основавахме се на най-важния документ в парламентарната република – решение на Народното събрание, с което се прие проектът на програма на председателството и в който са записани най-важните неща. Трите ключови думи на председателството бяха трите „К“ – консенсус, конкурентоспособност и кохезия и девизът беше „Съединението прави силата“. Нашата оценка е: добра организация със слабо съдържание. Красива, но празна опаковка. Вместо лидерство и водачество на Европа, еднопартийно занимание, което доведе и до отстъпление от европейски ценности и права на европейски граждани. Първият приоритет – консенсус. По-разделен от сега и от председателството на България, ЕС никога не е бил. Вместо съгласие и единодушие, се получиха допълнителни различия и разломи между и отделни държави по различни оси – Западна срещу Източна Европа, големи срещу малки, гранични държави срещу държави във вътрешността на Европа, като се стигна включително и до противоречия в рамките на едно правителство- между отделни партии, между отделни министри – знаете какво се случи в Германия. България не можа да бъде онзи лидер, който да осигури съгласието, консенсуса по ключовите за Европа въпроси, а напротив. В България председателството беше превърнато в еднопартийно мероприятие. Има решение на Народното събрание – министрите да информират редовно ресорните парламентарни комисии за напредъка, правителството да докладва резултатите от заседанието на ЕС, но за всички е ясно, че това не се случи. Българското правителството не можа да осигури институционално единство и подкрепа на председателството. В парламента – нищо, президентът беше изолиран, неправителственият сектор не беше ангажиран, съдебната власт не беше ангажирана по дискусиите за корупция и трансгранична престъпност, т.нар. Съвет на мъдреците не беше поканен. Като алтернатива на това, под ръководството на БСП и Кристиан Вигенин, се организира среща, на която се събраха законодателна, изпълнителна власт и президент. Това е среща на комисиите на всички европейски парламенти, които се занимават с европейските въпроси. БСП показа как се прави съгласие и как се търси единомислие по важни за Европа и България теми. Второ – конкурентоспособност. По време на българското европредседателство се дадоха ярки примери как се убива конкурентоспособността, а не как се развива тя. Например, дискусията и предложението да се намалят субсидиите за селскостопанска политика поставя българските земеделски производители ,и не само тях, в изключително неконкурентоспособна среда. Нашите земеделски производители и сега получават по-малки субсидии от европейските, а това решение да се намали финансирането в бъдещия програмен период е още един удар по конкурентоспособността. Втори такъв голям удар беше опитът за приемането на пакета „Макрон“, където големите искат да ударят малките и периферните страни в бранш, в който ние сме най-конкурентоспособни. Трето – кохезията или сближаването. Един от големите ни проблеми на общия ни семеен дом – Европа, е различията между отделните държави членки – в жизнения стандарт, условията на бизнес, сигурност, корупция и други. В документа, който е приет от парламента, пише: запазване на кохезионната политика. Но бъдещият бюджет предвижда тя да бъде намалена. Българското председателство не успя за защити кохезионната политика, като начин на сближаване на по-изоставащите държави спрямо по-развитите и не изпълни решението на българския парламент. Четвърто – програма сигурност и миграция. Решението на България е следното: Постигане на съгласие с приемане на ревизиран Дъблински регламент. Т.е. да има промени на регламента, според който- там, където за пръв път е влязъл мигрант, там трябва да се връща. Има решение председателството да постави темата и да постигне съгласие това да бъде променено. Това решение на българския парламент не е изпълнено. По темата миграция противопоставянето стигна критични точки. Включително г-жа Меркел обяви, че подписва двустранни споразумения, дори изреди държави, с които подписва такива за връщане, а те после излязоха да коментират, че това не е вярно. Г-н Борисов се оплете в твърденията – първо каза, че няма да ги приемаме, а след това каза, че всъщност сме пропуснали 60 000 към Европа и сега какво да правим като ние сме си виновни. Проблемът стана много по-тежък и предизвика много повече разногласия. По темата Шенген -също нямаме напредък, даже обратното. Г-н Рюте в България каза – да, добре, а само няколко дни след това заяви: не в Шенген, защото сте корумпирани. По отбрана и сигурност – точно по време на българското европредседателство се направи нов формат в Европа по инициатива на Франция за девет държави – група за военна интервенция. Нито дума от българското председателство. На какъв критерии се събират тези държави, какво ще правят, защо без България. Този формат е още една стъпка към разделението на Европа на няколко скорости. 9 държави се разбраха и нещо в отбраната, председателят на Европа го няма, мълчи и нищо не казва – още един аргумент, че противоречията в Европа се задълбочават. Следващият приоритет по документ е- европейски социален модел, образование, младежи и култура. Никакъв резултат няма по социалните права и социален стълб, приет в Гьотеборг. Социалните права на хората, правото на труд, заплащането на труд, здравеопазване и други по време на българското европредседателство не отбелязаха нищо съществено. Никакъв резултат по преодоляване на бедността, което е записано в документа. Не само, че не се гарантира свободното движение на стоки и услуги, основен принцип на Европа, а той се наруши, чрез предложението за пакета „Макрон“. В този социален стълб пише: засилване на координацията по въпросите на здравната помощ между европейските държави. И точно в този момент избухна скандала, в който се видя, че България не си плаща на Здравните каси на другите европейски държави лечението на българските граждани. Тук трябва да отбележим един положителен напредък в този социален пакет – решението да се увеличи финансирането и ролята на програмата Еразъм, която се отнася до образованието на младите хора. Това е добър резултат от българското председателство. За съжаление беше засенчен от реакцията на европейските младежи на Младежката конференция в България. Те я определиха като удар по всичко постигнато досега за младите хора в Европа, с много тежки квалификации, въпреки че грижата за младите хора в Европа също беше приоритет. Софийската конференция показа как не се прави политика за млади хора. Последният приоритет е разширяване и регионално сътрудничество. Оценяваме като положително поставянето на дневен ред на темата „Западни Балкани“, изтласкването й напред, диалогът между Европа и бъдещето присъединяване на Западните Балкани, но вижте какво сме решили да направи България: приемане на финален документ в София, който да потвърди политическата воля на ЕС да приобщи Западните Балкани. Темата и думите „приобщаване“ и „присъединяване“ отпаднаха от декларацията от София. Това е отстъпление от Солун и не изпълнява решението на българския парламент, но по-интересно е, че в този документ се казва: „И това да е придружено с Пътна карта, с конкретни инициативи, ангажименти и ориентировъчни срокове за реализацията им“. Такава Пътна карта няма. За съжаление бъдещото присъединяване на Западните Балкани остава едно добро пожелание в неясно бъдеще, без конкретни срокове и ангажименти. В документа фигурира и приоритет Черноморски регион и Дунавска стратегия. Освен инициативата на президента Радев, по този въпрос нищо не беше направено от българското председателство. Докато усилията на правителството бяха насочени навън, се пренебрегнаха много нерешени проблеми в страната и те страшно се задълбочиха. 72 протеста за 6 месеца, на 2 дни и половина по 1 протест на различни групи българи. Сред тях са 9 протеста, с които бе открито председателството, на лекари от над 20 общински болници; бургаски граждани срещу обгазяването; блокиране на международен път Е-79 от Видин и Северозападна България заради инфраструктурата; на работещи в образованието, родители на деца с увреждания; срещу Истанбулската конвенция; служители от Съдебна охрана; „За“ Пирин и контрапротест; на служители в арестите и затворите; на личните лекари; срещу Сделката с ЧЕЗ; срещу цялостното управление на правителството; на здравните инспектори; на данъчните от НАП; национален протест на над 6 000 души на хората с увреждания; на медицински сестри от цялата страна; на музиканти от БНР; на превозвачи за пакета „Макрон“; протест и котрапротест за АЕЦ „Белене“; на пациенти с белодробни заболявания; на производители на рози; на автомобилните превозвачи за Българска автомобилна камара; метеоролози от Националния институт по метеорология и хидрология към БАН;  жители на отделни общини и отделни общински протести; на българи, живеещи в Англия, Германия, Испания и други страни от Западна Европа срещу „геноцида на Борисов, мафията на ГЕРБ и системата, която убива децата с увреждания“ и последният протест -срещу повишаването на цените на тока и парното. Различни части от Българското общество, различни по структура, по професия, по интереси са недоволни и протестират, по време на българското председателство, когато би трябвало България да е спокойна и да дава перспективи в Европа и визия за бъдещето. Никога в най-новата история на България не е имало такова събиране на протестно  неодобрение на политиката на правителството, както по време на председателството на България на Съвета на ЕС. Ето това е реалната оценка на българския народ. Втората ключова оценка, на която трябва да обърнем внимание – точно по време на председателството, за първите 4 месеца, чуждестранни инвеститори оттеглиха 161 млн. евро. Това също не се е случвало скоро и е много показателно. Това оттегляне е от страна на европейски държави – Унгария и Италия са на първо място. Българският бизнес през този период е увеличил инвестициите си навън спрямо съшият предходен период – 73 млн. евро по време на тези 4 месеца.  Дали е защото има прекрасни условия за работа тук? Защо и чуждестранните инвеститори избягаха точно в този период? Това са реалните оценки за председателството – мнението на народа, който е по улиците 72 пъти, мнението на чуждестранните партньори, които се изтеглят и на българският бизнес, който вместо в България, предпочита да инвестира навън. Ето защо, нашият извод е, че председателството беше еднопартийно мероприятие, PR в лична изгода на премира, което не може да събере национална енергия , не можа да обедини народа, не можа да събере институциите. За съжаление, резултатът от това ще бъдат засилващ се евроскептицизъм, защото това председателство отстъпи от основни европейски ценности и права, които европейските граждани, в това число и българските, имаха до момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Корнелия Нинова: Оценката ни за европредседателството е – добра организация със слабо съдържание\t\t\t"}
{"url": "https://trud.bg/%d0%ba%d0%be%d1%80%d0%b2%d0%b5%d1%82%d0%b0-%d0%b1%d0%be%d0%b4%d1%80%d0%b8-%d1%83%d1%87%d0%b0%d1%81%d1%82%d0%b2%d0%b0-%d0%b2-sea-breeze-2018%d0%b2-%d1%83%d0%ba%d1%80%d0%b0%d0%b9/", "text": "Корвета „Бодри” с командир капитан ІІІ ранг Николай Цонев от състава на Първи дивизион патрулни кораби замина за участие в американо-украинското учение „Sea Breeze-2018”, което ще се проведе в морските пространства на Република Украйна, съобщиха от пресцентъра на ВМС. В учението освен корвета „Бодри” участват кораби от ВМС на Украйна, САЩ, Грузия и Турция. Учението се провежда в три фази. По време на първата фаза се провеждат работни координиращи срещи в базови условия.  През втората фаза на море ще се отработват сериали по борба с въздушен, подводен и надводен противник. Ще се изпълняват учения по контрол на корабоплаването, тактическо маневриране и предаване на леки товари и поща на море. Третата фаза е заключителна с анализ и церемония по закриване на учението.  На 18 юли „Бодри” трябва да се завърне в Пункт за базиране Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.10", "title": " Корвета „Бодри“ участва в „Sea Breeze-2018”в Украйна"}
