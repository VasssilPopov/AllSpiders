{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b2%d1%81%d0%b8%d1%87%d0%ba%d0%b8-%d0%bf%d1%80%d0%b5/", "text": "Ограничено е движението по път II-35 Троян – Кърнаре /проход „Троянски“/ за всички превозни средства, поради силни снегонавявания, съобщи АПИ. Агенция „Пътна инфраструктура“ препоръчва на шофьорите, на които им предстои пътуване през нощта, да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Ограничено е движението за всички превозни средства през Троянския проход"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d1%80%d0%b0%d0%b7%d1%83%d0%b2%d0%b0-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be-%d0%bf%d1%80-5/", "text": "Районната прокуратура в Свищов е постановила разследване във връзка с  . Проверката на   е извършена от служители на полицейското управление в крайдунавския град и служители от „Дирекция „Социално подпомагане“. На мястото присъствал и екип от Центъра за спешна помощ. Била е проведена беседа с дъщерите на Пенка – Анжела и Стефка. Същите са отказали да им бъде извършен обстоен преглед в свищовската болница и са отрекли да са били държани против тяхната воля на посочения адрес. По тях не са били констатирани видими белези от физическо насилие. Станало ясно, че двете дъщери нямат личен лекар, а социалната анкета е констатирала, че са „лица в риск“. Прокуратурата е образувала досъдебно производство за престъпление по чл. 181 от Наказателния кодекс за това, че в периода от 2011 – 16 януари 2018г. е нарушено задължение към низходящите Анжела и Стефка и с това същите са поставени в положение на сериозно затруднение. Под ръководството и наблюдението на Районната прокуратура в Свищов се прави оглед на мястото, където са живели лицата. Възложено е и провеждането на разпити на свидетели. Събират се доказателства, според които ще се прецени необходимостта от назначаване на експертизи. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Прокуратурата образува досъдебно производство по случая с дъщерите в Свищов\t\t\t"}
{"url": "https://trud.bg/%d0%bd%d0%b0%d1%81%d0%b5%d0%bb%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d1%83%d0%b2%d0%b5%d0%bb/", "text": "Велико Търново расте устойчиво, а населението на Старата столица се увеличава. Данните в регистрите на Национална дирекция ГРАО сочат, че за кратко време жителите на старопрестолния град нарастват с близо 1000. 72 015 са регистрираните по настоящ адрес жители на Велико Търново в края на миналия декември. Година по-рано те са били 71 192. Статистиката не обхваща студентите, които са поне 10 000. С тях населението на Старата столица надхвърля 80 000 души. Много добър прием отчетоха от ВТУ „Св. Св. Кирил и Методий“ – 2666 първокурсници за първи път прекрачиха прага на Алма-матер на 2 октомври тази година. Те бяха с над 400 спрямо учебната 2016-2017 г. Добрата тенденция се запазва и за общината, което потвърждава добрия статут на населените места край Велико Търново. Според ГРАО, към края на 2017 година живеещи по настоящ адрес в общината са 91 625 души. Старопрестолният град става все по-предпочитано място за младите хора – доказва го и рекордната през последните две години раждаемост. За цялата 2017 година бебетата във Велико Търново са 1096. Те са повече спрямо 2016 година, когато бе отчетен своеобразен „бейби бум“. Тогава новородените също бяха над 1000. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Населението на Велико Търново се увеличава\t\t\t"}
{"url": "https://trud.bg/%d0%bd%d0%b0%d1%88%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d1%89%d0%b5-%d1%80%d0%b8%d1%82%d0%b0%d1%82-%d1%84%d1%83%d1%82%d0%b1%d0%be%d0%bb-%d1%81-%d0%b0%d0%b7%d0%b5%d1%80%d1%81%d0%ba/", "text": "Председателят на Народното събрание Цвета Караянчева и председателят на Групата за приятелство с България в Милли Меджлиса на Азербайджан Рауф Алиев обсъдиха възможности за развитие на сътрудничество между България и Азербайджан. Делегация на Групата за приятелство с България е на посещение в страната ни по покана на председателя на Групата за приятелство България – Азербайджан в Народното събрание Хамид Хамид. Двете страни бяха единодушни, че България и Азербайджан трябва да продължават да работят за разширяването на отношенията в сферите на икономиката, спорта, туризма и енергетиката. Делегатите коментираха и развитието на парламентарното сътрудничество между двете държави, както и партньорството в конкретни области. Българските депутати посочиха като пример разкритите преди дни директни полети между Баку и София. Те изтъкнаха, че директната линия ще доведе до задълбочаване на отношенията между двете държави в много сфери като туризъм, бизнес, образование и спорт. Цвета Караянчева увери Алиев, че традиционно добрите отношения между двете страни ще продължат да се задълбочават и ще стават още по-динамични. Караянчева припомни резултатите от визитата на премиера Бойко Борисов в Баку и отбеляза, че първата редовна въздушна линия между България и Азербайджан ще стимулира туристическия обмен между двете страни. Рауф Алиев подчерта, че постигнатата между България и Азербайджан договореност ще позволи от 2020 г. страната да получава 1 млрд. куб. метра азербайджански природен газ годишно, посочи гостът. Председателят на Групата за приятелство България – Азербайджан Хамид Хамид съобщи, че с неговия колега Рауф Алиев са решили между двата парламента да се проведат турнири по футбол и тенис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Наши депутати ще ритат футбол с азерски\t\t\t"}
{"url": "https://trud.bg/%d1%82%d0%b8%d1%85%d0%be%d0%bc%d0%b8%d1%80-%d0%b8%d0%b2%d0%b0%d0%bd%d0%be%d0%b2-%d0%b4%d0%b0-%d0%bd%d0%b0%d0%b4%d1%81%d0%ba%d0%be%d1%87%d0%b8%d1%88-%d1%81%d0%b5%d0%b1%d0%b5-%d1%81%d0%b8/", "text": "„Винаги си поставям достижими цели – казва 196-сантиметровият Тихомир Иванов. – И аз като всеки спортист си мечтая за медал от голямо първенство, но всичко се случва стъпка по стъпка.” Преди 2 години името на лекоатлета нашумя около скандала с Григор Димитров на олимпиадата в Рио. Тогава плевенчанинът публично се възмути от поведението на най-добрия ни тенисист. „Поне да поздравяваш съотборниците си, нямаше да е лошо, а не да ги подминаваш”, написа скачачът в Инстаграм. А критиката му предизвика куп дискусии в социалните мрежи. Някои дори видяха в това реклама на гърба на Григор. Но талантът от Плевен вече пише своя история с големи букви. При дебюта си на олимпийски игри Иванов стигна финал и върви все нагоре. Преди да се захване с атлетика, Тихомир тренира акробатика, футбол, баскетбол. И още в първи клас се научава да прави предно салто. Но за кратко време израства твърде много. Така се ориентира към леката атлетика, а родителите му, които са бивши атлети, само го поощряват в избора му. „Много ми харесва високият скок, защото съчетава няколко дисциплини – бързина, сила, но и красота”, разкрива лекоатлетът. Откакто започва в сектора, Тихомир тренира само при един треньор – Георги Гетов. И така вече 11 години. Той е „виновникът”, заради когото Иванов не спира да се подготвя на най-високо ниво. Дори мизерните условия, олющените стени и минусовите температури в залата в Плевен не могат да го спрат. „Там направих първите си два метра – казва скачачът. – В един момент се абстрахираш от условията и започваш да работиш, защото всеки ден е важен за следващия. Но най-голямата ми мотивация е бил моят треньор.” А наставникът наистина калява неговата воля и силна психика. Да тренира на 100 процента, резултатите му да са на световно ниво и с гордост на носи името на България, въпреки суровите условия в залата. Останалото ще си дойде на мястото с времето. Самодисциплината пък е едно от силните качества на Тихомир. Всеки ден прави по две тричасови тренировки, но ако се налага остава и след това да отработва отделни детайли. „Най-големият ми успех досега е финалът на олимпиадата в Рио през 2016-а – признава Иванов. – Никога не съм си и представял, че с моите резултати ще стигна до най-престижния спортен форум.” Повечето време атлетът прекарва в залата, затова и приятелите му са от сферата на спорта. „Така не ми се налага да обяснявам какво е скок на височина и овчарски скок”, казва с усмивка състезателят на „Свилоза – Свищов”. А дългата му къдрава коса е негова запазена марка, въпреки че го оприличават със съгражданина му Георги Дъков, национален рекордьор в дисциплината с 2,36 м, загинал в автомобилна катастрофа преди 20 г.  „Не подражавам на никого – отсича той. – Така се чувствам добре.” По стъпките на Тихомир върви и неговият по-малък брат Михаил. Тийнейджърът е шампион на България в скок на височина и скок на дължина за 20-годишни. Дори на два пъти се случва братята да стават национални първенци по едно и също време, но в различни възрасти. И редом с тренировките олимпийския финалист не изоставя ученето. Вече втора година Тихомир следва в НСА. Амбицията е в бъдеще да остане близо до спорта. Но засега не гледа толкова далеч. Погледът му е фокусиран към следващото препятствие – европейското през март, а защо не и медал от Бирмингам.   Тихомир Иванов е любител на дроновете. И от миналата година има свой. Гордее се с най-добрия си кадър, уловил хълма Царевец във Велико Търново отгоре. Покрай своя треньор лекоатлетът е и страстен риболовец през лятото. Сред хобитата му е и киноманията. Може да ходи на кино поне 2-3 пъти в седмицата, стига да има с кого. Едва от месец скачачът има приятелка – Елеонора. Познават се отдавна, но стрелата на Амур пробожда двамата, когато тя идва в отбора на треньора Георги Гетов. А иначе на пистата Иванов не е суеверен, макар че преди старт винаги си обува лявата обувка.   Тихомир е от хората, които първо мълчат, гледат и после преценяват обстановката. Винаги е бил мълчалив, но с прецизен поглед, прозорлива мисъл и огромни мечти. Перфекционист е във всичко, което прави. Лидерството му е подплатено от успехите. И се държи като такъв, защото е пример за останалите. Но не се е самозабравил. Остана си изключително скромен, възпитан и здраво стъпил на земята. Има цели и ги следва. А през годините съм го учил, че той трябва да е най-добър не на национално ниво, а извън пределите на България. И да защищава интересите на страната си.   На Тихомир всичко най-добро му предстои. Той е бъдещето не само на леката атлетика в България, но и на европейската. Има чудесни качества. Психологически е много устойчив. Никога не скача по-малко на финал от квалификациите. А на световното в Лондон постигна 2,31 метра. И ако не се беше контузил с този резултат си гарантираше медала. Много вярва на треньора си и така трябва да бъде. Стига да е здрав никога не отказва състезания, та дори и балканиади. Самият факт, че Тихомир заедно с брат му Михаил дойдоха на представянето на документални филм за мен „Отвъд скока” в Стара Загора, говори изключително много. Това означава, че имат отношение и знаят за онези, които са прокарали пътя в тази дисциплина. Освен това той е наследник на една утвърдена българска школа, а именно плевенската. Има невероятни качества. С тази коса, с ръста, с движенията му…. роден е за атлет на висок скок. Притежава и много стабилна психика, която доста от елитните ни спортисти нямат. Затова има всички показатели един ден да последва успехите на Стефка Костадинова, на Йорданка Благоева, на Георги Дъков в сектора.", "date": "2018.01.17", "title": " Тихомир Иванов – Да надскочиш себе си"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d1%89%d0%b5-%d0%bf%d0%be%d0%b4%d0%b3%d0%be%d1%82%d0%b2%d0%b8%d0%bc-%d0%b8%d1%81%d0%ba%d0%b0%d0%bd%d0%b5-%d0%b7%d0%b0-%d1%87/", "text": "„Днес имаше   при Йорданка Фандъкова, инициирана от министър Нено Димов и там взехме решение, по наша инициатива, да бъде сформирана работна група от представители на министерството на земеделието и спортното министерство, която да подготви искане за частично изменение на плана за управление на Витоша, посочи спортният министър Красен Кралев пред  . Той обясни, че настоящият план не позволява никакво строителство в парка, включително и ремонта на старите съоръжения. „За да смениш един стълб, трябва да изместиш, ако се налага, стъпката, което е забранено. Тогава трябва да се промени статута на земята и тя да излезе от горския фонд, така казва Законът за горите”, пояснява Кралев. „Планът за управление на Витоша забранява новото строителство”, каза още той. „Имам желание този процес да се отпуши, проблемът да бъде решен, така че софиянци наистина да получат това, което всички много желаят”, каза спортният министър. Той уточни, че още тази седмица ще бъде сформирана работна група и се надява на бързо развитие. „Има съоръжения на по 50-60 години, трябва да се намери по-адекватно решение и да положим максимум усилия по най-бързия начин да разрешим този казус”, категоричен е Кралев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Красен Кралев: Ще подготвим искане за частично изменение на плана за управление на Витоша"}
{"url": "https://trud.bg/%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%bf%d1%80%d0%b8-%d1%81%d0%bc%d1%8f%d0%bd%d0%b0-%d0%bd%d0%b0-%d0%b0%d0%b4%d1%80%d0%b5%d1%81%d0%b0-%d0%b7%d0%b0-%d0%bf%d0%b5%d0%bd/", "text": "Пенсионерите вече няма да представят удостоверение за регистрация по настоящ адрес, когато заявяват промяна на адреса, на който получават парите си. Това предвижда промяна в Наредбата за пенсиите и осигурителния стаж, качена за обществено обсъждане. При смърт на пенсионера и закриване на банковата сметка, по която се превежда пенсията, наследниците вече не трябва да носят удостоверение от НОИ в банката, в което да се посочва последният месец, за който починалият е имал право на пенсия. Променят се и условията за отпускане на пенсия на деца без право на наследствена пенсия от починал родител. Към документите ще се прилага удостоверение за наследници, а когато такова не може да бъде представено – друг официален документ, удостоверяващ родствената връзка между детето и починалия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Нови правила при смяна на адреса за пенсия"}
{"url": "https://trud.bg/%d1%80%d0%be%d0%b7%d0%be%d0%b2%d0%b8%d1%82%d0%b5-%d0%b5%d0%ba%d0%b8%d0%bf%d0%b8-%d1%81%d0%b5-%d0%b2%d0%b8%d0%b6%d0%b4%d0%b0%d0%bb%d0%b8-%d0%bf%d0%be-%d0%b4%d0%be%d0%b1%d1%80%d0%b5/", "text": "От „Найк“ побързаха да излязат с официално обяснение относно розовите екипи, с които играят звездите им Григор Димитров, Роджър Федерер и Рафаел Надал в Мелбърн. Американската компания искала играчите да се виждат по-добре на кортовете, а не да придаде женственост на асовете при мъжете. „А нашите експерти по цветовете установиха, че така ще си личат най-добре върху синьото – заяви говорителят на „Найк“ Сам Шипли. – Освен това розовото е смел цвят, който носи енергия. Екипът на всеки играч е с уникален дизайн, което го прави още по-ценен.“", "date": "2018.01.17", "title": " Розовите екипи се виждали по-добре"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%ba%d0%bd%d0%b8%d0%b3%d0%b0-%d0%b7%d0%b0-%d1%85%d0%b0%d1%80%d0%b8-%d0%bf%d0%be%d1%82%d1%8a%d1%80-%d0%b1%d0%b5/", "text": "Първо издание на книгата „Хари Потър и Философският камък“, което е оценено на над 45 хиляди евро, беше откраднато в  британския град Тетфорд, графство Норфолк, съобщи ТАСС. Кражбата е извършена през нощта на 8-и срещу 9-и януари. Общо апашите са отмъкнали 12 скъпи книги, сред които първите издания на „Хобит“ от Дж. Р. Р. Толкин (1937 г.), на четири книги „Мечо Пух“ от Алън Милн (1924-1928 г.), на „Великият Гетсби“ от Франсис Скот Фицджералд (1925 г.). Друго от похитените заглавия е „Цветът на магията“ на Тери Пратчет от 1983 г., чиято стойност е над 10 хиляди евро, предаде  . Първата част от популярната книжна поредица на писателката Джоан К. Роулинг със заглавието „Хари Потър и Философският камък“ беше издадена през 1997 г. от британското издателство „Блумсбъри“ в тираж от 500 екземпляра. Към настоящето поредицата от седем романа за Хари Потър е издадена в общ тираж от над 500 милиона екземпляра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Първо издание на книга за Хари Потър беше откраднато във Великобритания"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%b2%d0%b5%d1%81%d0%b5%d0%bb%d0%b8%d0%bd%d0%be%d0%b2-%d0%bd%d0%b8%d0%b5-%d0%be%d1%82-%d0%b2%d0%bc%d1%80%d0%be-%d1%81%d0%bc%d0%b5-%d0%ba%d0%b0%d1%82%d0%b5%d0%b3/", "text": "„Истанбулската конвенция не може и няма да бъде подкрепена независимо колко и какви преводи ще й бъдат направени. Чудя се на дръзновенния ентусиазъм на няколко активисти, които обясняват, че нещо сме се загубили в превода. Пълни глупости! Колкото по-коректно я преведат, толкова по-ясно ще стане от какво се притесняваме, защото на много места сега „джендър“ е преведено просто като „пол“. Истината ще стане видима от всеки, който прочете оригинала и всеки ще започне да се чуди не е ли сбъркано заглавието на конвенцията – тя жените ли брани или тези, които играят женска социална роля????? Впрочем говоря не само от името на колегите от ВМРО – нито един член на групата на Обединени патриоти няма да подкрепи подобни текстове, които открехват вратата за либералния Содом и Гомор…“, споделя Веселинов във собствения си профил във Фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Искрен Веселинов: Ние от ВМРО сме категорични, че няма да подкрепим Истанбулската Конвенция, независимо колко превода и бъдат направени"}
{"url": "https://trud.bg/%d1%81%d0%bb%d0%b0%d0%b1%d0%b0-%d0%be%d1%85%d1%80%d0%b0%d0%bd%d0%b0-%d1%83%d0%bb%d0%b5%d1%81%d0%bd%d0%b8%d0%bb%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%bd%d0%b0-%d0%bb%d0%b5%d1%82/", "text": "Охранители, таксиметрови шофьори и редовни посетители на бургаското летище “Сарафово” дадоха показания за атентата на 18 юли 2012 г. пред Специализирания наказателен съд. Българските очевидци си припомниха взривовете в автобуса с израелски туристи, отнели живота на 6 души, последвалата паника и ужаса сред оцелелите. Никой от разпитаните не е видял кога и как атентаторът самоубиец е отишъл до багажното отделение на автобуса. Подсъдими са Мелиад Фарах и Хасан ел Хадж Хасан, които още се издирват от Интерпол, а делото срещу тях се води задочно. Слабата охрана и ниските нива на сигурност на летището са улеснили терористите. Във фаталния ден имало само няколко полета и едва двама гардове на смяна. Те обикаляли, но следели предимно заминаващите пътници и има ли изоставен багаж, разказа началникът на направление “Контрол на пътници и багажи” към летището Милчо Милев. Работели и камерите от видеонаблюдението, но не и в зоната със свободен достъп и паркинга, където никой не контролирал посетителите. “Чух два взрива един след друг. Помислих, че е газ. Вълната ме разтресе, но тръгнах към автобуса. Миришеше на барут и месо. Хвърчаха банкноти и човешки останки на разстояние от 50-60 метра около автобуса”, спомни си таксиджията Стоян Стоянов. Някои от разпитаните свидетели са помогнали на пострадалата екскурзоводка на израелската група Данка Иванова. “Беше много зле, целите й крака бяха в кръв. Каза, че нищо не чува след взрива. Занесохме я вътре и легна на една пейка. Трепереше и беше в шок”, спомниха си свидетелите. Самата Данка Иванова ще бъде разпитана на следващото заседание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Слаба охрана улеснила атентата на летището в Сарафово\t\t\t"}
{"url": "https://trud.bg/%d0%b4%d0%b2%d0%be%d0%b5%d0%bd-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b5%d0%bd-%d0%b0%d1%82%d0%b5%d0%bd%d1%82%d0%b0%d1%82-%d0%b2-%d0%bd%d0%b8%d0%b3%d0%b5%d1%80%d0%b8/", "text": "Най-малко 12 души загинаха и 48 бяха ранени при двоен самоубийствен атентат в Североизточна Нигерия днес, предаде Ройтерс, като се позова на местните власти. Нападението било извършено в покрайнините на град Майдугури, който е епицентърът на конфликта с ислямистката групировка Боко Харам, съобщи  . В района има лагер за вътрешно преселени лица, който често става мишена на извършвани от екстремистите атаки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Двоен самоубийствен атентат в Нигерия взе най-малко 12 жертви"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%8f%d1%82-%d1%80%d0%b5%d0%ba%d0%b5%d1%82-%d0%b5-%d1%83%d0%b1%d0%b8%d0%b9%d1%81%d1%82%d0%b2%d0%b5%d0%bd-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d1%81/", "text": " Да спрем зеления рекет – декларация под този надслов разпространи Aсоциацията на организациите на българските работодатели (АОБР). В нея членуват Асоциацията на индустриалния капитал в България (АИКБ), Българска стопанска камара, Българска-търговско промишлена палата и Конфедерация на работодателите и индустриалците в България.  “Шепа псевдоеколози блокират икономическото развитие на България” – така председателят на АИКБ Васил Велев коментира пред “Труд” необходимостта от подобна позиция на АОРБ. “Защо казвам псевдоеколози – защото, когато има нужда от истинска защита на природата, тях ги няма”, посочи Велев. Според него има двоен стандарт – местен референдум в Добруджа спира инвестиционните намерения в района, а никой не пита хората в Банско дали да има втори лифт. В декларацията е записано, че основен приоритет на АОБР е създаване и поддържане на добър бизнес климат.  “В последните десетина години е налице очевиден дисбаланс, който от нездравословен започва да се превръща в убийствен за икономиката на България. Става дума за несъразмерно на важността и броя им влияние на шепа “природозащитници”, които в името на неясните си интереси спират всяко по-значимо инвестиционно намерение”, пише в декларацията. От АОРБ настояват управляващите да  продължат законодателната политика срещу “зеления рекет”, успешно започната с промените в Закона за околната среда, като едноинстанционното обжалване на ОВОС обхване не само обектите от национално значение, но и инвестициите клас “А” и обектите от първостепенно общинско значение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Зеленият рекет е убийствен за българската икономика (обзор)\t\t\t"}
{"url": "https://trud.bg/%d0%b3%d1%80%d0%b5%d0%b1%d0%b5%d1%86%d0%b0-%d0%be%d1%82-%d0%bd%d0%b0%d0%b3%d0%bb%d0%b8%d1%82%d0%b5-%d0%be%d1%81%d1%82%d0%b0%d0%b2%d0%b0-%d0%b2-%d0%b7%d0%b0%d1%82%d0%b2%d0%be%d1%80/", "text": "Софийският градски съд (СГС) отказа да освободи предсрочно от затвора Любомир Димитров-Гребеца от групата за отвличания “Наглите”. Той поиска да излезе, тъй като е излежал малко повече от 8 г. от присъдата и му остава по-малко от 1 г. Според администрацията на затвора Гребеца не се е поправил. Има и висящо дело за две убийства. Също вчера жертва на “Наглите” поиска предсрочно свобода. Васил Маникатов излежава присъда от 23 г. за наркотрафик и е изтърпял повече от половината наказание – 15 г. и един месец. От затвора смятат, че се е поправил и няма риск да извърши друго престъпление. Затова СГС му позволи предсрочно освобождаване. Той бе отвлечен през 2008 г., докато лежеше в Казичане и работеше на външен обект. Прекара 11 дни в плен и плати 241 хил. евро откуп. Решенията на СГС не са окончателни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Гребеца от “Наглите” остава в затвора\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-102/", "text": "Аплодираха министър-председателя в Страсбург. България е вдъхновяващ пример за региона, а Бойко Борисов е доказан европейски демократ, заяви Жан-Клод Юнкер.           В НС няма доклад кои закони ще трябва да променим. Няма нужда от нов превод, документът се ратифицира на езика, на който е договорен.         Коментар на Благовест Бенишев за представянето на приоритетите на българското председателство на Съвета на ЕС от министър-председателят Бойко Борисов пред членовете на ЕП.         Една година след 100 поправки на Закона за движение по пътищата България продължава да е на първо място в ЕС по убити на пътя – анализ на Цветан Гемишев.       Над 1 милиард лева са вложени в автомобилния сектор у нас за последните 10 години, казва зам.-министърът на икономиката Александър Манолев в интервю за „Труд“.         Семейство Донка и д-р Владимир Витанови дарили на лечебницата цялото си имущество, 150 жълтици, пари и бижута – репортаж на кореспондента на „Труд“ във Велико Търново Веселина Ангелова.         Силует на Опра Уинфри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Вижте акцентите в броя на вестник „Труд“ в четвъртък, 18 януари 2018"}
{"url": "https://trud.bg/%d0%b3%d0%b5%d1%80%d0%b1-%d0%bf%d0%be%d0%b8%d1%81%d0%ba%d0%b0-%d0%b4%d0%b0-%d0%b1%d1%8a%d0%b4%d0%b5-%d1%80%d0%b0%d0%b7%d1%81%d0%b5%d0%ba%d1%80%d0%b5%d1%82%d0%b5%d0%bd-%d0%b4%d0%be%d0%ba%d0%bb%d0%b0/", "text": "ГЕРБ също поиска доклада на ДАНС и Прокуратурата за работата на Българската акцизна централизирани информационна система /БАЦИС/ да бъде разсекретен. От партията уточниха обаче, че парламентът няма правомощията да го направи, но е важно, за да се разсеят подозренията за злоупотреби, които се вменяват от БСП, информира  Валентин Николов от ГЕРБ съобщи на брифинг в Народното събрание, че Докладът е по сигнал на Агенции митници към ДАНС и Прокуратурата и е представен на закрита комисия в предходния парламент. Миналата година в Комисията за контрол на контрабандата е обсъждан този доклад. Установено е, че докладът завършва с девет констатации за слабостите в системата БАЦИС, но няма реални нарушения. Министерство на финансите е предприело необходимите действия, увери Александър Иванов – член на бюджетната комисия в Народното събрание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " ГЕРБ поиска да бъде разсекретен докладът на ДАНС и Прокуратурата за работата на БАЦИС"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%ba%d0%be%d1%81%d0%b5%d0%b2/", "text": "– Приоритетната цел, която сме си поставили, е добра. Романтиците и борците за идеали винаги ги е имало по тези земи. Напълно подкрепям усилията на Бойко Борисов и на правителството по тази тема, защото друг изход няма. Обратното е да почнем да се трепем пак. Балканското сътрудничество е благоприятно за международната политическа конюнктура. Ние винаги сме били зависими от нея и тя ни е носила всеки път бедствия. Ето и примери – идването на османските турци, влиянието на Германия през XX век – подлагахме си задните части на германците и загубихме две войни. Мотивът и при двете беше, че чрез тях ще си върнем някои територии. Но загубихме. След това дойдоха руснаците с Червената армия – такава беше конюнктурата тогава и нямаше мърдане. – Ние сме от малките народи, които не могат да живеят без покровител. Така е, защото нямаме достатъчно финансови, икономически и политически ресурси, за да може сами да се оправим. Без покровител сме загубени. Висшата форма на дипломация е да умееш да лавираш между няколко покровителя. Някои страни го правят. Това успешно го практикуват Финландия, Швейцария, а преди – Титова Югославия. Тито много майсторски умееше да смуче и от Запада, и от Изтока, дори се изкара световна сила – на необвързаните. Сега това се опитват да правят поляците и унгарците. Те виждат, че без Русия не може. Въпреки че изпитаха на гърба си танковете им, когато дойде въпрос за интереси, Орбан казва: Всичко може. И чехите са много прагматични. Важното е друго: всичко, което се случва днес, е завещание от събитията около Руско-турската освободителна война. – Не се учудвайте, че Балканското председателство е наследството на тази война. Точно тогава се решава фундаменталният въпрос за границите на Балканите. Много беше важно къде ще е Македония, Тракия. Случаят със София например, е парадоксален. В англо-руското споразумение през 1878-а се казва, че границата на Княжество България ще минава по билото на Стара планина. Слава Богу, че влиза и Варна в тези предели. Но на Берлинския конгрес (1878) се оказва, че София е южно от планината и трябва да остане към… Източна Румелия. Руският посланик в Лондон граф Шувалов е разтревоен сериозно от това, но Бисмарк дава страхотен съвет. Той предлага да се цитира германския геолог Хохщетер, според когото Ихтиманските възвишения са част от Стара планина по своя скален състав и заради това тази територия може да се смята, че е на север от Балкана. И казва: „Ти ще се позовеш на Хохщетер, аз ще те подкрепя.” Така и става – София остава в Княжеството. А сега не искат да направят дори улица на името на Бисмарк в столицата… – Цял век този идеал ни крепи. И мечтата за Санстефанска България ни доведе три национални катастрофи, този идеал е една фикция и не може нищо да ни даде. Накрая вече се стигна дотам, че не може да имаме никакви претенции. Със съседите си трябва да живеем дружно, мирно и в разбирателство. Това е общият ни интерес на всички. Да спрем с романтиката, време е за прагматизъм. – Да, ние сме под властта на Европа, но зад нея здраво стои САЩ. Те са нейният покровител. Конюнктурата динамично се изменя с течение на времето. Зависи как оттук насетне ще вървят нещата. Самата Европа просто се топи, разлага се. И ако не са САЩ да я държат… Вижте какво става в Испания, в Англия – сложна и объркана е работата. – Засега е така. Нашето правителството временно успокои топката, след като сключихме с Турция някои спогодби. Има разни сведения, които не се знае накъде ще избият. Ето, тези дни Турция закупи оръжие от Русия за 12 млрд. долара. Русия си затвърди позициите в Сирия. Тя вече не е онази свита Русия, дето търпи удари – започва да се държи като велика сила, събужда се и не е за подценяване. Нещата при нас много зависят от международната световна конюнктура. Тя е много динамична. За да се впишем по-добре в обстановката, трябва да имаме добра подготовка, да сме много внимателни, без силови движения и с прагматизъм. – В последните години Бойко еволюира много. Той беше доста недодялан в началото, беше си чист партиец от едновремешна проба. Но сега той се съобразява с много работи. Тонът му е разсъдлив – към умиротворяване и добросъседство на Балканите – с Турция и с Европа. Това е пътят. – И това ще стане с времето, те двамата от време на време се допълват. Но Борисов не може лесно да преглътне факта, че Радев е избран с подкрепата на БСП. И знаете ли – смятам, че един умен и авторитарен диктатор е по-добър от всякаква демокрация. – Е, не, това е смешно. Ще ви дам само един пример – Ердоган. Оказа се, че турчинът е доста умен лидер. Вижте как хвърля прах в очите на хората с позволението на жените да си слагат забрадки. Та това са мнозина от избирателите му и той разчита на тях. Много го е еня него за османлиите! Ердоган си е жив европеец. И драпа за Европа, като само се крие зад забрадките на жените. Той разчита на анадолската маса, която живее по друг начин. Толкова е просто. А малко ли е да даде 3,5 милиона за една българска църква – Желязната, която стана истинско бижу! Успя да спре потока на мигрантите – какво щяхме да правим 100 000 души? – Опасността я има. И сме безсилни в условията на тази наша криворазбрана демокрация, която граничи със слободия и потъпкване на законите. Представете си сега тук да започне разместване на населението – то да се слива с чужди елементи. Та тогава етническият състав на българския народ ще се промени. И не само на нас, а и на Европа. В Германия се усеща – мюсюлманите са вече 6 милиона. Някой ден може там да дойде пак някой Хитлер, не дай си Боже. Защото Европа все пак си има традиции. Лошото е, че бъркотиите, които Америка създаде със серията войни, отпуши бутилката и сега разни африканци и азиатци, изпаднали в тежко положение, търсят препитание. И техният път е през Европа. Най-близо и най-сигурно. А ние не сме намерили начин как да реагираме срещу тази инвазия. – Е, у нас все още не се усеща. Тук си казваме „Весела Коледа!” дори повече, отколкото преди. Вижте какво се случва и то най-вече в Източна Европа – наблюдава се засилване на желанието за национална държава. Но всичко ще зависи от това в каква посока ще се развие международната конюнктура, кои сили ще получат надмощие и кои не. – Ама моля ви се! Това е антиприродно явление, което не може да има перспектива, защото е противоестествено. – Ще даваме отпор, в Европа си мълчат, но това ще ги погуби. Едно време Римската империя е паднала именно заради тази нравствена деградация, и тук върви натам. Упадък, истински упадък е това! Какво значи трети пол? Какво е това чудо?! Как ще учим децата, че хората не са мъже и жени, а са просто някакви същества. Това е пагубно. Ако тук подобни зачатъци на поведение се спонсорират от разни организации отвън – трябва да се борим, това да не се случва. – Всички действия в последните години от живота на поета. Когато Ботев тръгва да участва във финала на Априлското въстание, е бил абсолютно наясно, че то е приключено. Той изобщо не участва в създаването на четата. Главната му мисъл е насочена към това да издаде вестник „Нова България”, от който на 6 май 1876 г. излиза първият и последен брой. Дотогава той е зает. А четата се готви отдавна, като се е смятало, че тя може би ще се оглави от Панайот Хитов, Филип Тотю или някой от старите войводи. Обаче точно тогава това е невъзможно, защото БРЦК събира български емигранти за Сърбия – предстоящо е обявяването на война на Сърбия срещу Турция. Там са Хитов, Цеко Петров, известните български войводи. Там е Любен Каравелов, поставен изцяло в услуга на бъдещата война, която трябва да започне след 2-3 седмици. – Организират я хора като Димитър Горов, Таню Стоянов. Известният Димитър Ценов от Свищов – член на БРЦК, който споделя на Ботев, че няма кой да оглави четата. Тогава Ботев му казва: Аз ще я оглавя. Това не е тайна, пише го навсякъде. Вероятно тогава Ботев прави сценария. Най-преданият му е Георги Апостолов и той възлага на него създаването на четата. Апостолов е най-близкият му сътрудник и доверен другар, най-възторжен почитател. Предполагам, че той е този, който върши работата на пчеличката – 200 души да бъдат разпределени от къде да се качат на парахода, а Ботев му е помагал с идеи. За Ботев едно е ясно – че отива на явна гибел. Само че, поетът смята и друго – поражението си е поражение, но то трябва да бъде по шокиращ начин. – Именно – да ги смае, за да има политически ефект и дивиденти. Той изпълнява завета на Левски в духа на неговата концепция и стратегия. Ако обаче Левски чака да дойде моментът, то Ботев казва, че моментът е дошъл. И определя с едно изречение стратегията във в. „Знаме”: „Сега е моментът да вземем участие в съсипването на Турция, ако не искаме да бъдем последни, а може би и забравени при решението на Восточния въпрос.” – Така е – не знае, но той я предвижда. И това е гениалността на политическия водач – да можеш да предвидиш, че рано или късно ще я има. Но преди това трябва да се пролее кръв, да се дадат жертви, за да може да се интернационализира българския въпрос. И Ботев постигна целта си. Априлското въстание фактически постави българския въпрос в центъра на преговорите. Не само, че те не са забравени, ами са на първо място. И само няколко месеца по-късно България възкръсва на картата. Това не е ли постижение! – Да, така е. А как намирате идеята 200 души да минат с парахода „Радецки” (дори името на този параход е част е от сценария!) през Дунава и да победят Османската империя? Това е лудост и въобще никой не го е вярвал, че е възможно. Най-малко участниците в това дело. Ботев е наясно, че в Третия революционен окръг – Врачанския, ще е трудно, но се е надявал, че може би ще има хора, които ще подкрепят въстанието. – За съжаление. В сценария е било предвидено, че врачани ще въстанат. Но тук Ботев не може да знае, че обстановката е променена и там са струпани турски войски – черкези, башибозуци – всичко отива във Враца, заради подготовката по очакваната Сръбско-турска война. Какво въстание ще прави? Ботев доста се отчаял, че никой не идва в четата. Като прибавим и онези овчари, от които взели 3-4 агнета, а те си поискали парите… Това много го обезсърчило и предизвиква презрителните му думи: „И аз за този народ съм тръгнал да се бия…” И през тези няколко дни от 17 до 20 май Ботев преживява такъв психически срив, че целият е бил побелял. Обувките му са се прокъсали и ходел почти бос – за това се наложило да му връзват краката с разни парцали. Той се отчайва, колко му е на един поет като него да се отчае! – Това се потвърждава в цялото творчество на Ботев. От 1868 г. той мечтае да последва в смъртта Хаджи Димитър. И не случайно баладата му стига до такова колосално вдъхновение, че смайва целия свят. Това най-много му импонира. И в другите си стихотворения темата за саможертвата и смъртта също присъства. – Да, можем да го кажем така. И в „На прощаване” – това явно му е фикс идея. С едничката цел – за България, като финал на въстанието, което трябва да сложи България на масата на преговорите. И да доведе до Българска държава. Така и става. Руско-турската война е неизбежна. И тя води до Освобождението на България. Мечтата на Ботев и Левски се сбъдва.   Академик Константин Косев е един от водещите български историци. Роден е през 1937 г. в Дупница. Завършва история в СУ. Специализира в Мюнхен и Бон. Зам.-директор на Института по история на БАН и на Единния център по история на БАН (1973-1978). Доктор на историческите науки, професор. През 1990 г. е министър на народната просвета и зам.-председател на МС в първото правителство на Андрей Луканов. Депутат в VII Велико народно събрание. Преподавател в Софийския университет. Зам. – председател на БАН (1996-2007). Автор на много книги и статии.", "date": "2018.01.17", "title": " Историкът академик Константин Косев пред „Труд“: Не дадем ли отпор за третия пол, Европа ще се погуби\t\t\t"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8-%d0%b2%d0%b8%d1%81%d1%88%d0%b5%d1%82%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5/", "text": "  След като разгледахме основните параметри и структура на висшето образование, нека да разгледаме структурата и основните характеристики на българския бизнес, за да видим къде двете системи се разминават в подготовката на кадри и в тяхната реализация в практиката. За целта ще използваме международно възприетата система за определяне на структурата на предприятията, базираща се на броя на заетите лица в тях. Според нея предприятията се делят на: “малки” – с персонал от 10 до 49 души; “средни” – с персонал от 50 до 249 души и “големи” – с над 250 заети лица. Предприятията с численост на наетия персонал по-малък от 10 души се обозначават като „микро“ и се включват в състава на „малките“ предприятия. Със събирателното понятие „малки и средни предприятия“ (МСП) се обозначават всички предприятия от изброените, без да се включват тези, определени като „големи“. Във Фиг. 1 е отразена структурата на българския бизнес съобразно тази международна класификация. Данните от Фиг. 1 показват, че относителният дял само на малките предприятия представлява 98,6% от всички предприятия в страната, а този на малките и средните предприятия е общо 99,8%. Делът на „големите“ предприятия е само 0,2%. При тази структура броят на работещите в отделните групи (видове) предприятия е както следва във Фиг. 2. Може да обобщим, че от общо 2 156 511 работещи във всички предприятия в страната 1 615 267 от тях или почти 75% са заети в сектор МСП. Съответно средната численост на персонала в тези 75% малки и средни предприятия е 4 души в едно предприятие (Фиг. 3). Ще допълня посочените параметри на българския бизнес и със следните данни:  • МСП осигуряват 75% от заетостта и 62% от добавената стойност.  • При средна численост от 4-ма заети в МСП половината от микрофирмите са с по 1 човек.  • Близо половината от заетите в МСП се занимават с хотелиерство и ресторантьорство, ремонт на автомобили, мотоциклети и битова техника, строителство и ремонти, сухоземен транспорт, складиране и пощи и други неиндустриални дейности, като над 30% от МСП са в сектор „Търговия“ във всичките й разновидности, а в сектор „Търговия на дребно“ имаме три пъти повече МСП от ЕС.  • В област „Умения и иновации“ България заема последно място в ЕС, като микропредприятията са с почти нулева степен на иновативност.  • Само 0,8% от българските МСП са в сектора на високо- и среднотехнологичните производства. България е с изключително нисък дял от 0,1% на предприятия с високотехнологично производство, като делът на нискотехнологичните предприятия е над 73%. След икономическата криза от 2009 г. новоразкритите фирми най-често са в следните направления:  • търговия;  • ресторантьорство;  • сухопътен транспорт;  • ремонт на битова техника и строително-ремонтни дейности и др. При тази структура на българския бизнес, когато МСП са 99,8% от всички предприятия в страната и те са със средна численост от 4,0 души заети в тях, то логично възниква въпросът: В състояние ли е българският бизнес и може ли въобще той да предяви, да формулира някакви изисквания пред българското висше образование относно подготовката на бъдещите специалисти? Изискване за обучение по конкретни специалности, за съдържателната страна на обучението в тези специалности, за осигуряване на стаж на студентите, съответно за подпомагане на обучението и т.н. Аз твърдя, че не е в състояние! И проблемът не е в структурата на бизнеса, както и проблемът на висшето образование не е в броя на университетите. Структурата на българския бизнес общо взето не се различава съществено от структурата на бизнеса в другите държави от ЕС. Проблемът преди всичко е в областите, в които са структурирани предприятията. Българският бизнес не е бизнес на производството и на високите технологии. В преобладаващата си част той е нискотехнологичен бизнес, бизнес на сергии и на магазинчета, на кафенета и ресторанти, на битови услуги, на ремонт на битова техника и автомобили и други дейности от сферата на търговията и услугите и работа на ишлеме. На такъв бизнес, още повече при средна численост от 4 души във фирма и в значителна част на семеен бизнес, висшисти не му трябват. В най-добрия случай с висше образование е предприемачът. В такива предприятия няма вътрешно разделение на труда и ако все пак бизнесът предяви някакви изисквания към висшето образование, то изискването ще бъде едно – специалистът с висше образование в такава фирма да разбира от всичко. Той трябва да може да води счетоводството, да управлява финансите, да осъществява маркетинговата дейност на предприятието, да отговаря за човешките ресурси (личен състав), да е запознат с търговията и снабдяването, да е мениджър и въобще – да бъде един специалист “пенкилер”. Такива специалисти обаче не подготвя никое висше училище по света. Не се подготвят и от системата на българското висше образование. Университетите имат друга цел в подготовката на бъдещите специалисти. Тяхната задача е да им бъде създаден фундамент от знание и да ги научат на философията на това знание. Когато те имат този фундамент и разбират неговата философия, когато са преминали и през профилираното обучение на специалностите, то бързото усвояване на всяка една бъдеща конкретна работа във фирма, колкото и специфична да е тя, е въпрос само на определено време и практика. Виновен ли е бизнесът обаче за тази своя структура? Въпросът е доста риторичен. Вече близо 30 години я няма желязната ръка на държавата, за да насочва капиталите в едно или друго производство. Икономиката е пазарна, но пазарът е само един от елементите на бизнес средата, която в зависимост от това как е изградена, прави същата тази икономика просперираща или тромаво функционираща и изоставаща. Възниква и още един въпрос. Може би също с риторичен характер. Дали не трябва институционално някой да се грижи за наличието на съответствие между потребностите на бизнеса от специалисти с висше образование и това университетите да подготвят бъдещите висшисти по специалности, максимално близки до тези потребности?    ", "date": "2018.01.17", "title": " Бизнесът и висшето образование"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bc%d0%be%d1%82%d0%b8%d0%b2%d0%b8%d1%82%d0%b5-%d0%b7%d0%b0-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d0%bd%d0%b0/", "text": "БСП днес официално   в парламента вота на недоверие към кабинета на премиера Бойко Борисов. Той е на тема корупция. Засягат се различни сектори в политиката на кабинета като обществени поръчки, здравеопазване и саниране. Вижте мотивите за вота на левицата в приложената галерия:   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Вижте мотивите за вота на недоверие на БСП за корупция"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0-%d0%be%d1%85%d1%80%d0%b0%d0%bd%d0%b0-%d1%81%d0%bf%d0%b8%d1%80%d0%b0-%d0%be%d0%bf%d0%b0%d1%81%d0%bd%d0%b8%d1%8f-%d0%b4%d0%be%d1%81%d1%82/", "text": "В най-скоро паметникът на връх Бузлуджа отново ще се охранява денонощно от служители на МВР, за да се предотвратят евентуални инциденти. Той е потенциално опасен и влизането в него е забранено. В него проникват любители на екстремни преживявания. За други е доходен бизнес. Има хора, които предлагат нерегламентирани посещения срещу 50 евро на човек, каза областният управител Гергана Микова. Чинията на връх Бузлуджа е сред 12-те паметника в Европа, номинирани за Програмата „Седемте най-застрашени културни обекта в Европа за 2018 г.”. Тя се изпълнява от общественото движение за опазване на Европейското културно и природно наследство Europa Nostra и Института на Европейската инвестиционна банка. Седемте финалисти ще бъдат обявени на 15 март, съобщи арх. Дора Илиева, учредител на Фондация „Проект за Бузлуджа”, чрез която паметникът е номиниран за програмата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Полицейска охрана спира опасния достъп до чинията на Бузлуджа"}
{"url": "https://trud.bg/300-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bc%d1%8a%d0%b6-%d1%83%d1%80%d0%b8%d0%bd%d0%b8%d1%80%d0%b0%d0%bb-%d0%bf%d1%80%d0%b5%d0%b4-%d0%b2%d1%80%d0%b0%d1%82%d0%b8%d1%82%d0%b5/", "text": "60-годишен варненец бе глобен с 300 лв. от Районния съд, след като уринирал пред входните врати на апартаментите на свои съседи. Грозната сцена се разиграла в понеделник в блок в кв. Чайка. Малко след 17 ч хулиганът се развилнял на стълбищната площадка. Блъскал по вратите на комшиите си, псувал и обиждал наред. Никой не посмял да отвори и затова мъжът преминал от думи към действия, като облекчил физиологичната си нужда пред вратите на няколко апартамента. Уплашени, неколцина съседи подали сигнали на тел. 112 и в блока пристигнали полицаи. Те съставили акт на буйстващия мъж и го задържали за едно денонощие, след което съдът му друснал глоба по Указа за борба с дребното хулиганство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " 300 лв. глоба за мъж, уринирал пред вратите на съседи"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f-%d0%b7%d0%b0-%d0%be%d1%82%d0%b3%d0%bb%d0%b5%d0%b6%d0%b4%d0%b0%d0%bd%d0%b5-%d0%bd%d0%b0-%d0%bc-2/", "text": "Криминалисти на СДВР разкриха оранжерия за отглеждане на марихуана, съобщават от вътрешното министерство. Специализираната полицейска операция по противодействие на наркоразпространението е проведена вчера на територията на Панчарево. Действията са осъществени от служители на участък „Панчарево“ към Осмо РУ и техни колеги от сектор „Наркотици“ в СДВР, под наблюдението на Софийска градска прокуратура. При претърсване на къща, обитавана от 25-годишния Д.К., криминалистите  установили, че таванското помещение било приспособено за оранжерия за отглеждане на марихуана. Иззети са 72 растения, достигнали различен стадий на растеж. За тяхното развитие било осигурено модерно оборудване – вентилация, нагревателни лампи и химикали, подпомагащи растежа на насажденията. В оранжерията са открити три чувала зелена тревиста маса и пластмасова кутия, съдържаща суха тревиста маса.  Срещу задържания Д.К., криминално проявен за престъпления свързани с наркотици, е образувано досъдебно производство. Предстои доклад на събраните материали в Софийска градска прокуратура.", "date": "2018.01.17", "title": " Разкриха оранжерия за отглеждане на марихуана с модерно оборудване"}
{"url": "https://trud.bg/%d0%bd%d0%be%d0%b2%d0%be%d0%b8%d0%b7%d0%b1%d1%80%d0%b0%d0%bd%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bd%d0%b0-%d0%ba%d0%b0%d1%82%d0%b0%d0%bb%d1%83%d0%bd%d0%b8/", "text": "Парламентът на Каталуния се събра за учредителното си заседание след извънредните избори на 21 декември в испанската автономна област. Заседанието бе свикано от премиера на централното правителство Мариано Рахой, а не както обикновено от ръководителя на регионалното правителство. Причината за това бе член 155 от конституцията на кралството, активиран заради обявената през есента независимост от сепаратистките лидери на Каталуния. Задействането на тази конституционна норма позволи ограничаването на самоуправлението на региона, отстраняване на неговите ръководители и насрочване на нови избори.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Новоизбраният парламент на Каталуния се събра за първото си заседание"}
{"url": "https://trud.bg/%d1%81%d0%b2%d0%b5%d1%82%d0%be%d1%81%d0%bb%d0%b0%d0%b2-%d0%b8%d0%b2%d0%b0%d0%bd%d0%be%d0%b2-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%81-%d0%b6%d1%83%d1%80%d0%bd%d0%b0%d0%bb%d0%b8%d1%81/", "text": "След юристите и икономистите, журналистическото съсловие е най-голямата банка кадри за политиката. Точно защото изкушението е толкова голямо, истинските професионалисти в “четвъртата власт” трябва непрестанно да се стараят да не прекрачват тънката разделителна линия между медии и власт. Във времена, в които идеологията е изместена от маркетинга, а политическите платформи заменени от комуникационни стратегии, партийните инженери се насочат към вече популярни лица, каквито несъмнено се явяват водещите от мейнстрийм медиите. Заради това и в последните десетилетия в българската политика влязоха Асен Агов, Илияна Йотова, Николай Бареков, Волен Сидеров, Валери Симеонов, Тома Биков, Тома Томов, Елена Йончева, Александър Симов, Антон Тодоров, Росен Петров – все хора, които обществото познаваше от телевизионния екран или от вестникарските страници. Заради това, не е изненада, че още едно популярно телевизионно лице направи крачката от журналистиката към “блатото” на политиката. Новият политик от телевизионния екран се казва Светослав Иванов, водещият на седмичното предаване на бТВ “120 минути”. Миналата неделя популярният журналист безвъзвратно тръгна по стъпките на бившите вече телевизионни водещи от бТВ Бареков и Петров, за които и политиката се оказа временно занимание. С една разлика – употребата на телевизионния ефир от Иванов не бе посрещнат от познатата кампания по неговото очерняне от “приватизаторите” на единицата морал в наши дни. Просто, защото младият водещ отчетливо зае позиция, вписвайки се в листите на националните нихилисти, които намират винаги повод да съжалят, че са част от българската реалност. Ако все пак Иванов някога съжали, че не е успял да постигне мечтата си да е родният Дейвид Фрост, то той трябва да вини за това олигархични кукловоди, които го употребиха. Поръчковите “медии” на задкулисието се опитаха да изкарат телевизионния водещ герой на свободата на словото с плам, с който при социализма се пишеше за бригадирите с партийна книжка. По всичко изглежда, включването на журналиста в политиката е всичко друго, но не и нежелано. Професионалното развитие и изявите на Светослав Иванов в последните години в бТВ говореха именно за следване на амбицията телевизията да послужи за трамплин към политиката. Макар да предпочита “Ню Йорк, Ню Йорк” на Синатра, пред “Булевардът” на  Белчев, Иванов живее с мечтата, че някога ще е дипломат № 1 на България или поне председател на Комисията по външна политика на парламента. За целта, обаче, лицето от телевизионния екран ще трябва да додаде от своята популярност на избраната политическа формация, към която той очевидно изрази пристрастие, в противоречие с професионалните стандарти на уважаваните медии. Очевидното пристрастие по отношение на олигархични кръгове и политически проксита може да бъде разчетено във всяко от предаванията на Иванов по бТВ. Трябваше да дойде 2018-та година, за да стане пределно ясно защо именно той взе интервю от банкера-беглец Цветан Василев във Виена, непосредствено след бягството му от правосъдието през 2014 г. Вече е ясно защо като на абонамент в телевизионното предаване на Иванов се редуваха Иво Прокопиев, Христо Иванов, Лозан Панов, Радан Кънев и т.н. Всъщност, цялата редакционна политика на някогашния лидер на българския телевизионен пазар в последните 3 години е изцяло подчинена на обслужването на задкулисието, зад което прозират фигурите на Василев, Прокопиев и Сие. Това несъмнено е и сред основните причини за сериозния срив в гледаемостта на бТВ. Телевизията все повече става тясно партийна. Но точно заради това, въпреки, че професионалните стандарти да изискват Иванов да бъде оттеглен от телевизионния екран поради очевидните му пристрастия, това няма да се случи, поне не и скоро. И занапред “журналистът”-политик ще се прави на загрижен за свободата на медиите, но в същото време ще дискриминира част от тях, няма и да зададе нито един неудобен въпрос към подсъдими олигарси, провалени политици, политизирани съдии, които ще промотира. Далеч по-удобно е да “оригиналничиш” с кухи призиви “не на мълчанието”, отколкото да разкриеш как Иво Прокопиев придобива милиони от криминална приватизация на държавни предприятия или да покажеш на зрителите цялата мрежа от хибридни НПО-та, които задкулисието ползва, за да прокарва лобистките си интереси във всеки сектор на държавното управление и на обществения живот. бТВ отдавна е телевизията на задкулисието и изобщо не крие това – било чрез всекидневното присъствие в новините и предаванията на “еко-рекетьори” като Тома Белев или защитаващи интересите на банкера-беглец Цветан Василев. Както менторите му, а и вече номиналният “журналист” Светослав Иванов, пропускат нещо съществено. Разсъждават елитарно, далеч от проблемите на мнозинството българи, затворени в аквариума на егото си, амбицирани да докажат, че “третият пол” е бъдещето на човечеството. Дали е случайно, че доволно осигурените от грантовете на чуждестранни фондации са най-големите защитници на еднополовите бракове? В нюзрума на бТВ със сигурност знаят отговора.", "date": "2018.01.17", "title": " Светослав Иванов приключи с журналистиката, да влиза в политиката"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8%d0%b4%d0%b2%d0%b0-%d0%b2-%d1%81%d0%be%d1%84%d0%b8%d1%8f-%d0%b2-%d1%81%d1%8a%d0%b1%d0%be%d1%82%d0%b0/", "text": "Канцлерът на Германия Ангела Меркел ще бъде на работно посещение в София в събота, 20 януари, по покана на министър-председателя Бойко Борисов, съобщиха от правителствената информационна служба. При срещата си двамата ще обсъдят приоритетите на Българското председателство на Съвета на Европейския съюз, както и актуални политически теми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Меркел идва в София в събота"}
{"url": "https://trud.bg/1-%d0%bc%d0%bb%d0%bd-%d0%bb%d0%b5%d0%b2%d0%b0-%d1%89%d0%b5-%d1%81%d1%82%d1%80%d1%83%d0%b2%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b7%d0%b0-%d0%bc%d0%be%d1%80%d1%81/", "text": "Референдум за Морската градина във Варна, за който инициативен комитет настоява, ще струва 1 млн.лева, колкото са разходите за последните местни избори, посочи председателят на ОбС Тодор Балабанов. С решение от 11 януари ВАС го задължи да внесе за разглеждане на сесия предложението за местното допитване. На първите дебати във временната „Правна комисия“ то беше отхвърлено с мотивите на адвокат-довереник на ОбС, че няма законово основание за провеждането му, поради липсата на необходимия брой в събраната подписка от инициативния комитет, както и заради зададените въпроси, за които местната власт няма компетенциите да отговаря според норамативните разпоредби. Стана ясно, че валидните подписи са 14 854 и според Закона за пряко участие на гражданите в държавната власт и местното самоуправление, те са по-малко от 1/20 от избирателите във Варна. Въпросът с референдума е политически, а не правен, и общинските съветници си търсят оправдание да не го проведат, посочи председателят на инициативния комитет Юлиян Чолаков. Той и съмишлениците му водят 5-годишна съдебна битка подписката да стигне до ОбС във Варна. Допитването е във връзка с проекта „Алея Първа“ на „Холдинг Варна“, който стопанисва 122 дка от крайбрежната алея по договор за концесия, сключен през 2009 г. с държавата. Инициативният комитет настоява Морската градина да стига до самия бряг, да няма презастрояване с молове, казина, яхтено пристанище. Браншовите организации се обявиха против пилеенето на пари и време за референдум, защото променената визия на града, както и на крайбрежната алея, развиват туризма и носят повече приходи в бюджета. ОбС във Варна ще заседава извънредно в понеделник по казуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " 1 млн. лева ще струва референдум за Морската градина във Варна\t\t\t"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bf%d0%b5%d1%81%d0%ba%d0%be%d0%b2-%d0%bf%d1%83%d1%82%d0%b8%d0%bd-%d0%b5-%d0%b0%d0%b1%d1%81%d0%be%d0%bb%d1%8e%d1%82%d0%bd%d0%be-%d0%b7%d0%b4%d1%80%d0%b0/", "text": "Руският президент Владимир Путин е в чудесна физическа форма, но Кремъл няма намерение официално да се отчита за здравословното състояние на държавния глава, заяви пред журналисти президентският прессекретар Дмитрий Песков, който коментира доклада на Белия дом за здравословното състояние на Доналд  . „Не ми е известно да се подготвят подобни формати. Нашето законодателство не предвижда задължително да се огласяват данни за здравето на президента”, каза той. „На свой ред мога да ви уверя, че президентът (Путин) е абсолютно здрав, може да сложи мнозина в джоба”, подчерта говорителят на Кремъл.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Дмитрий Песков: Путин е абсолютно здрав, може да сложи мнозина в джоба си"}
{"url": "https://trud.bg/%d0%b5%d0%bd%d1%80%d0%b8%d0%ba%d0%b5-%d0%b8%d0%b3%d0%bb%d0%b5%d1%81%d0%b8%d0%b0%d1%81-%d0%b8-%d0%b0%d0%bd%d0%bd%d0%b0-%d0%ba%d1%83%d1%80%d0%bd%d0%b8%d0%ba%d0%be%d0%b2%d0%b0-%d0%bf%d1%83%d0%b1%d0%bb/", "text": "Певецът Енрике Иглесиас и тенисистката Анна Курникова показаха близнаците си – Никълъс и Луси. Децата – момиченце и момченце, се родиха на 16 декември миналата година. Звездните родители показаха фотосите в личните си профили в „Инстаграм”, като всеки от тях позира с едно от бебетата.  ", "date": "2018.01.17", "title": " Енрике Иглесиас и Анна Курникова публикуваха снимки с новородените близнаци"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d0%b5%d1%89%d0%b0%d0%b2%d0%b0%d0%bc-%d1%87%d0%b5-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba/", "text": "Премиерът Бойко Борисов обеща пред трибуната на европейския парламент, че Истанбулската конвенция ще стане факт в България. „Няма да допуснем насилието над деца и жени“, каза министър-председателят. Неочаквана подкрепа срещнах от европейските социалисти за конвенцията, и доброжелателност, и поздравления, заяви още Бойко Борисов. Българските социалисти на пленум в неделя решиха да не подкрепят Истанбулската конвенция. Видяхте аплодисментите за правителството ни от европейските социалисти  за това, че приехме конвенцията в сряда, посочи министър-председателят. Премиерът отново подчерта, че в Банско няма да се строи нищо друго освен втори лифт и посочи, че правителството забавя инфраструктурни проекти с години, „за да не нарушим покоя на една костенурка“. Готов съм с подписа си да гарантирам, че става въпрос само за втория лифт в нашия ски курорт, каза още Борисов. „Казах, и то в ЕП, че всичко различно от втория лифт няма да се случи и аз съм гарант.“ „Не сме виновни за коалиционните си партньори, които се разделиха на три части, за да имат трима лидери на партии и не можаха да влязат в парламента“, посочи още Бойко Борисов. Не бих се съгласил, такъв икономически растеж, този огромен фискален резерв, тази финансова дисциплина, този най-нисък в Европа външен дълг, нулев бюджетен дефицит.“ Благодарение на битката си с корупцията и контрабандата, милиони вкарахме в бюджета. Нечувано до сега в България, каза още Бойко Борисов. София имаше проблеми с боклука, сега столицата е образец за Европа – как се чисти, как се съхранява, рециклира, във всяка една сфера. Гарантирам, че ще се справим следващите години с всички предизвикателства, каза още Борисов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Бойко Борисов: Обещавам, че Истанбулската конвенция ще стане факт в България"}
{"url": "https://trud.bg/%d0%b3%d1%80%d0%b8%d1%88%d0%be-%d1%81%d0%b5-%d0%b8%d0%b7%d0%bc%d1%8a%d1%87%d0%b8-%d1%81-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%b2%d0%b0%d0%bb%d0%b8%d1%84%d0%b8/", "text": "С безброй грешки от бекхенд и ужасно слаби втори сервиси Григор Димитров се измъчи в пет сета (4:6, 6:2, 6:4, 0:6, 8:6) срещу самоуверения 22-годишен американски квалификант Макензи Макдоналд (№168 в световната ранглиста) във втория кръг на Аустрейлиън оупън, опъвайки до крайност нервите на треньора си Дани Валверду. Третият в света загуби първия сет с 4:6 с ранен пробив – в третия гейм, който така и не успя да върне. Гришо взе втория сет с 6:2 с пробив в шестия гейм. В третия сет Димитров отново изостана в петия гейм, но постигна рибрейк в следващия и съумя да затвори частта – 6:4. Григор тактически отписа четвъртия сет и го даде със срамен „геврек“ – 0:6. Петият сет, в който не се играе тайбрек, вървеше гейм за гейм чак до 14-ия, когато Гришо спечели още в първия си мачбол – 8:6. В третия кръг Григор ще се изправи срещу Андрей Рубльов. На Аустрейлиън оупън Димитров защитава полуфинала си от миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Гришо се измъчи с американски квалификант (СНИМКИ и ВИДЕО)"}
{"url": "https://trud.bg/%d0%b4%d0%b2%d0%b5-%d0%bc%d0%b5%d1%87%d0%ba%d0%b8-%d0%b7%d0%b0%d1%81%d0%bf%d0%b0%d1%85%d0%b0-%d0%bc%d0%b0%d0%b9%d0%bc%d1%83%d0%bd%d0%ba%d0%b8%d1%82%d0%b5-%d1%81%d0%b5-%d1%82%d0%be%d0%bf%d0%bb%d1%8f/", "text": "Две от общо трите мечки в Айтоския зоопарк са заспали. Това са Елена и Миа, които са майка и дъщеря. Третата- Нина обаче будува. През ден- два излиза от къщичката, за да похапне. В града се шегуват, че може би мечтае за мъжкар, и затова сънят и не идва. „Мечките са само три женски и продължава да е така, по изискване на МОСВ. Не искаме да се размножават, тъй като клетката е тясна и няма какво да правим мечетата, ако се народят. Затова няма да вземаме мечок“, казаха от управата на зоологическата градина. Два женски и един мъжки щраус си живеят в пълна хармония. В клетките вече има и бебчета- при козите, а новородени се чакат и при муфлоните. През зимата само 13- те маймунки се отопляват с печка на твърдо гориво, тъй като те трябва да са на температура, на която ние живеем, обясняват грижовно хората от зоопарка. Другите животни си сменили козината наесен и нямат проблеми със студа.  2 лева за възрастни е вече таксата вход, за да мърнеш животните, досега беше левче. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Две мечки заспаха, маймунките се топлят с дърва"}
{"url": "https://trud.bg/%d1%82%d1%80%d0%b8-%d0%b6%d0%b5%d1%80%d1%82%d0%b2%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d1%83%d1%87%d0%b5%d0%b1%d0%b5%d0%bd-%d1%81%d0%b0/", "text": "Трима военнослужещи са загинали при катастрофа на учебен самолет в западната част на Турция, съобщава ТАСС, позовавайки се на турския в. „Ени шафак“, който цитира изявление на валията на окръг Ъспарта. По данни на изданието учебен военен самолет CASA CN-235 се е разбил в района на град Ялвач, окръг Ъспарта, около 14.30 часа местно време, предаде  . Причините за инцидента все още не са установени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Три жертви при катастрофа на учебен самолет в Турция"}
{"url": "https://trud.bg/%d0%b3%d0%bb%d0%b0%d0%b4-%d0%b7%d0%b0-%d1%83%d1%87%d0%b8%d1%82%d0%b5%d0%bb%d0%b8-%d0%b8-%d1%81%d1%82%d1%80%d0%be%d0%b8%d1%82%d0%b5%d0%bb%d0%b8-%d0%b2-%d0%bf%d0%b8%d1%80%d0%b8%d0%bd%d1%81%d0%ba%d0%be/", "text": "Десетки места за учители стоят незаети в Пиринско, въпреки че е средата на учебната година. В Бюрата по труда най-много се търсят учители по английски език, биология, химия и начална педагогика. Има търсене и за преподаватели по  компютърна грамотност и физика. Глад за учители има във всички общини, но явно учителската професия не е вече толкова привлекателна, казват директори на училища. Огромен дефицит има и за строители в региона, тъй като програмата за саниране продължава и трудно се намират кадри. Повечето фирми почнаха да наемат и роми, които обучават в движение на занаяти. Собствениците на фирми коментират, че биха наели работници от Молдова например, но признават, че трудно се справят с техните документи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Глад за учители и строители в Пиринско"}
{"url": "https://trud.bg/%d0%b4%d0%b2%d0%b5%d1%82%d0%b5-%d1%81%d0%b5%d1%81%d1%82%d1%80%d0%b8-%d0%be%d1%82-%d1%81%d0%b2%d0%b8%d1%89%d0%be%d0%b2-%d0%b1%d0%b8%d0%bb%d0%b8-%d0%bb%d0%b5%d0%ba%d1%83%d0%b2%d0%b0%d0%bd%d0%b8/", "text": "65-годишната Пенка Стефанова от Свищов е лекувала психичноболните си дъщери с билки. Лековете за Анжела и Стефка тя вземала от знахар от Сливен. Това призна Стефанова в сряда пред кмета на крайдунавския град Генчо Генчев, който лично посети  . „Шокиран съм от неописуемата мизерия в жилището. Трите жени живеят в нечовешки условия. Имат ток, готварска печка, телевизор. Топлят се с електрически радиатор. Светят си с подвижна лампа“, сподели пред „Труд“ Генчев. Когато прекрачил прага на дома, заварил на котлона да къкри пилешка супа. Двете сестри били свити в една от стаите. Били рошави и с дрипави дрехи. Едната не промълвила нито дума и изглеждала много състарена. Другата жена пък се разгневила:  „Защо ни тормозите? Защо така се държите с нас? Какво искате от нас? Имаме приятели и не искаме да ни виждат в това състояние. Аз чакам да започна всеки момент работа“. Пред градоначалника тя добавила, че живеят със сестра си в София, но са се прибрали за Коледа. Майка им пък казала, че преди време ги водила на преглед при психиатър, но той казал: „Случаят не е за мен. Не мога да помогна. Заведете ги при народен лечител“. Заради това Пенка Стефанова потърсила билкар.  „Попитах майката имат ли поне храна и тя ми отвори мазето си. Избата се оказа заредена с буркани с компоти, печен пипер. Имаше два бидона с кисело зеле и дори едно каче с вино. Майката показала пред Генчев дипломите на Анжела. От тях става ясно, че е възпитаничка на Стопанската академия в Свищов и дори е завършила магистратура по Застраховане и Социално дело. От дипломата се вижда, че повечето оценки са отлични. Сестра й Стефка пък е завършила Художествената академия в София. Какво е довело до семейната трагедия и как двете сестри са  , все още не е ясно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Двете сестри от Свищов били „лекувани“ от майка си с билки\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d0%ba%d1%80%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f/", "text": "Министърът на туризма Николина Ангелкова откри българския щанд на най-голямото туристическо изложение в Мадрид – FITUR, съобщиха от Министерство на туризма. Форумът е предназначен основно за професионалисти и е вторият по значимост в света след ITB в Берлин. Той се провежда от 17 до 21 януари, като първите три дни са предназначени само за представители на сектора и срещи между бизнес организации от различни държави. В последните два дни достъпът ще е отворен и за индивидуални посетители и туристи. България участва с информационен щанд, разположен на повече от 80 кв. м, и основен акцент в представянето ни са природните и културни забележителности, с които страната разполага. Посетителите и професионалистите от Испания се интересуват от възможностите за разглеждане на църкви и манастири, както и природни забележителности. Също търсени продукти са свързани с адвенчър турове – рафтинг, скално катерене и преходи в планината. Освен че ще могат да се запознаят с разнообразните възможности за туризъм в България, в последните два дни на форума посетителите ще могат и да дегустират традиционни български вина. В периода януари-ноември 2017 година чуждестранните туристи от Испания у нас нарастват с повече от 37 на сто спрямо същия период на миналата година и надвишават 77 хил., каза министър Ангелкова при откриването. Тя уточни, че страната е сред водещите 30 пазари за входящ туризъм в България, а от страните от ЕС се нарежда на 11-о място. Българите, които са пътували към Испания в периода януари-ноември 2017 г. са близо 160 хил. и се отбелязва ръст от 24% в сравнение с година по-рано. Заедно с Министерството на туризма на българския щанд участват и 10 фирми, които предлагат пътувания основно с културно-историческа насоченост. Интересът на бизнеса към изложението тази година се засилва и броят на компаниите нараства. FITUR 2018-а се провежда за 38-и път, България е редовен участник. През миналата година във форума участваха 9700 компании от 165 страни и той е бил посетен от над 240 хил. професионалисти в сферата на туризма и любители. Очакванията са тази година и участниците, и посетителите да бъдат повече. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Николина Ангелкова откри българския щанд на изложението FITUR в Мадрид"}
{"url": "https://trud.bg/%d0%b5%d1%82%d1%8a%d1%80-%d1%82%d1%8a%d1%80%d1%81%d0%b8-%d0%b2%d1%82%d0%be%d1%80%d0%b8-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb/", "text": "Футболен клуб „Етър“ във Велико Търново търси втори нападател, за да окомплектова напълно отбора. Това обяви в сряда генералният мениджър на виолетовите Красимир Балъков. Той съобщи, че 25 са състезателите на тима, в това число и трима вратари, с които в момента работят треньорите и ръководството като до момента са привлечени трима нови футболисти. Новите състезатели са Душан Младенович, Дани Младенов и Георги Пашов,. Амбицията на Балъков и ръководството на отбора е да се осигурят по двама играчи на всяка позиция. Той описа и профила на бъдещия нападател, но направи уговорката, че в момента поради ограничени финансови средства е много трудно да бъде привлечен такъв от българските футболисти. „Ние търсим раздвижен нападател, който може да игразад гърба на Бадара, тъй като Бадара е таран, нападател, типичен централен нападател. Той трябва да бъде по качества малко по- различен от този, който имаме, и ако не намерим такъв човек ще останем с по -офанзивните ни халфове да играят тази роля, тъй като имаме доста хора които могат да играят на тази позиция“, коментира Балъков. На 18 януари съставът на „Етър“ заминава за Стара Загора, където ще играе приятелски мач с „Верея“. Балъков каза, че гледа на контролата по- скоро като тренировка. Той даде добра оценка на подготовката в Дряново, където състезателите бяха на тренировъчен лагер. Ясни са вече датите на приятеулските срещи в Анталия, за където виолетовите ще отпътуват на 20 януари. На 23 януари е първият мач в Анталия с „Лех“- Познан, Полша, на 27 януари – с „Железничар“ Сараево, на 30 януари- със „Стумбрас“ – Литва, а на 2 февруари с „Люблен“, Любляна. На 10 февруари от 14 часа на стадион „Ивайло“ болярите ще се срещнат с „Литекс“, като срещата ще е „генерална репетиция“ преди началото на пролетния полусезон. Балъков съобщи още, че първата официална среща от първенството в Първа лига е със „Септември“ -. София.", "date": "2018.01.17", "title": " „Етър“ търси втори нападател"}
{"url": "https://trud.bg/%d1%82%d1%80%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%b0-%d0%b8-%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%80%d0%b5/", "text": "Частично изменение на действащия План за управление на Природен парк „Витоша“ – върху този вариант решиха да работят представителите на няколко министерства и Столичната община след среща при кмета на София Йорданка Фандъкова. На срещата по темата Витоша и развитието на туризма в планината, провела се днес следобед, присъсваха министърът на младежта и спорта Красен Кралев, министърът на околната среда и водите Нено Димов, Атанас Кацарчев, началник на кабинета на земеделския министър Румен Порожанов, вицепремиерът Валери Симеонов и директорът на Дирекцията на ПП „Витоша“ Снежана Петрова. Домакин бе Йорданка Фандъкова. Резултатите от разговора обобщи Красен Кралев, който говори пред „Труд“ на излизане от сградата на „Московска“ 33. Той обясни, че ще се сформира междуведомствена работна група, в която ще влизат Столичната община, Министерството на земеделието и горите, Министерството на младежта и спорта, Министерствовто на туризма. „Ще инициираме с писмо работна група между ведомствата, които имат отношение към казуса. Евентуално ще търсим промени в Плана за управление на Природен парк „Витоша“, за да може да се изграждат и реконструират тези съоръжения, които не са в изправност в рамките на сега съществуващите им трасета. Министерството на спорта има ангажимент към „Заека“. Получил съм задача от Министерския съвет този влек да бъде възстановен. Конкретно сме поръчали техническа експертиза, за да получим яснота дали се налага да се местят стъпките, какви фундаменти трябва да се правят и тогава вече ще можем по-конкретно да кажем. Така или иначе започваме работа, още до края на тази седмица ще се опитаме да сформираме междуведмствената работна група“, обясни Кралев. На въпрос на „Труд“ за какво изменение става въпрос, министър Кралев обясни, че визира сега действащият План за управление. „По този път сме тръгнали, новият план не сме коментирали. Изменението на сегашния план може да разреши казуса със съоръженията и евентуалната им подмяна с по-адекватни“, каза още министърът. Кралев посочи като пример ситуацията с влека „Заека“, чиято станция преди няколко години бе ремонтирана, а в края на минлата година премиерът Бойко Борисов нареди съоръжението да бъде възстановено напълно. Според Кралев може да се наложи да се сменят и фундаментите (стъпките – б.а.) на стълбовете, но при сегашния План това е невъзможно. „Затова в момента съм възложил техническа експертиза, дали се налага смяна на фундаментите. Ако се налага, тогава при сега действащият План за управление няма да е възможна тази смяна. Относно срещата – работим по проблема и виждаме огромния обществен интерес. Така че нека софиянци бъдат спокойни – заели сме се с казуса и дано намерим правилното решение“, допълни Красен Кралев.  Както „Труд“ пише от няколко години, възраждането на туризма на Витоша минава през приемането на новия План за управление, който още е на фаза изработване. В момента действащият план е рестриктивен и не позволява никакви инвестиции в ски зона „Алеко“, като прави невъзможна дори подмяната на амортизираните и опасни лифтове. Отделно сегашният план противоречи и на текстове от Закона за горите и Закона за устройство на територията.", "date": "2018.01.17", "title": " Три министерства и Столична община решават проблемите на Витоша\t\t\t"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%b8-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d1%86%d0%b5%d1%80%d0%b5/", "text": "Северна и Южна Корея са се съгласили отборите им да участват в церемонията по откриването на Зимните олимпийски игри под общ флаг, съобщи  , позовавайки се на информация от властите в Сеул в сряда. Решението е взето по време на преговори на високо равнище между Северна и Южна Корея, проведени в Панмиджон. Разговорите са първите на високо равнище, проведени между представители на Сеул и Пхенян от две години насам, като главната тема, която се обсъжда е участието на Северна Корея на зимната олимпиада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Северна и Южна Корея ще участват в церемонията по откриването на олимпийските игри под общ флаг"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%86%d0%b5%d0%bb%d1%8f-%d1%89%d0%b5-%d0%b8%d0%b3%d1%80%d0%b0%d0%b5-%d1%81-%d1%80%d1%83%d0%b1%d0%bb%d1%8c%d0%be%d0%b2/", "text": "Григор Димитров продължава участието си на Аустрелиън оупън, въпреки че беше на крачка от отпадането още във втория кръг. Българската звезда имаше нужда от пети сет, за да пречупи съпротивата на американския квалификант Макензи Макдоналд с 4:6, 6:2, 6:4, 0:6, 8:6 след 3:26 часа на централния корт „Род Лейвър Арена“ в Мелбърн.. 22-годишният Макдоналд не внушаваше респект със своите 178 см, но бързо започна да печели страхопочитанието на Димитров с ударите си. Още в първия сет стана ясно, че мачът няма да е лесен за Гришо, който нямаше план за игра срещу непознатия съперник (186-и в ранглистата). Американецът реализира единствената си точка за пробив в третия гейм, а ниският ръст не му попречи да сервира безпощадно. Григор успя да спечели само 3 точки, когато съперникът вкарваше първото си подаване. По-големият опит на българина си пролича във втората част, когато устремът на младока беше обуздан – Димитров заигра по-отпуснато и ударите му започнаха да влизат в полето. Разликата в класите си пролича и в третия сет, когато Макдоналд се съвзе и дори поведе с пробив за 3:2, който българинът веднага върна. №3 в света издебна своя шанс в 10-ия гейм и с една точка в правилния момент поведе в резултата. В следващите минути обаче българинът сякаш заспа и позволи много бързо квалификантът да му направи два пробива за 3:0. Треньорът Дани Валверду ръкомахаше безпомощно от ъгъла, но нищо не беше в състояние да помогне на Димитров. Българинът грешеше лесни топки и Макдоналд му сложи „геврек“  (6:0) – първи от май 2015-а, когато Григор загуби от Фабио Фонини (Италия) в Рим. Голямото постижение на родния ас в тежкия ден бе, че успя да се вдигне от тежкия психологически удар. Макар и трудно Григор успяваше да задържа подаването си в петия сет и се добра до решителните геймове. Тогава ръката на американеца трепна. В продължение на повече от 3 часа дребосъкът играеше смело и освободено, но когато получи реален шанс за победата, се пречупи. Макдоналд вече не успяваше да прецени летежа на топката и даваше откровени подаръци, а в 14-ия гейм с двойна и непредизвикана грешка сдаде мача. Така Григор измъкна не съвсем заслужен успех (той дори взе по-малко точки в мача – 148 срещу 150 за американеца) във втория си мач с квалификант в турнира. Следващата му задача обаче със сигурност ще е по-тежка. Негов съперник в третия кръг е Андрей Рубльов, поставен под №30 в схемата. 20-годишният руснак за пръв път в кариерата си ще играе в трети кръг на турнир от Големия шлем, след като надигра 6:4, 6:7 (5:7), 6:4, 6:2 кипърския ветерен Маркос Багдатис. Рубльов обаче е последният тенисист, побеждавал Григор на голям турнира. Той го изхвърли от Ю Ес Оупън миналия септември след трисетов успех. Григор трябва да стигне до полуфинал, за да изравни миналогодишното си постижение и да защити точките за ранглистата.  ", "date": "2018.01.17", "title": " Григор оцеля – ще играе с Рубльов"}
{"url": "https://trud.bg/%d0%bf%d1%8a%d1%80%d0%b2%d0%b0-%d0%bb%d0%b8%d0%b3%d0%b0-%d1%81-%d0%be%d0%b1%d0%be%d1%80%d0%be%d1%82-%d0%be%d1%82-41-%d0%bc%d0%bb%d0%bd-%d0%b5%d0%b2%d1%80%d0%be/", "text": "Точно 41 млн. евро са заработили всички 14 отбора от Първа лига през 2016-а. Това стана ясно от публикувания годишен доклад на УЕФА за финансовата 2016 година на европейските отбори. Според него българската Първа лига е на 28-о място от 54-те лиги на Стария континент по приходи със заработената сума, която означава средно по около 2,9 милиона евро на клуб. Най-голямата част – 42%, от постъпленията, са дошли от програмите за подпомагане на УЕФА, 29% са от спонсорски договори, 7% от продажба на билети и абонаментни карти, 6% от телевизионни права и 17% са в раздела „други“. Освен това Първа лига има увеличение на приходите между 2015 и 2016, което е в рамките на 5%.  През финансовата година разходите за заплати в българския елит са се увеличили с 35% спрямо предходната. В чиста стойност те са 29 млн. евро или средно по 2,1 милиона евро на отбор.", "date": "2018.01.17", "title": " Първа лига с оборот от 41 млн. евро"}
{"url": "https://trud.bg/%d0%bc%d0%b5%d1%82%d0%b5%d0%be%d1%80%d0%b8%d1%82-%d0%bf%d0%b0%d0%b4%d0%bd%d0%b0-%d0%b1%d0%bb%d0%b8%d0%b7%d0%be-%d0%b4%d0%be-%d0%b4%d0%b5%d1%82%d1%80%d0%be%d0%b9%d1%82-%d0%b2%d0%b8%d0%b4%d0%b5%d0%be/", "text": "Националната метеорологична служба на САЩ /НМС/ съобщи на своята страница в интернет, че е регистрирала падане на метеорит недалеч от град Детройт в щата Мичиган. „След анализ на получените данни НМС може да потвърди, че взривът не е бил нито от светкавица, нито от гръмотевица. Явлението най-вероятно е било предизвикано от падането на метеорит“, изтъква ведомството. За падането на метеорита потвърди и Геоложката служба на САЩ. Тя уточни, че това е станало на 6 километра от от малкото населено място Ню Хевън, разположено на североизток от Детройт. В района на падането е било регистрирано земетресение с магнитуд 2 по скалата на Рихтер. Няма данни за пострадали и разрушения. Голям брой камери заснеха явлението, при което се вижда как в небето се появява светещ обект, който по-късно се взривява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Метеорит падна близо до Детройт (ВИДЕО)"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%81%d1%8a%d0%b7%d0%b4%d0%b0%d0%b4%d0%b5-%d0%bd%d0%be%d0%b2-%d0%bf%d0%be%d1%81%d1%82-%d0%b2-%d0%b1%d1%80%d0%b8%d1%82%d0%b0%d0%bd%d1%81%d0%ba/", "text": "Министър-председателката на Великобритания Тереза Мей създаде нов пост в кабинета – „министър за самотата”, и назначи на него зам.-министъра по въпросите на спорта и гражданското общество Трейси Крауч, предаде  . „За твърде много хора самотата е тъжна реалност на съвременния живот. Искам да се боря с този проблем в името на нашето общество и на всички нас, да помагам за преодоляване на самотата на възрастните хора, възпитателите, тези, които са загубили близки – с тези хора, които няма с кого да поговорят, няма с кого да споделят мислите и опита си”, се казва в изявление на Мей. По данни на британския „Червен кръст” повече от 9 млн. британци (при население от 65,6 млн. души) често или постоянно страдат от самота. Организацията нарича това явление „скрита епидемия”. Мей създаде поста „министър за самотата” към министерството на здравеопазването по препоръка на парламентарната комисия за борба със самотата. Тази комисия се опита да създаде заедно с колегата си Сим Кенеди покойната депутатка Джо Кокс. След убийството на Кокс през 2016 депутатите взеха решение да продължат работата й за борба със самотата и наскоро обявиха създаването на комисията. Днес министър-председателката Тереза Мей дава в резиденцията си на Даунинг стрийт прием в чест на фонда, инициатор на комисията, който се занимава с реализацията на инициативи, започнати от трагично загиналата Кокс. По-късно тази година ще бъде публикувана стратегия за борба със самотата, в чието подготвяне ще участват националното правителство и регионалните власти, социалните служби, доброволци и бизнесмени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Тереза Мей създаде нов пост в британския кабинет"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b3%d1%80%d1%8a%d1%86%d0%ba%d0%b8%d1%82%d0%b5-%d1%82%d1%83%d1%80%d0%b8%d1%81%d1%82%d0%b8/", "text": "България е утвърдена туристическа дестинация за гръцките туристи. От януари до ноември 2017 г. броят на гостите от южната съседка, посетили страната ни, е над 1 млн. души. Ръстът спрямо същия период на предходната година е над 8%. Българите, които са посетили Гърция през този период, са били над 1 250 000, сочат данните на НСИ.  Това заяви министърът на туризма Николина Ангелкова на работна среща с гръцкия си колега Елена Кунтура. Разговорът се състоя в рамките на най-голямото   – FITUR в Мадрид. По време на работната среща беше обсъдена и възможността за съвместни туристически проекти с Гърция. Могат да бъдат създадени общи продукти за сектора в областта на културно-историческия, морския, уелнес, фестивалния, религиозния и други видове туризъм, допълни министър Ангелкова. Друга тема на разговора беше и обменът на опит и добри практики в рекламата и маркетинга, които да стимулират туризма в двете държави. Участието на България и Гърция в международни панаири, семинари, изложби и конференции също беше обсъждано на срещата. Министър Ангелкова постави фокус също върху реализирането на повече бизнес инициативи в туризма. България създаде Карта на инвестиционните проекти, която Министерството на туризма активно промотира пред чуждестранни потенциални вложители в сектора. Основната ни цел е да превърнем страната в целогодишна туристическа дестинация, която да предлага качествен и конкурентен продукт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Министър Ангелкова: Гръцките туристи в България надхвърлиха 1 млн."}
{"url": "https://trud.bg/%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f-%d1%81%d1%80%d0%b5%d1%89%d1%83-%d0%b7%d0%b5%d0%bb%d0%b5%d0%bd%d0%b8%d1%8f-%d1%80%d0%b5%d0%ba%d0%b5%d1%82-%d0%bf%d1%83%d1%81%d0%bd%d0%b0/", "text": "Декларация срещу зеления рекет разпространи Асоциацията на организациите на българските работодатели. В нея членуват Асоциация на индустриалния капитал в България, Българска стопанска камара, Българска търговско-промишлена палата и Конфедерация на работодателите и индустриалците в България Ето цялата декларация: Основен приоритет на Асоциацията на организациите на българските работодатели е създаване и поддържане на добър бизнес климат. Добрият бизнес климат по дефиниция предполага баланс на интересите на всички участници. В последните десетина години е налице очевиден дисбаланс, който от нездравословен започва да се превръща в убийствен за икономиката на България. Става дума за несъразмерно на важността и броя им влияние на шепа „природозащитници“, които в името на неясните си интереси спират всяко по-значимо инвестиционно намерение. Те са готови да спрат, и понастоящем успешно го правят, инвестиционни намерения за стотици милиони, които биха довели до сериозен икономически растеж и постепенно излизане на България от категорията „най-бедна държава в Европа“. Спира се транспортна инфраструктура, спира се рудодобив, спира се строежът на спортни-технически съоръжения. Всичко това се прави при явни закононарушения, внушения, дезинформация и манипулиране на общественото мнение. Вече не става дума само за ски, втори лифт, зимен туризъм, а за икономиката на България като цяло. На рекет са подложени сектори като металургия, минно-геоложко дело, строителство, транспорт, туризъм (летен и зимен), което се превръща в системен риск за държавата ни и нас самите. Не може референдуми като този в Трън или в добруджанската община Генерал Тошево да „решават“ съдбата на икономиката на България. Тук е мястото да се обърнем към тези политици, които се опитват да се качат на гребена на референдумите, че това е игра с огъня. Двойният стандарт не е решение – ако Трън е вярно решение, то утре в Банско ще има не два, а дванадесет, а защо не и двадесет нови лифта. Обръщаме се към институциите, на които по Конституция е поверено управлението на държавата, и ги призоваваме: Да продължат законодателната политика срещу „зеления рекет“, успешно започната с промените в Закона за околната среда, като едноинстанционното обжалване на ОВОС обхване не само обектите от национално значение, но и инвестициите клас „А“ и обектите от първостепенно общинско значение. Да продължат инвестициите в ски туризма и в изграждането на втори лифт в Банско в духа на решението на МС от 28 декември 2017 г. Да се отпушат „белите дробове“ на Витоша и да й се даде въздух, като за целта бъде спешно приет новият план за управление на природен парк „Витоша“. Да изготвят и приложат в законодателен порядък ясни, точни, измерими и проверими критерии за представителност на екологичните организации – такива, каквито законът е наложил за представителността на организациите на българските работодатели и на организациите на работниците и служителите. Нека да поставим спазването на закона над всичко – така, както е в Европейския съюз, който имаме честта да председателстваме в момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Асоциацията на организациите на българските работодатели за зеления рекет: Не става дума само втори лифт, а за икономиката на България"}
{"url": "https://trud.bg/%d1%82%d1%80%d0%b0%d0%b3%d0%b5%d0%b4%d0%b8%d1%8f-%d1%81%d1%8a%d1%81-%d1%81%d0%bc%d1%8a%d1%80%d1%82-%d0%b7%d0%b0%d1%81%d1%82%d0%b8%d0%b3%d0%bd%d0%b0-%d1%86%d1%81%d0%ba%d0%b0/", "text": "Жестока вест застигна най-новото попълнение на ЦСКА. Бразилският защитник Жеферсон по спешност напусна лагера на тима в Сандански и замина за родината си. Причината е смърт в семейството. От ЦСКА не казаха кой близък на Жеферсон е починал, но всички в клуба веднага са му оказали подкрепа. Бразилецът е получил самолетен билет за родината си с позволение да отсъства около седмица. Жеферсон дойде в ЦСКА като заместник на Антон Недялков. Българският национал заминава идната седмица за САЩ, след като подписа договор за четири години и половина с „Далас“. Във визитката си Жеферон има дори полуфинал за Копа Либертадорес, южноамериканското издание на Шампионската лига. В същото време ЦСКА не обяви колко е глобата на Фернанддо Каранга за трите дни, в които отсъства без позволение. Практиката при новото ръководство в клуба е подобни информации да остават в кухнята. Още на летището Каранга обяви, че по своя воля е взел 3 дни повече ваканция заради лични проблеми и ще си понесе санкцията. Голмайсторът на Първа лига изрази увереност, че ще атакува 32-а шампионска титла с „червените“ още този сезон.", "date": "2018.01.17", "title": " Трагедия със смърт застигна ЦСКА"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%ba%d0%bb%d0%b8%d0%bc%d0%b0%d1%82%d0%b0-%d0%b2%d0%b0%d0%b6%d0%b5%d0%bd-%d0%b0%d0%ba%d1%86%d0%b5%d0%bd%d1%82-%d0%b2-%d1%80/", "text": "Постигането на напредък по Парижкото споразумение е един от най- важните въпроси на двудневната редовна среща на генералните директори  по изменение на климата, която започва днес в НДК.  Договорът за борба с глобалното затопляне  от 2015 година, подписан в Париж, е най-амбициозният световен пакт за ограничаване на емисиите въглероден двуокис и замърсяванията от други източници и твърди горива. Прилагането на споразумението стана особено важно след оттеглянето на САЩ от него. Още през лятото на миналата година ЕС обяви, че ще работи за ускоряване на  глобалния преход към екологично чиста енергия. Целта на Парижкото споразумение е да не се допусне увеличението на средната температура на Земята да надхвърли 2 градуса, за  да се предотвратят необратими изменения в климата, включително непредсказуеми по сила бури и горещини. На срещата в София днес и утре ще се дискутират  предизвикателствата и приоритетите на ЕС преди Световната конференция  по изменение на климата, която ще се състои в полския град  Катовице тази година. Там  ще бъде направена и първата равносметка доколко държавите се придържат към поетите национални ангажименти за снижаване на изпусканите в атмосферата парникови газове и ще бъдат оценени усилията на отделните държави. Ангажиментът на ЕС към финансирането на дейности по климата за развиващите се страни също ще бъде в центъра на срещата в НДК. Предвижда се да бъдат отпуснати общо 100 милиарда щатски долара годишно до 2020 г., за да се подпомогнат развиващите се страни. Преговорите  по планиране на финансовите потоци  ще продължат и  в Катовице.", "date": "2018.01.17", "title": " Промените в климата – важен акцент в работата на Българското председателство"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%80%d0%b0%d0%b7%d1%87%d0%b8%d1%82%d0%b0-%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%b4%d0%b5%d0%bc%d0%be%d0%ba/", "text": "Германският канцлер Ангела Меркел заяви, че страната й се нуждае от стабилно правителство и, че разчита на потенциалните си коалиционни партньори от Социалдемократическата партия да решат по време на своя конгрес в края на седмицата, че ще дадат пълна подкрепа за коалиционни преговори, предава  Reuters. Меркел заяви по време на пресконференция в Берлин, че разчита социалдемократите да „вземат отговорното решение“. „Няма да се меся в това“, уточни канцлерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Ангела Меркел разчита на социалдемократите да вземат отговорно решение относно коалицията"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b9%d1%86%d0%b8-%d0%b8-%d0%b5%d0%b4%d0%b8%d0%bd-%d0%bb/", "text": "Сръбската полиция съобщи, че е арестувала трима австралийски и един ливански гражданин по време на операция срещу международна група трафиканти на кокаин, предаде АФП. „Арестът в Белград е извършен след деветмесечно разследване редом с австралийските власти“, пише в официално заявление на сръбското МВР. Разследването е започнало през април 2017 г., след като 1280 килограма кокаин са иззети на пристанището в Сидни, пристигнали в контейнер от Китай. „Подозира се, че австралийците са част от организирана престъпна група, а ливанецът, че е фалшифицирал документи“, пише още в заявлението. „Заподозрените са пристигнали в Белград, за да предадат пари“, съобщава министерството без да уточнява за кого са били насочени. По време на операцията са иззети 638 хил. евро, неуточнено количество австралийски долари, японски йени и чешки крони, както и пистолет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Арестуваха трима австралийци и един ливанец в Сърбия за трафик на кокаин"}
{"url": "https://trud.bg/%d0%b4%d1%83%d1%85%d1%8a%d1%82-%d0%bd%d0%b0-%d1%88%d0%be%d1%82%d0%bb%d0%b0%d0%bd%d0%b4%d0%b8%d1%8f-%d1%83%d0%bb%d0%be%d0%b2%d0%b5%d0%bd-%d0%b2-%d0%b8%d0%b7%d0%bb%d0%be%d0%b6%d0%b1%d0%b0/", "text": "Изложба, показваща красотата на Шотландия, откриха снощи в София в галерия „София прес“ на „Славянска“ 29. Тя е озаглавена The High Road: Photography from Scotland (“Високият път, фотография от Шотландия”) и е дело на фотографа Антони Георгиев и писателката Капка Касабова. Експозицията е със съдействието на посолството на Обединеното кралство у нас. Капка Касабова е автор на въвеждащото есе към изложението. Тя е български автор, отраснала в Нова Зеландия, която понастоящем работи и живее в Шотландия. Нейният последен роман „Граница“, чието действие се развива изцяло в България, Турция и Гърция, спечели наградата за най-добра книга в Шотландия за миналата година. 30 фотографии на Антони Георгиев представят прелестите на Шотландия, встрани от обичайните туристически дестинации. Освен фотограф, Георгиев е журналист и писател, автор на над десет книги. Акцент в изложбата са древните коларски пътища, които пресичат Шотландия. По тях в древни времена са били прекарвани милиони глави добитък, които са изхранвали голяма част от Римската империя. Изложбата можете да разгледате до 21 януари.", "date": "2018.01.17", "title": " Духът на Шотландия уловен в изложба"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%bf%d0%be%d0%bb%d1%83%d1%87%d0%b8%d1%85%d0%bc%d0%b5-%d0%bf%d1%80%d0%b8%d0%b7%d0%bd%d0%b0%d0%bd%d0%b8%d0%b5-%d0%b8/", "text": "„Българските приоритети бяха представени по един много убедителен и ясен начин. Благодарни сме за подкрепата, която получихме от всички политически партии в Европейския парламент и от признанието от председателя на Европейската комисия Жан-Клод Юнкер за това, че са ясни и добре подбрани“. Това каза министърът за Българското председателство на Съвета на ЕС 2018 Лиляна Павлова в Страсбург, след представянето на приоритетите на Българското председателство пред Европейския парламент днес от министър-председателя Бойко Борисов, съобщават от официалния сайт на българското председателство. Министър Лиляна Павлова акцентира на това, че страната успя да върне темата за Западните Балкани в общоевропейския дневен ред и да насочи вниманието на институциите към дебата за бъдещето на Европа, дигиталния дневен ред и към сигурността и стабилността на континента. На днешното заседание страната получи ясно подкрепа в борбата с корупцията, каза още министърът за Българското председателство, отговаряйки на въпрос. „България има воля за борба с корупцията, върви по прав път по отношение на мерките и законодателството и това, по което се работи – дава резултат, който е видим през икономическите показатели – ръста на икономика, намаляващата безработица и увеличаването на инвестициите“, допълни тя. Уважаеми господин председател на Европейския парламент г-н Таяни, Уважаеми председател на Европейската комисия Жан-Клод Юнкер, Уважаеми дами и господа председатели на парламентарни групи, Уважаеми европейски депутати, голяма чест за нас е да сме тук сред вас, хората, които коват европейските закони, най-висшият орган на Европейския съюз, с който в следващите 6 месеца се надявам да работим максимално добре, а в същото време съм убеден, че този Европейски парламент има до следващите избори и малко, но и достатъчно време по основните закони, които трябва да се приемат, да свърши много работа. Убеден съм, че когато вие, искам да ви уверя в това, необходимо нашата експертиза и по Западните Балкани, и по кохезионната политика, и по миграционния въпрос, сме на ваше разположение да споделим и нашия опит, разбира се, да поемем и ангажимент, който вие бихте ни вменили. Четири са нашите приоритети на нашето председателство – Бъдещето на Европа и младите хора като основен приоритет, Европейската перспектива и свързаност на Западните Балкани, Сигурна и стабилна Европа, Дигиталната икономика и уменията, нужни за бъдещето, което има и пряко и важно значение за целия вътрешен пазар. Аз предполагам и че във вашите изказвания и по-късно във въпросите ще има доста, по което да отговорим, доста, по което да кажем. Но все пак бих искал да споделя с вас защо и в кои сфери считам, че е важно по време но нашето председателство да има напредък, да има дебат и да търсим най-сериозните и верни решения. Ние 30 минути сега с президента Таяни, а и многократно с председателя на Европейската комисия Жан-Клод Юнкер сме водили дебат относно Дъблинските споразумения, относно справянето с миграционния поток. Смея да твърдя, че България успя в рамките на година да направи така, че миграционният натиск да е нула. Това се постигна с много работа, а и мисля, че на българо-турската граница ние показахме как заедно с европейската солидарност и помощ, благодаря на Съвета от Братислава, който отпусна 160 млн. евро за технически средства, с усилията на държавата, и със споразумението, което имаме с Турция за ограничаване до минимум миграционния поток. А все пак вие знаете, че ние имаме огромна граница морска на Черно море с Турция и голяма сухопътна граница. Затова на темата „Турция“ считам, че споразумението трябва да се подпише, трябва да продължи да работи и да се опитаме въпреки категоричността, която имаме, и трябва да я отстояваме, за правата на медиите в Турция, за върховенството на закона, но в същото време прагматично да се опитаме да решим въпроса по споразумението за миграцията да продължи да работи, защото там има милиони мигранти, за които се грижи турската страна. Разбира се, една от основните теми, основните спорове между държавите-членки е как след това попадналите в Европа мигранти да бъдат релокирани и как да се грижим за тях. Ще се опитаме с много такт, с много дипломатичност да опитаме да решим този въпрос, защото от една страна, в няколко държави от Европейския съюз има огромно струпване на мигранти – те полагат много усилия, харчат огромни ресурси, други държави пък изобщо не искат да участват в този процес. Има и трета група държави, като България, Гърция, Италия, които са на самия вход на мигрантската вълна. И аз мисля, че и за тях трябва да намерим решение за подпомагане за общото пазене на европейската граница. Решението според мен, от години го настоявам да се спазва, е така да си охраняваме външните граници, че влизането в Европа да става само през контролно-пропускателните пунктове и там да се прави надлежната проверка. И тези, които бягат от войни, които бягат от куршумите и ракетите, Европа винаги е била най-хуманна – да се погрижим за тях, но да се знае, че това ще е до края на военните конфликти. Или да се направят центрове, сигурни центрове, които ние финансово да подпомагаме и обезпечаваме, близо до военните конфликти, за да могат след това хората да се върнат и да участват във възстановяването на своите страни, защото може би всички сте виждали по новините какви са степените на разрушение там, където има такава война.  А тези, които са икономически мигранти, да бъдат допускани до там, където има нужда от тях. Това са предложенията, които имам за решение. Разбира се, вие ще кажете как да стане. Що се касае до Западните Балкани, имаме няколко варианта. Затова ние предложихме един, който според мен не носи рискове за Европейския съюз. Сигурни сме, знаем, а и Жан-Клод Юнкер само преди няколко дни в София, и благодаря на президента Таяни, на Жан-Клод Юнкер и на председателя Туск, че дойдоха в София за откриването на Българското председателство, ясно знаем, че в мандата на тази Комисия няма да има нови държави-членки от Балканите приети в Европейския съюз.  Но в същото време ние много ясно трябва да им кажем, и много честно какви надежди могат да хранят, как във времето биха се разположили вижданията ни за интегрирането им в Европа. Смея да твърдя, познавайки региона, че това е точният момент, в който трябва да го направим. Вие виждате, вчера един изстрел в Косово и буквално взривява целите Балкани, преговорния процес между Косово и Сърбия. И веднага настроенията стават други. В момента народите от Балканите истински очакват и вярват, че бидейки географски и исторически в Европа, и накрая ще имат план за присъединяването към Европейския съюз. Някой са по-напред, някой са по-назад. Аз мисля, че България и Бивша югославска република Македония дадоха един изключителен пример, че има държави на Балканите, които с такт, добронамереност могат да решават проблеми и да не идват при вас с проблемите си. Договорът, който от десетилетия се влачеше или се работеше по него, но така или иначе не се приемаше за Добросъседство между България и Македония – само преди няколко дни го подписахме, завчера съответно македонският парламент го прие, ратифицира, сега надявам се следващите седмици и българският. Но премиерът Заев беше, както той казва – доста храбър, както и ние. И истински се надяваме сега между Скопие и Атина също да завърши процесът относно името, защото това ще даде голяма перспектива на Скопие, казвам го неслучайно, за да не дразня колегите от Гърция, но да се даде перспектива за НАТО и Европейския съюз. Защото това е едно място на Балканите, където то е като крайъгълен камък – този, който държи строежите, и ако се размърда, започват да мърдат целите Балкани. Какво би станало, ако ние не вземем това решение, не работим по изграждането на инфраструктурата, а само напомням, че и Коридор № 4, Коридор № 8, и Коридор № 10 са европейски коридори, и ние имаме редкия шанс без да имаме никакъв риск, а да си подготвим Западните Балкани и за инвестиции, и за туризъм. Да не позволим да се обезлюдят, да не позволим младите и квалифицирани хора да напуснат в посока дали Америка, дали Европа, и там да остане предимно възрастно население, за което пък после няма кой да работи, за да изплаща пенсии, които подсигуряват нормален живот. България мина през този път. И тогава вече се явяват съвсем други политически партии и не знам процесът дали ще може да продължи. Ако ние не го направим, интересът, който имат и Русия, и Турция, и Китай, и Саудитска Арабия към Балканите, е голям и някой друг ще го направи. Затова сме готови, с всичките лидери сме провели многократни срещи, и в София, и в Белград, сега е моментът да им дадем перспектива. Истински се надявам на подкрепата и на г-н Таяни, и на Жан-Клод Юнкер, и на всички вас. Защото стабилността на Балканите пряко отговаря за стабилността на Европа. След това ще се чудим откъде са идвали ислямски бойци или къде се е развил радикален ислям, защото там има много плодородна почва поради големия процент мюсюлманско население, което живее на Балканите. Изходът е европейска перспектива. Те го очакват, те го желаят. Така че може да имаме и необходимото и влияние, и сигурност, в този регион. Разбира се, темата Турция я казах, темата Русия с всичките забележки, които имаме, има държави членки, които държат да паднат санкциите, други са точно на обратното, изключително остри, искат още повече да се задълбочат. В края на краищата ние ще се опитаме да търсим с другия ни голям съсед, какъвто е Русия, нормализиране на отношенията. Но, разбира се, това далеч надскача нашия праг на възможности. Това ще бъде общоевропейско решение. Във връзка с всичко това, тъй вече се работи с комисар Йотингер, с Жан-Клод Юнкер, с колегата Таяни, с президента Таяни сега разговаряхме дълго, това е общият европейски бюджет. Не го слагам като последващ приоритет. Изключително много вярвам и разчитам на Европейския парламент, защото бюджетът на една държава или бюджетът на Европа всъщност прави политиката. Дава предизвикателствата и чрез бюджет и финансирането на отделните програми, ще можем да защитим съответно даден приоритет. Важна ли е общата селскостопанска политика? Важна е. Кохезионната политика, важна ли е? Изключително важна. Ако ние, страните, скоро приетите, Централна и Източна Европа, Балканите, имаме просперитет, ето тук правя една скоба, България има 4 % ръст на икономиката, 6 % безработица, нулев бюджетен дефицит, огромен фискален резерв, фиксиран, тъй като имаме валутен борд, курс на лева към еврото, полагаме усилия и мисля, че сме готови за чакалнята на Еврозоната. Това, което успяхме да изградим в областта на инфраструктурата, на конкурентоспособността, образователната инфраструктура, екологията, транспорта, и тук е мястото да благодаря на всички държави – донори, които толкова много помогнаха и за България, а мисля и за целия регион. Аз имам впечатление от бившите социалистически страни преди 1989 г. как изглеждаха, и сега, като отидеш в Будапеща или в Прага, или в Братислава, или във Варшава, е, разликата е огромна. И мисля, че тук трябва да намерим баланса на взаимното уважение към държавите – донори, които милиарди евро дадоха за нашето присъединяване и да достигнем и да бъдем конкурентоспособни на техните икономики и всичко останало, и това, което пък ние не само като пазар, но и като култура, като геостратегически разположени, имаме. Така че мисля, че няма по-добро от това да вървим всички заедно и няма и по-добро място и за живеене. Не случайно всички искат да дойдат в Европа, от Европейския съюз. Така че кохезионната политика трябва да продължи. Бих минал с две думи само и през общата европейска отбрана. В тези страхотни геополитически предизвикателства, които имаме в момента, според мен малко се вглеждаме в заплахите, обикновено реагираме много след като вече са станали. Оставяме цели процеси да се развиват, ние да бъдем един вид зрители на тях. Оставяме президентите на големите държави – Русия, САЩ, Китай, Турция, Иран, да взимат решения по теми, които всъщност ние след това се сблъскваме със страшна сила в Европа, да решаваме именно тези проблеми. От тези войни идват миграционните потоци. Когато бяха банковите кризи, след това Европа плати голямата цена и ние денонощно, помним, имаше съвети до 5-6 сутринта, решавахме финансовата криза в Европа. И чест прави на всички тогава, които управляваха и Съвета, и Комисията, и Парламента, извинявам се, ако някой път объркам местата. То не е от неуважение, просто използвам по-бързо времето да го кажа, но успяхме, макар и бавно да се справим и с финансовата криза. Европа вече има растеж и съм убеден, че няма по-добри от нас, това е сигурно, като Европа, единна и силна. Енергийният съюз, социалният стълб, това, което Жан-Клод Юнкер е предложил вчера, имам три варианта да изчета дълги и подредени. Но искам, от една страна, да спестя и вашето време, и в същото време да усетите действително кое ни е много важно. И на нас, и кое считаме за приоритети, за да може във въпросите си след това към нас да доуточним, ако има нещо неразбрано. Да не пропусна Юри и естонското председателство. Мисля, че Естония се справи прекрасно, положиха много усилия, бяха много модерни. Ще бъде радост за нас, ако можем да се доближим до доброто представяне на Естония. И смея да кажа, че с канцлера на Австрия Себастиян Курц, който е следващият председател 2018 г., вече имаме може би 4-5 телефонни разговора, много скоро ще дойде в София, искаме така да работим по българското и австрийското председателство, че всъщност 2018 г. всички приоритети, които имаме, и ние, и те, да не се прекъсват, а да продължим с вашата помощ по всички портфолия, за които говорих. И накрая, изключително важна роля на Европейския парламент. Знам, че има много парламентарни групи, много различни мнения, това е и силата ни в това многообразие, което има Европа, но в края на краищата най-важното, най-ценното, и затова ние в България на нашия парламент сме изписали „Съединението прави силата“, затова предложихме и считаме, че и за Европа в момента това би бил най-подходящият девиз – „Съединението прави силата.“. Благодаря ви.    Антонио Таяни: Благодаря ви, г-н министър-председател. Благодаря ви за това, че в своето изказване вие напомнихте значението, което трябва да играе, ролята, която трябва да играе Европейският парламент, който винаги е бил в услуга на европейските граждани. Ние бихме искали да подобрим Европейския съюз. Изключително важно беше, че вие признахте този факт. Смятам, че това е добра основа за съвместната ни работа. Сега да чуем Жан-Клод Юнкер, председател на Европейската комисия. Жан-Клод Юнкер – председател на Европейската комисия: Г-н министър-председател, госпожо министър, дами и господа, нека започна със следното. Едно от най-приятните неща в българското председателство е това, че ще можем да виждам добрия си приятел Бойко по-често от всякога. Миналата седмица бяхме в София и това беше един специален момент за Европа, разбира се, защото това е първото европейско председателство на България, но това беше важен момент и за мен. По време на люксембургското председателство аз бях на председател на съвета и тогава взехме решението за лансирането на разширяването на Европа. През декември 1997 година, когато бях председател на съвета, имах също и възможност да подпиша Договора за присъединяване на България към Европейски съюз през април 2005 г. в Люксембург. Спомням си 2005 година по много причини. Най-вече защото тогава, през април, ние подписахме Договора за присъединяване. Спомням си този ден като че беше вчера. Спомням си емоциите, емоциите, които изпитвах тогава. Тогава историята и географията се съединиха. Това, което изпитвахме, когато ние се присъединихме и направихме съюз с Франция и останалите държави, София отброяваше преди дните и часовете до присъединяването си в Европейския съюз. И тази картина е запечатана в паметта. Както германците казват, аз бях на предна линия, за да усетя това щастие, надеждата, радостта, която изпитахме тогава, все още присъства в сърцата ни. Спомням си какви думи използвах онзи ден. Казах в историята винаги има светлина, и това беше важен ден в историята. Много държави членки казваха, че човек трябва да е търпелив, решителен, смел, за да успее. И вия бяхте такива. Днес с голяма гордост и с големи очаквания ще премина през следващите 6 месеца. Г-н председател, дами и господа, радвам се, че българското председателство е така добре подготвено за тези 6 месеца. Защото тези български 6 месеца ще бъдат от изключително значение за съюза и неговото бъдеще. Аз установих миналата седмица, че председателството е добре подготвено. Тогава Европейската комисия беше на посещение в София. За българите, за нас, за всички нас основната задача е да финализираме работата си по основните залози. Трябва да има европейско сътрудничество, защото то е от решаващо значение, в областта на миграцията, цифровата икономика, сигурността. Министър-председателят превърна научната и развойна дейност и консенсуса също в един от своите големи приоритети. Това е чудесен избор, който е наложителен днес повече от всякого. От ноември 2014 г., от началото на мандата на Европейската комисия, ние сме представили няколко приоритетни пакета, 29 от тях вече бяха приети. До май месец всички наши предложения ще бъдат поставени на масата, на вниманието на законодателите, за да може съветът и парламентът да извършат законодателната си дейност преди следващите европейски избори. Основният приоритет в следващите месеци е предложението да се превърне в законодателен акт и впоследствие той да бъде приведен в изпълнение. Колкото по-бързо приключи законодателният процес между парламента и съвета, толкова по-бързо нашите граждани ще усетят положителния ефект от нашите политики в ежедневния си живот. Времето напредва. Иска ми се работата ни да приключи, преди гласоподавателите да бъдат призовани пред урните. Бъдеще на български, ние гледаме на бъдещето и затова трябва да определим приоритетите си за следващите месеци и да ги подплатим със съответните финансови средства. Разбира се, трябва да правим избор, трябва да решим в кои области желаем да харчим повече и кои можем да си позволим да харчим по-малко или по различен начин. Ето защо бих искал да пледирам да имаме един добър дебат, който да навлезе по същество върху приоритетите, върху съдържанието и върху необходимото финансиране. Нека да не започваме нещата на обратно. Първо да фиксираме бюджетни тавани и след това да си определяме приоритетите. Г-н председател, уважаеми госпожи и господа, България неведнъж е доказвала, че може да допринесе за постигането на общоевропейски компромиси за изграждането на мостове. Както спрямо държавите – членки на съюза, така и спрямо страните от Западните Балкани. България е предопределена за подобна роля по силата на географското си положение, на културата си, на езика си. България добре познава региона и е преминала през трудни процеси, подобно на други държави от него. Винаги давам за пример България, която е постигнала изключителни успехи, най-вече в областта на икономиката си. Миналата година българската икономика отбеляза ръст от 3,9 %, добре се развива и заетостта. България също така отлично се справи с бюджетния си дълг, за разлика от немалко държави в Еврозоната. Всичко това са отлични предпоставки за присъединяването на България към европейския курс на валутен обмен № 2. Номиналното сближаване е нещо добро, но трябва да се направи все още немного и за реалното сближаване. Най-вече по отношение на борбата срещу корупцията. Знам, че българското правителство много активно работи в тази област. България може да бъде спокойно цитирана като пример за успех, тя може да бъде източник на вдъхновение за страните от Западните Балкани и ще бъде такъв източник на вдъхновение. Затова според мен българският министър-председател с право нарежда сред приоритетите на председателството си Западните Балкани и отношенията ни с тях. На 17 май в София ще се състои среща на върха, посветена на страните от Западните Балкани. Това за нас ще е една добра възможност да обсъдим отношенията ни с тези страни. В София ще приключи и обиколката на балканските страни. Тя ще се състои в края на февруари и началото на март. Искам на място да се запозная с очакванията на отделните страни от региона. Искам също така да отправя към страните от региона и посланието, че присъединяването към Европейския съюз не е нещо естествено. Това е нещо, която трябва да бъде извоювано с много усилия. Ще отправя това послание приятелски, ще заявя също така, че всички конфликти между страните от Западните Балкани трябва да бъдат уредени още преди присъединяването. Мога да ви дам пример Хърватия и Словения. Години след присъединяването им към Европейския съюз започваме да говорим за конфликтите между тези две страни. Що се отнася до страните от Западните Балкани, тези конфликти трябва да бъда уредени още преди присъединяването. Страните от Западните Балкани заслужават реална европейска перспектива. С присъединяването им към съюза няма да се състои в рамките на този мандат на парламента и на комисията, тъй като тези страни все още не отговарят на повечето от условията. Крайната цел обаче е присъединяването на страните от Западните Балкани към Европейския съюз. За целта в региона трябва да бъдат направени необходимите реформи. Оттук нататък те постепенно ще се доближат до крайната си цел – присъединяването. Имаме общи проекти със страните от региона – в областта на сигурността, миграцията, транспорта, цифровите технологии, енергетиката и други области. Върховенството на закона също се нарежда сред тези общи проекти, тъй като върховенството на закона е в основата на Европейския съюз. Европейският съюз е правова общност, единствено държавите, спазващи принципите на върховенството на закона, могат да се присъединят към съюза. Естествено и след присъединяването те трябва да продължават да спазват принципите на правовата държава. Намираме се в конструктивен диалог с полското правителство. Разговарях с новия министър-председател на страната в Брюксел, опитахме се да сближим позициите си. Не водим война с Полша, водим спор с полското правителство. Задействането на процедурата по член 7, алинея 1 от договора не е само по себе си санкция. По член 7 се предвиждат предупредителни мерки. Не бива да се разпространяват твърдения, че сме готови да санкционираме Полша. Не това е предвидено по член 7, алинея 1. Призовавам г-н Бойко Борисов, българския министър-председател и неговото правителство да подходят конструктивно, да проявят готовност за компромис, що се отнася до върховенството на закона в Полша. Призовавам ви в дух на конструктивност и готовност за компромиси да участвате в този процес. Това е и част от задачите на председателството. Председателството също така трябва да прояви и решимост при прилагането на подобни процедури. Не искам да злоупотребявам с възможността да се изкажа днес, за да говоря надълго и нашироко за Брекзит, но вчера не можах да отговоря на всички въпроси, най-вече на въпросите, зададени от колегата ви Хенкел. Според мен, що се отнася до Брекзит, няма да има печеливша страна. И двете страни ще са губещи. Ще загубят както британците, така и страните членки, и институциите на Европейския съюз. продължавам да смятам, че излизането на Великобритания от Европейския съюз е катастрофа. Поражение, което трябва да признаем, че претърпяхме. Но има много по-дълбоки причини за излизането на Великобритания от Европейския съюз. Както кажа г-жа Мей, в продължение на 40 години британците никога не са се чувствали добре в Европейския съюз и не е било направено нищо, за да се почувстват по-добре. Така че и ние носим някаква вина. Ако британците, британският парламент, британското правителство могат да си представят някаква друга възможност, алтернативна на Брекзит, г-н Туск и аз вчера заявихме, че сме готови да отсъдим тази възможност. Така протегнахме ръка към Великобритания. Ако британците въпреки всичко желаят да останат, ще могат да го направят. Усетих обаче че в Лондон като че реагираха раздразнено на това наше предложение. Нищо не мога да направя по въпроса. Но дори и след излизането на Великобритания по чл. 50 може да се задейства ч. 49, съгласно който те отново могат да се присъединят. Затова сега не бива двете страни взаимно да се торпилират. Г-н Хенкел ме попита дали наистина искам да вляза в историята като човека, който носи вината за Брекзит. Два отговора мога да ви дам. Първо, от години познавам г-н Хенкел. Радвам се, че смятате, че ще вляза в историята. А по въпроса за Брекзит казах вече, каквото трябваше да се каже. Уверен съм, че Българското председателство ще си свърши добре работата. Бойко Борисов е доказал, че е европейски демократ, доказал е, че проявява категорична воля, както и че може да действа много убедително. Опитът ни показва, че нещата не зависят от големината на една държава, зависят от волята, която проявява правителството й. А Бойко Борисов и България действително проявяват воля за постигането на успех по време на това Председателство. Благодаря на български. Антонио Таяни: Благодаря ви. Сега ще открием дискусията. Знаете, че съм стриктен относно времето за изказване. Моля ви всички да се придържате към отреденото ви време за изказване. Имаме очакван и дълъг ден. След този важен дебат ще следва друг с ирландския министър-председател, а след това ще трябва и да гласуваме. Следобед ще трябва да разгледаме и различни доклади. Така че не мога да бъда гъвкав относно времето за изказване. Моля председателите на групи, на които обикновено отпускам допълнителни секунди, да се придържат към времето си за изказване. Манфред Вебер от ЕНП. Манфред Вебер – председателят на Групата на Европейската народна партия: Уважаеми господа председатели, уважаеми г-н министър-председател, добре дошъл в Европейския парламент в този исторически момент, в който България поема Председателството. През изминалите 30 години водехте битка срещу комунизма, битка за свобода. Сега България предстои да председателства Европейския съюз – това е едно прекрасно постижение. Българите мога да се гордеят със себе си, защото винаги са били проевропейски настроени. България може да се гордее със себе си. Можете да се гордеете със себе си, вие, г-н министър-председател, защото показахте през изминалите години, че можете ефикасно да ръководите страната и да си извоювате доверието на гражданите. Сега първият въпрос, който трябва да си зададем е, какво можем да научим от България. Това, мисля, е една добра отправна точка. Една от поуките, която можем да си извлечем във връзка с икономическото развитие на България. България бележи растеж два пъти по-висок от на съседна Македония. България също така ни показва, че можем да разчитаме на ценностите, на модернизирането на държавата в борбата срещу корупцията. На това залагаше много успешно България през изминалите години. Освен това България ни показва, че иска да е пълноправен, пълноценен член на Европейския съюз, че е наясно с това, която иска да предприеме и постигне в бъдеще. България ясно е заявила, че иска да се присъедини към Шенгенското пространство и към Еврозоната. Ето това можем да научим от България. Нека сега отправим поглед към предстоящите ни задачи. Ще изтъкна и онова, което каза Жан-Клод Юнкер – най-важният въпрос, който ще е на дневен ред в бъдеще, ще е свързан с европейското финансиране. Ще започнем обсъжданията по новогодишната финансова рамка. ЕНП изисква поставянето на амбициозни цели в това отношение. Съгласен съм с Жан-Клод Юнкер, че първо трябва да определим европейските приоритети, едва след това да обсъдим необходимото за тях финансиране. Друга наша задача е свързана с миграцията. По време на Съвета през юни ще се проведат окончателни дебати за миграционното предизвикателство пред Европейския съюз. Министър-председателят г-н Борисов се спря върху успехите, постигнати при охраната на границите. Това е едно голямо постижение. Друг много важен въпрос по отношение на миграцията е солидарността в рамките на Европейския съюз. Що се отнася до управлението на границите, нека изтъкна, че изискваме по-активно участие от страна на Европейския съюз. Не бива границите да се охраняват само от длъжностни лица от България. Трябва да се намеси и ФРОНТЕКС. За целта са необходими повече човешки ресурси. Третата задача, която ни предстои, е свързана със Западните Балкани. Тя наистина е важна. Западните Балкани са част от Европа. Те имат шанс да се присъединят към Европейския съюз. Заедно с Комисията ще разгледаме предложението и процеса за разширяване. Одобряваме предложението за европейска перспектива за Западните Балкани. ЕНП настоява за изпълнението на конкретни проекти в региона. Така гражданите в региона ще осъзнаят, че е добре човек да е част от Европейския съюз. Затова нека се съсредоточим върху изграждането на инфраструктура там. Всичко най-добро за Българското председателство. ЕНП ще продължи да подкрепя Бойко Борисов. Благодаря. Антонио Таяни: От името на Социалистите и демократите г-жа Валенсиано. Елена Валенсиано Мартинес от групата на Прогресивния алианс на социалистите и демократите: Благодаря ви, г-н председател. Бих искала най-напред от името на моята група да отдам дължимото на вас, на българските граждани. Вие всички показахте високата ви ангажираност към европейските ценности. Вашето председателство се случва в момент, в който имаме остра идеологическа битка. Идеологическа битка, защото от една страна имаме проевропейците, а от друга страна тези, които имат крайни виждания – екстремистите. Някои защитават т.нар. „бяла раса“. Това ме кара да потръпвам. Това, което искам да кажа е, че ви очаква нелека задача. Вие ще трябва да поставите Европа на пътя на солидарността и да я насочите към бъдещето. Вие имате чудесна програма. Иска ми се да оставите своя отпечатък в някои от политиките, които цитирахте. Ние, социалистите, ако трябваше да избираме нещо от вашата програма, бихме подкрепили социалната справедливост в нея. Това очакват европейските граждани. Социална справедливост не може да има, ако няма и данъчна такава. Ето защо се обръщам към Българското председателство – моля ви, направете нещо в това отношение, за да има конвергенция. Нека се борим с неравенствата. Съгласни сме с вас, че ще трябва да работим усилено, за да развием Единния цифров пазар. А относно миграцията, обсъдихме я вчера тук и с Комисията, и със Съвета. Ние свършихме нашата част от работата. Сега очакваме Съветът да вземе решение, защото именно Съветът е този, който трябва да се произнесе. Вие, г-н Борисов, знаете добре, вие сте българин и разбирате необходимостта от единна система за убежище в Европа. Затова ще трябва да променим Регламента от Дъблин. Да не забравяме върховенството на закона, демокрацията, защитата на демократичните ценности. Знаем какво направи Европейската комисия по отношение на Полша – и в това отношение ще трябва да се борим и да защитим европейските ценности. Очакваме и вашия принос по отношение на Западните Балкани. Европа е общност. Това означава, че трябва да защитаваме европейските ценности навсякъде и за всеки един гражданин. Моята група няма да толерира никаква дискриминация. България и Румъния трябва да се присъединят към „Шенген“ – това няма да е лесно, но можете да разчитате на моята група, ако решите да се присъедините. От името на жените в Европейския съюз и от името на приятелите на европейските жени бих искала да кажа, че Европейският съюз най-накрая трябва да ратифицира Истанбулската конвенция. Там се говори за интегритет, за достойнство за жените. Това означава, че ние ще ги защитим и трябва да направим всичко необходимо. Благодаря. Антонио Таяни: Благодаря. Г-н Кемал, една минута. Сайед Камал – Групата на Европейските консерватори и реформисти: Уважаеми министър-председател, добре дошъл. Казвам го и на български. По време на вашето председателство започва и последната пълна година от мандата на Парламента. Тези 6 месеца ще са много важни за отношенията между Европейския съюз и Великобритания. Г-н Юнкер, вие не трябва да поемате отговорност. Всъщност, отговорността е у онези, които никога не подходиха честно към работническата класа във Великобритания, която смяташе, че Съюзът се основава само на търговията. Имаме нужда от спешни реформи от фискална отговорност, трябва да правим по-малко, но по-добре. Нашата група, на европейските консерватори и реформисти се надява, че преговорите за Брекзит ще действат като катализатор за реформи в Европейския съюз. Надяваме се, че България ще говори с ясен глас срещу руската агресия в Украйна, надявам се, че ще помогнете на Западните Балкани. А по отношение на миграционната криза, радвам се, че казвате, че не трябва да казва на държавите какво да правят, а трябва просто да им се помага. Очаквам с нетърпение да работя с вас и ви желая всичко най-добро в идните 6 месеца. Отново благодаря на българския премиер. Антонио Таяни: Г-н Нарт за 1.30 минути. Хавиер Нарт – Групата АЛДЕ: Благодаря, г-н председател. Г-н министър-председател, надяваме се, че ще проведете успешна реформа на общата система за убежище в Европейския съюз. Би ни се искало преговорите да започнат колкото се може по-скоро. Миграцията изисква както интеграция, така и контрол. Заявихте, че България осъзнава какъв е миграционния натиск, тъй като сте толкова близо до Западните Балкани. Трябва да наложим спазването на европейските и демократични ценности в региона, тъй като на тях се основава Европейският съюз. Съдбините на тези държави са свързани с Европа. Ние трябва да работим с тях. Идните 6 месеца ще са много важни за мира и стабилността. Популизмът, национализмът и корупцията са врагове на Европа. Трябва да следите внимателно тези тенденции. Изразяваме своята солидарност към България с оглед на предизвикателствата, пред които стои страната. Изразяваме и своята солидарност спрямо вас по отношение на стремленията ви към Шенгенското пространство. Групата на либералите в Европейския парламент се надява, че председателството ви ще е успешно. Можете да разчитате на нашата подкрепа. Антонио Таяни: Г-н Пападимулис. Димитриос Пападимулис – вицепрезидент на Конфедеративната група на Европейската обединена левица: Уважаеми г-н Юнкер, уважаеми г-н Борисов. 10 години след присъединяването си към Европейския съюз България за пръв път поема поста на председател. Бих искал да приветствам с добре дошъл министър-председателя на България. Добре дошъл, г-н министър-председател. Много от приоритетите, които очертахте, са важни и за моята група – Групата на европейската обединена левица. Изтичането на мозъци, младежта, социалната икономика, обучението, образованието, миграцията. Бих искал да поставя акцента също така и върху европейската перспектива на Западните Балкани. Основната цел е тези държави да се присъединят към Европейския съюз. И според мен, Българското председателство е в добра позиция, за да отбележи напредък в това отношение. Държавите от Западните Балкани и Европейският съюз трябва да влязат в диалог, като същевременно се зачитат правата на малцинствата. Трябва да се борят тези държави с корупцията и да излязат от бедността. Неотдавна бяха представени добри инициативи за Западните Балкани. Г-н Ципрас и г-н Борисов говориха за съвместна инфраструктура. Атина и Скопие днес започват преговори, за да намерят решение за проблема за името. Надявам се, че решението ще удовлетворява както Бившата югославска република Македония, така и Европейския съюз. Важно е да има сътрудничество със съседите от Източното партньорство, със Западните Балкани. Следващите 6 месеца са една добра възможност за всички нас да отбележим напредък в тези теми. Благодаря. Антонио Таяни: Г-жа Келер за 3 минути. Моля да спазвате времето. Ска Келер – съпредседател на Група на Зелените/Европейски свободен алианс: Г-н премиер, добре дошъл в пленарна зала. Председателството винаги дава възможност на съответната страна да блесне, и освен това се дава възможност да се хвърли и светлина върху самата страна. Много неща се случват в момента. Ако погледнем например, има хиляди души по улиците, които демонстрират в защита на Пирин – една уникална планина. Много хора протестират срещу корупцията и срещу едно решение, което ще позволи изграждането на ски курорт, и освен това ще позволи и незаконната сеч в този район, който е защитен и по силата на правото на Европейския съюз. Този район е важен не само от гледна точка на околната среда, той е важен и за зачитането на върховенството на закона в Европейския съюз. И аз мисля, че председателството трябва да даде добър пример в това отношение. 11 години минаха от вашето присъединяване, прочетохме и 11 доклада по темата „Корупция“, създадени от Европейската комисия. България все още е страната с най-много корупция в Европейския съюз. Това е жалко. Има естествено мерки, насочени срещу корупцията, много от тях обаче са контрапродуктивни и неефикасни. Ако погледнем например последния Закон за борба с корупцията, там се казва, че хора от администрацията, които подават сигнали за корупция, ще бъдат изправени пред опасността да бъдат наказателно преследвани. Има проблем освен това във връзка с въздействието върху медиите и публичния живот от страна на някои тъмни кръгове. Комисията няма как да пренебрегне тези факти. Имате възможност да поизлъскате своя имидж, г-н премиер. Мисля, че трябва да се заемете с борбата с корупцията. Тя е ще е от полза за самите български граждани. Кажете как да ви помогнем точно по този толкова важен въпрос? 2018 година е много важна за Европейския съюз. Догодина ще има европейски избори. Много теми са важни. Вие говорите и за измененията в климата, социалното измерение, върховенството на закона. Вашето мото е много интересно – „Съединението прави силата“ на български. Онова, което казвате е вярно по отношение на мотото – трябва да сме единни и силни, за да решим общите проблеми, трябва да имаме и общи ценности – трябва да се справим и с расизма и ксенофобията. Надявам се, че всички вие, господа министри, ще откликнете и ще отговорите на онова, което се казва в самото ви мото. Ако го направите, ще сме благодарни. Благодаря.       Антонио Таяни: Г-н Касталдо, 1.30 минути. Фабио Масимо Касталдо – Групата „Европа на свободата и пряката демокрация“: Благодаря, г-н председател. Г-н министър-председател, скъпи колеги. Аз високо целя избора на приоритетите на Българското председателство. Изтичането на мозъци, младежката безработица са болестта на Европа. Цифрите всяват страх. В Гърция, в Испания имаме младежка безработица от 30%. Там младите хора усещат последиците от икономическата криза. И това се отразява на растежа на Европа и на възможността й да се реновира. Важно е да намерим конкретни ефективни решения. Необходимо е колкото се може по-бързо да създадем антициклична политика, която да даде приоритет на иновациите и на работата преди да стане прекалено късно. Българското председателство можеше да бъде наименувано и като „председателството на Балканите“. Вие ще работите за присъединяването, за просперитета на Западните Балкани. Техният просперитет е важен за всички нас. Процесът на интеграция на Европейския съюз не може да изключва Черна гора, която все повече се приближава до европейското семейство. Трябва да помогнем на всички държави в региона да прилагат принципа „на повече за повече“. Необходимо е да участваме в процеса по прилагане на реформи. Аз лично аплодирам вашето председателство затова, че поехте от Естония като приоритет цифровия единен пазар. Защото цифровизацията е изключително важна. Нуждаем се от не толкова бюрократична Европа, единна и напредничава Европа – от това се нуждаем. Г-н министър, преди няколко седмици на Председателки съвет в София вие казахте, че въпросът за външните граници и контролът е основното предизвикателство пред Европа днес, нещо, което потвърдихте и преди няколко минути. Много държавни и правителствени ръководители в Западна Европа проявиха доста слабост като останаха Европа да бъде наводнена с мигранти. Но в Централна и Източна Европа има държавни и правителствени ръководители, които са готови да водят битката за идентичността и сигурността. Това важи за Полша, Унгария, Република Чехия и за Австрия. В началото на тези 6 месеца Българското председателство има важна роля и голяма отговорност – вие може да поставите началото на една липсваща днес политическа воля. Може да възпрете миграцията, да се справите с мафията и да подсилите защитата. Най-голямата сухоземна граница между Европа и Турция е в България. Вие напомнихте преди малко чудесните си резултати в отношенията си с тази държава. Вашата държава е древна, съществува от 681 година, вие сте силни. Европа се нуждае от вашата сила, за да се справи с миграцията, за да запази цивилизационните си ценности. Пред нас стои голямо предизвикателство – икономическата конкуренция. Необходимо е да се справим с нелоялната конкуренция, независимо дали идва отвън или отвътре. И на последно място, г-н министър-председател, радвам се, че преди малко вие казахте, че искате да нормализирате отношенията си с Русия. Да, действително, прав сте, трябва да се сложи край на тази абсурдна агресия на европейските институции към тази силна съседна държава. Благодаря. Антонио Таяни: С това приключихме с представителите на политическите групи. Доста изоставаме. Много ви моля, да приключим дискусията в 10.30 точно. Няма да има спонтанни изказвания, нито сини карти. Колегата Ковачев. Андрей Ковачев – евродепутат от Групата на ЕНП/ГЕРБ: Г-н председател, уважаеми г-н министър-председател, добре дошли. За първи път премиер на България е тук, в дома на европейската демокрация. България застава начело на Съвета в нелек за Европейския съюз момент – миграционна криза, Брекзит, популизъм, несигурност по нашите външни граници. Аз съм убеден, че България ще бъде не само добър посредник, но и добър лидер при намирането на решения на настоящите предизвикателства. Присъединяването на страната към Европейския съюз преди 11 години беше най-голямото събитие в най-новата история на България. Ние принадлежим към европейската цивилизация, но комунистическата диктатура ни беше отделила за десетилетия както нас, така и голяма част от Източна Европа от европейското семейство. Пътят, предначертан от нашите възрожденци, които искаха България да бъде равна с другите европейски народи, което се свързва с много общо с визията за обединена и свободна Европа. На Балканите, особено през ХХ век ние отворихме огромни рани идеологически между народите на нашия регион. Европейската интеграция е най-доброто лекарство за преодоляване на тези исторически идеологически разделения и заздравяването на отворените рани. Затова приветствам вашето решение, г-н премиер, един от основните приоритети на Българското председателство да бъде Западните Балкани. Ние трябва да затворим тези рани и не да се конкурираме кой е най-велик, а да вървим заедно в общия ни европейски дом. Историята ни учи, че Европа се дестабилизира много лесно чрез Балканите. Само една искра, както казахте, само едно убийство е възможно да върне нещата с десетилетия назад. Желая успех на Българското председателство, на българската администрация. Благодаря ви. Вие имате нашата подкрепа. Антонио Таяни: Г-жа Файон. Таня Файон – Групата на Прогресивния алианс на социалистите и демократите: Г-н министър-председател, вие чудесно разбирате необходимостта от допълнително разширяване и включване на Западните Балкани. Разбираме, че това е уязвим район. Вчера бе убит важен политик – г-н Иванович. Аз бих искала да изразя съболезнованията си към неговото семейство и да призова компетентните власти да проведат необходимото разследване. Това брутално убийство показва колко далеч стои този регион по отношение на върховенството на закона. Младите хора напускат масово региона. Те търсят нови възможности. Върховенството на закона не се прилага толкова добре дори в останалите части на Европейския съюз. Да вземем предвид споразумението между Хърватия и Словения – това също може да направи допълнително уязвими Западните Балканите. А какво става в Полша, в Унгария. Ще се задейства чл. 7. Наистина може да сме силни, ако сме заедно. Николай Бареков – Група на Европейски консерватори и реформисти: На добър час. Г-н премиер, чудесно е, че говорите за перспективата, защото мнозинството на българските граждани не я виждат. Те са губещи от Европейския съюз за сметка на шепа хора. Говорим за бедността. Опасната симбиоза с корупцията. В България тази симбиоза е смъртоносна за обществото. Нека като европейските бюрократи на г-н Юнкер да не си заравяме главите в пясъка, като щрауси. Действайте с перспектива, но от вас очакваме възмездие, г-н премиер. Опасното е, че шепа олигарси, ноторно известни у нас и в чужбина, обогатени от европейските фондове и приватизацията, станаха морални ментори за нашето общество от името на Европейския съюз, приключиха за свободата. Сега или никога, г-н Борисов, винаги съм бил откровен с вас. Все още нямаме вкаран в затвора за корупция политик или олигарх. Бандити, като Иво Прокопиев, Огнян Донев, заедно с някои бивши ваши министри чакат присъди от съда за стотици милиони обществени кражби. Кога ще ги видим в затвора? Действате, защото подобни индивиди не могат да бъдат символ на европейските ценности. Обещахте перспектива, пожелавам ви я да не остане само красива приказка. Благодаря ви. Антонио Таяни: Благодаря ви. Г-н Кючюк. Илхан Кючюк – евродепутат от Групата АЛДЕ/ДПС: Уважаеми г-н Юнкер, уважаеми госпожи и господа комисари, уважаеми колеги. Г-н Борисов, и аз на свой ред се присъединявам към пожеланията за успех. Безспорно Българското председателство на Съвета на Европейския съюз идва в момент, когато Европа е на кръстопът. В дневния ред на Съюза присъстват важни теми. Наред с това, заложените от България приоритети поставят на масата и други важни теми, като продължаване на кохезионната политика като основен инструмент срещу разделението и дезинтеграцията в Съюза и европейската перспектива на Западните Балкани. Оценявам факта, че темата за Западните Балкани се придвижи. Едно по-високо ниво в европейския дневен ред. Но само по себе си това няма да реши проблемите на региона. Шестте държави се нуждаят от системна, политическа и финансова подкрепа. За да постигнат истински напредък, те имат нужда от ясна разписана пътна карта. Тя може да бъде изготвена по време на Българското председателство, като в нея се заложи предложния от Европейската комисия срок до 2025 година. Европа не трябва да се притеснява, а Европа трябва да провежда политика за Западните Балкани. Само с интеграция на региона ние можем да заявим, че сме завършили проекта на Европа като зона, свободна от етнонационализми. Но нека да не се заблуждаваме, г-н Борисов. Тези каузи могат да бъдат обречени, ако продължавате да разчитате на крайните националисти в България и да водите Европа с тях. Изпълнете със съдържание кредита на доверие, който ви даде г-н Юнкер. Бъдете демократ, освободете се от тях, освободете се от оковите на крайния национализъм. Направете го за България, но и за Европа. Благодаря ви. Разчитам на вас. Антонио Таяни: Г-н Силикиотис. Неоклис Силикиотис – Конфедеративна група на Европейската обединена левица – Северна зелена левица: Благодаря, г-н председател. Уважаеми г-н министър-председател, наистина очаровани сме от програмата на българското председателство. Продължаваме обаче пътя на строги икономии, които доведоха до бедност на хората, следваме същия дневен ред относно конкурентостта и допълнителното военнизиране на Европа. Положително обаче е това, което вие казахте, относно кохезионната политика. Много добре се справяте и по отношение на многогодишната финансова рамка. Като част от обединената левица ние от дълго време настояваме за създаването на повече работни места и на сигурност в Европа. Ние сме за солидарността по отношение на мигрантите и бежанците и създаването на справедлива система за тях. Благодаря. Антонио Таяни: Г-н Паксас. Роландас Паксас – Група „Европа на свободата и пряката демокрация“: Благодаря, г-н председател. Да, по време на естонското председателство бяха постигнати добри резултати. Например в областта енергийната ефективност на сградите или правилата за управление на отпадъците. Надявам се, че подобни добри резултати ще бъдат постигнати и в рамките на българското председателство. Харесва ми вашето мото, вашия девиз. Ние искаме да се превърнем в един отворен съюз спрямо нашите граждани. Трябва да се запитаме обаче защо думите не се превръщат в действия и защо не се лансират на практика амбициозните цели, които начертаваме, защото много често затъваме в бюрокрация. Говорим за по-добра икономика, говорим за по-ефикасни икономически мерки, но не можем да гарантираме дори минимален доход за най-бедните хора. Оставаме с впечатлението, че приоритетите се определят от председателствата, работата обаче трябва да се върши от други. Антонио Таяни: Г-н Вилимски. Харалд Вилимски – Група „Европа на нациите и свободите“: Благодаря. Пожелавам всичко най-добро на българския народ и на българската държава за новата 2018 г. и за предстоящото председателство. Знаем, че Европейският съюз не напредва по процеса на реформирането си. Виждате какво се случи след референдума във Великобритания. Парализирани сме, в продължение само на една година бяха изложени пет сценария, кой от кой по-различни. А според мен нациите, държавите на Европейския съюз трябва да обсъдят пътя напред и да застанат на ясна позиция. Няма такава ясна позиция според мен. Вчера на Великобритания е било предложено да остане в ЕС. Тя пък твърди, че не желае. Не бива да се стига до такова положение. Не бива да се стига и до положение, подобно на това, до което се стигна в Ирландия след референдума за Лисабонсксия договор. Надявам се, че България ще е партньор при осъществяването на реформи. Благодаря за вашата ангажираност. Антонио Таяни: Г-н Каспари за една минута. Даниел Каспари – Група на Европейската народна партия (Християндемократи): Уважаеми г-н министър-председател. Българското председателство ще се проведе година преди европейските избори. През тази година заедно можем да докажем, че Европейският съюз може да действа, можем да заслужим и доверието на гражданите. Трябва да работим за това средносрочното финансово планиране да е ясно още преди излизането на Великобритания. Трябва да насърчим също така и европейската перспектива за Западните Балкани. Европейският съюз трябва ясно да присъства в региона. Трябва също така да се справим и с миграционния проблем, охранявайки по-ефикасно границите, проявявайки солидарност при разпределянето на бежанците и борейки се срещу първопричините за миграцията. Четвърто, трябва да стабилизираме паричния съюз, да насърчим конкурентоспособността си и да дадем перспективи на младите. Ако постигнете всичко това, можете да се гордеете с успеха, постигнат от председателството си. То ще бъде за нас и повод за оптимизъм за бъдещето на Европа. Желая ви всичко най-хубаво. Антонио Таяни: Г-н Курумбашев, една минута. Петър Курумбашев – Група на Прогресивния алианс на социалистите и демократите в Европейския парламент: За моето поколение присъединяването към европейското демократично семейство беше мечта. Мечтата стана реалност, но някак си неусетно разбрахме, че нито демокрацията, нито членството в Европейския съюз са застраховка срещу злоупотребата с власт, срещу корупцията. България през 2005 г. беше на 30-о място в класацията на „Репортери без граници“ за медийна свобода, а днес е на 109-о място. България в началото на прехода беше 9 милиона, а днес е 7 милиона. Надявам се, че под председателството на България ние ще имаме своя принос да не говорим за обезлюдяващи се райони, камо ли да говорим за обезлюдяващи се държави. Надявам се, че след 5 месеца моите колеги в Европейския парламент ще могат да кажат, че България е била един достоен и работещ председател на Европейския съюз. На добър час. Антонио Таяни: Г-н Джамбазки. Моля, минута. Ангел Джамбазки – Група на европейските консерватори и реформисти: Уважаеми комисари, уважаеми колеги, уважаеми г-н Борисов. Поздравявам ви за постижението да сте пръв български министър-председател в тази зала. Предстои ни за 6 месеца изключително много работа по промяната на Дъблинските регламенти и защитата на нашия интерес там, по промяната в защитата на външните граници, Шенген, това засяга освен нас и Румъния и Хърватия. По присъединяването на братска Македония и Западните Балкани, по постигането на честна сделка с нашите приятели от Обединеното кралство и вероятно нашите съмишленици от Полша. По борбата с двойните стандарти – в храните, в доходите, в правата на превозвачите. Тази борба, уважаеми г-н министър-председател, трябва да се води умно, последователно, упорито и със самочувствие. Самочувствието на хората, които са изградили държавата си преди 1300 години на Балканите. И както я пазиха 717 г. от нашествия при Константинопол, я пазим и днес. Желая ви успех, желая упорита работа, която да ни накара след 6 месеца да можем спокойно да се погледнем в очите и да се похвалим с постигнати успехи. Защото такава е волята на българските граждани. Поздравления, успех. Антонио Таяни: Г-н Флекенщайн. Моля, минута. Кнут Флекенщайн – Група на Прогресивния алианс на социалистите и демократите в Европейския парламент: Г-н министър-председател, мотото на българското Народно събрание е „Съединението прави силата“. Надявам се, че всяка сутрин ще поздравявате 27-те си колеги именно с това мото, като им го изпращате с есемес. Надявам се, че с това мото „Съединението прави силата“ имахте предвид не само държавите – членки на съюза, но и страните от Западните Балкани. Колеги от всички политически групи тук ще ви подкрепят по отношение на Западните Балкани. Възползвайте се от тази подкрепа. Става дума за конкретни действия. Трябва да предприемем конкретни действия по отношение на Сърбия и Черна гора. Трябва да започнат преговори с Албания. Трябва да отчетем също така и добрата работа, свършена от съседите ви в Бивша югославска република Македония. Пътят напред е труден, но трябва да заявим спрямо гражданите от този регион, че искаме да ги приемем например работа по таксите за роуминг. Г-н председател, казахте, в изложението си, че искате да нормализирате отношенията с Русия. Можете да разчитате на моята подкрепа за това. Крайно време е да се нормализират отношенията. Антонио Таяни: Г-н Юнкер. Жан-Клод Юнкер: Г-н председател, винаги много се радвам, че постоянно ми давате думата, въпреки че не знам какво бих могъл да добавя към онова, което вече бе казано. И това доказва, че българското председателство ще е изключително успешно. Уверен съм в това. Благодаря на всички колеги, благодаря ви, че толкова многочислено участвахте в днешните разисквания. Получиха се едни почти живи дебати. Антонио Таяни: Г-н Борисов, имате думата. Бойко Борисов: Благодаря, г-н председател. Благодаря, г-н Юнкер, за добрите оценки. И, разбира се, благодаря на шефовете на всички парламентарни групи и на останалите депутати, които се изказаха. Специално искам да отговоря на Зелените, защото аз самият съм зелен човек. Опазването на българската природа е мисля в огромна степен защитена от нашето правителство. Аз изпитвам голямо уважение към нашите природозащитни организации и само преди десетина дена съм се срещнал с тях. Спирал съм инфраструктурни проекти с години, за да може да се излюпят новите щъркелчета. Заради едно щъркелово гнездо. Карал съм министрите да пренасят лично блатни кокичета, за да не остане нито един стрък смачкан. Смачкан от валяк. Всичките ни европейски инфраструктурни проекти са с тунели за мечки, за вълци, за костенурки. Трасета сме променяли. И мисля, че те към мен нямат претенции. Това, което са ви казали, искам пред вас да гарантирам и да им предадете и вие – става въпрос за втори лифт, един единствен лифт на курорта в десетката на Европа – Банско. Сега има само един лифт и с часове туристите чакат на опашка. Мога да ви подпиша и да ви гарантирам тук, че става въпрос само за втори лифт. Защо е нужен? Не само заради туристите. Сега тези хиляди туристи се качат по път с автомобилите си до върха на планината и оттам се спускат. За да поддържаме този път във възможност да вървят автомобилите, ние го осоляваме непрекъснато, както и в Страсбург, предполагам. Десетки дървета около него загиват. Аз ви гарантирам, че не само, че няма да се допусне незаконна сеч. Аз само тука отварям една скоба – последните години България е първа в Европа по нови гори. И единствената може би, която е разширила горите си от всички европейски държави. За каква незаконна сеч говорим тук? Ние водим такава битка с това. А каква по-голяма гаранция, че когато има втори лифт, никой, и този туризъм, кой инвеститор ще даде да му отсекат боровете. Така че имате моята гаранция, че освен втори лифт, една керемида повече няма да се сложи там. Да отговоря на тези колеги, които поставиха въпроса за корупцията. Корупция има навсякъде, ние водим огромна битка. И пак ще я свържа със Зелените. аз съм избиран 10 или 11 пъти заедно с моята партия като победители в избори в България. И от опозиция сме тръгвали, и от нулата сме тръгвали. София имаше безпрецедентна криза с боклука, когато станах кмет. Нямаше завод, нямаше преработка, нямаше нищо. Изхвърляше се в деретата в Суходол. Заехме се. Сега София е най-добре организираната, мисля, че след Цюрих, благодарение и на вашата европейска солидарност, с изцяло компостиране, преработка, със завод за битови отпадъци, с депа – всичко, както пише в Европейската книга. В същото време как, ако има такава корупция, където казвате, ще има такъв ръст на икономиката – повече инвестиции и този растеж? Как ще ни избират хората все на първо място? А мен като полицай ме избраха за кмет на София от това, което съм правил в тази сфера. И аз ви гарантирам, че така както сме се заели сега, както с боклука на София, до 2 – 3 години ние ще се справим. И ще се справим добре. И с новото законодателство, и с волята, и с вашата помощ и усилия. Моля ви, тези наши приятели, които протестират, те ми бяха и коалиционни партньори. Те се разделиха на изборите на 3 партии. Те имат 3 вожда. И не можаха да влязат в парламента само преди 6 месеца. Те са нашият най-естествен партньор. Аз не съм им виновен, че се разделиха на 3 партии, за да имат трима лидери. Не съм виновен, че спечелих изборите, и то в правителство на избрания от социалистите президент. Те проведоха изборите и ние победихме. Извинявайте, не съм виновен. В същото време искам да отговоря за Истанбулската конвенция, която само преди миналата сряда българското правителство в мое лице приехме. Но именно българските социалисти на пленума в неделя взеха решение да не я подкрепят в парламента. Ще положа всички усилия да мине в парламента и да я подкрепим, защото насилието над жените и децата е чудовищно. Не само в България, но и в цяла Европа. Затова можете да разчитате и считам, че и тука Зелените биха ме подкрепили. Надявам се. На всички бих искал да отговоря. Нарочно там, където е основната критика, исках да се концентрирам там. На колегата от ДПС искам да кажа, че с Българските патриоти работим така и ясно сме се разбрали, че етническата толерантност, етническият модел и именно това, което България десетилетия наред, благодаря и на вас, е постигнала, ние ще го пазим като зеницата на окото си. Защото така България е пример за подражание на целите Балкани със своята етническа толерантност. Аз с Мишел Барние по Брекзит също поемам ангажимент да работя. Благодаря за всичко. Готов съм да подпиша за вас, че става въпрос само за втори лифт. За нищо друго. Благодаря ви, г-н председател. Антонио Таяни: Благодаря ви, г-н Борисов. На добър част, с това приключваме дискусията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Лиляна Павлова: Получихме признание и подкрепа, че сме на прав път\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-13/", "text": "1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛЕН ПЛАН ЗА ДЕЙСТВИЕ ПО ЗАЕТОСТТА ПРЕЗ 2018 Г.  Внася: министърът на труда и социалната политика 2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №814 НА МИНИСТЕРСКИЯ СЪВЕТ ОТ 2016 Г. ЗА НАЗНАЧАВАНЕ ЧЛЕНОВЕ НА УПРАВИТЕЛНИЯ СЪВЕТ НА ЦЕНТЪРА ЗА ОЦЕНКА НА РИСКА ПО ХРАНИТЕЛНАТА ВЕРИГА  Внася: министърът на земеделието и храните 3. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ  Внася: министърът на регионалното развитие и благоустройството 4. ПРОЕКТ НА РЕШЕНИЕ ЗА ОПРЕДЕЛЯНЕ НА НАЦИОНАЛЕН ЧЛЕН И НА ПОМОЩНИК НА НАЦИОНАЛНИЯ ЧЛЕН В ЕВРОЮСТ (EUROJUST)  Внася: министърът на правосъдието 5. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ОТКРИВАНЕ НА КОНСУЛСТВО НА РЕПУБЛИКА КОСОВО В РЕПУБЛИКА БЪЛГАРИЯ, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ СЪС СЕДАЛИЩЕ В НЕСЕБЪР, И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА РЕПУБЛИКА БЪЛГАРИЯ, И ЗА ДАВАНЕ НА СЪГЛАСИЕ ПЛАМЕН АТАНАСОВ КОПЧЕВ, БЪЛГАРСКИ ГРАЖДАНИН, ДА ИЗПЪЛНЯВА ФУНКЦИИТЕ НА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА КОСОВО В РЕПУБЛИКА БЪЛГАРИЯ СЪС СЕДАЛИЩЕ В НЕСЕБЪР И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА РЕПУБЛИКА БЪЛГАРИЯ  Внася: заместник министър-председателят по правосъдната реформа и министър  на външните работи 6. ПРОЕКТ НА РЕШЕНИЕ ЗА УТВЪРЖДАВАНЕ НА МЕМОРАНДУМА ЗА РАЗБИРАТЕЛСТВО МЕЖДУ МИНИСТЕРСТВОТО НА ТРАНСПОРТА, ИНФОРМАЦИОННИТЕ ТЕХНОЛОГИИ И СЪОБЩЕНИЯТА НА РЕПУБЛИКА БЪЛГАРИЯ И МИНИСТЕРСТВОТО НА ИНФОРМАЦИОННОТО ОБЩЕСТВО И АДМИНИСТРАЦИЯТА НА РЕПУБЛИКА МАКЕДОНИЯ ЗА НАМАЛЯВАНЕ НА МЕЖДУНАРОДНИТЕ ТАРИФИ ЗА РОУМИНГ ЗА ТЕЛЕКОМУНИКАЦИОННИ УСЛУГИ, ПОДПИСАН НА 23 НОЕМВРИ 2017 Г. В СТРУМИЦА  Внася: министърът на транспорта, информационните технологии и съобщенията 7. ПРОЕКТ НА РЕШЕНИЕ ЗА ОДОБРЯВАНЕ НА ПРОЕКТ НА ПРОГРАМНО СПОРАЗУМЕНИЕ МЕЖДУ ФЕДЕРАЛНИЯ МИНИСТЪР НА ОТБРАНАТА И СПОРТА НА РЕПУБЛИКА АВСТРИЯ, МИНИСТЪРА НА ОТБРАНАТА НА КРАЛСТВО БЕЛГИЯ, МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЪРА НА ОТБРАНАТА НА РЕПУБЛИКА КИПЪР, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, МИНИСТЕРСТВОТО НА ОТБРАНАТА НА ФИНЛАНДИЯ, ФЕДЕРАЛНОТО МИНИСТЕРСТВО НА ОТБРАНАТА НА ФЕДЕРАЛНА РЕПУБЛИКА ГЕРМАНИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ГЪРЦИЯ, МИНИСТЪРА НА ОТБРАНАТА НА УНГАРИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЪРА НА ОТБРАНАТА НА КРАЛСТВО НИДЕРЛАНДИЯ, МИНИСТЕРСТВОТО НА НАЦИОНАЛНАТА ОТБРАНА НА РУМЪНИЯ, МИНИСТЕРСТВОТО НА ОТБРАНАТА НА РЕПУБЛИКА СЛОВЕНИЯ, МИНИСТЪРА НА ОТБРАНАТА НА КРАЛСТВО ИСПАНИЯ, ШВЕДСКИТЕ ВЪОРЪЖЕНИ СИЛИ И ЕВРОПЕЙСКАТА АГЕНЦИЯ ПО ОТБРАНА ОТНОСНО МНОГОНАЦИОНАЛНОТО МОДУЛНО МЕДИЦИНСКО ФОРМИРОВАНИЕ (M3U)  Внася: заместник министър-председателят по обществения ред и сигурността  и министър на отбраната 8. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУДНИЧЕСТВО В ОБЛАСТТА НА НАУКАТА, ОБРАЗОВАНИЕТО И КУЛТУРАТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА ИНДИЯ ЗА ПЕРИОДА 2018-2020 Г.  Внася: заместник министър-председателят по правосъдната реформа и министър  на външните работи 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3580-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ, НАУЧНИ ИЗСЛЕДВАНИЯ И КОСМИЧЕСКО ПРОСТРАНСТВО), ПРОВЕДЕНО НА 30 НОЕМВРИ И 1 ДЕКЕМВРИ 2017 Г. В БРЮКСЕЛ  Внася: министърът на икономиката 10. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 5 ДЕКЕМВРИ 2017 Г. В БРЮКСЕЛ  Внася: министърът на финансите 11. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ПРАВОСЪДИЕ И ВЪТРЕШНИ РАБОТИ“, ФОРМАТ „ВЪТРЕШНИ РАБОТИ“, ПРОВЕДЕНО НА 7 ДЕКЕМВРИ 2017 Г. В БРЮКСЕЛ  Внася: министърът на вътрешните работи 12. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 11 И 12 ДЕКЕМВРИ 2017 Г. В БРЮКСЕЛ  Внася: министърът на земеделието, храните и горите 13. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „СИМОНА“, РАЗПОЛОЖЕНА В ЗЕМЛИЩАТА НА С. ХВОСТЯНЕ И С. ДОЛНО ДРЯНОВО, ОБЩИНА ГЪРМЕН, ОБЛАСТ БЛАГОЕВГРАД  Внася: министърът на енергетиката 14. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПОДПОМАГАНЕ НА ЗЕМЕДЕЛСКИТЕ ПРОИЗВОДИТЕЛИ  Внася: министърът на земеделието, храните и горите 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА СЕЛСКОСТОПАНСКАТА АКАДЕМИЯ  Внася: министърът на земеделието, храните и горите 16. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА СЪЩЕСТВЕНИТЕ ИЗИСКВАНИЯ И ОЦЕНЯВАНЕ НА СЪОТВЕТСТВИЕТО НА УРЕДИТЕ, ЗАХРАНВАНИ С ГАЗОВО ГОРИВО  Внася: министърът на икономиката 17. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ИЗИСКВАНИЯТА И КРИТЕРИИТЕ ЗА В И К ОПЕРАТОРИТЕ И КВАЛИФИКАЦИЯТА НА ПЕРСОНАЛА ИМ  Внася: министърът на регионалното развитие и благоустройството 18. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ФОРМАТА И СЪДЪРЖАНИЕТО НА ДОКУМЕНТИТЕ, НЕОБХОДИМИ ЗА ИЗДАВАНЕ НА РАЗРЕШЕНИЕ ЗА ПРЕДОСТАВЯНЕ НА ПАЗАРА НА БИОЦИД ИЛИ НА ГРУПА БИОЦИДИ ПО ЧЛ. 18 ОТ ЗАКОНА ЗА ЗАЩИТА ОТ ВРЕДНОТО ВЪЗДЕЙСТВИЕ НА ХИМИЧНИТЕ ВЕЩЕСТВА И СМЕСИ  Внася: министърът на здравеопазването 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ  Внася: заместник министър-председателят по обществения ред и сигурността  и министър на отбраната 20. ДОКЛАД ОТНОСНО ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), КОЕТО ЩЕ СЕ ПРОВЕДЕ НА 23 ЯНУАРИ 2018 Г. В БРЮКСЕЛ  Внася: министърът на финансите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Вижте какво ще решава Министерският съвет на 18 януари 2018"}
{"url": "https://trud.bg/%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%85%d0%b2%d0%b0%d0%bb%d0%b8-%d1%81%d1%8a%d0%bf%d0%b5%d1%80%d0%bd%d0%b8%d0%ba%d0%b0-%d0%bd%d0%b0%d0%bf%d1%80%d0%b5%d0%b4%d0%bd%d0%b0%d0%bb-%d0%b5/", "text": "Григор Димитров засипа с комплименти съперника си Макдоналд Макензи, след като успя да го пречупи в петия сет в Мелбърн. „Той беше невероятен, заслужава уважение – призна българинът. – Знам как се играе, когато нямаш какво да губиш. Тренирали сме заедно в Калифорния, където беше колежанин. Напреднал е много, накрая го победих само с опит. Това ме спаси. В крайна сметка всичко се сведе до няколко точки.“ Третият в света си постави за задача бързо да вдигне нивото, за да не допуска изненади в следващите мачове. „Денят беше много труден, щастлив съм само от победата – добави Григор. – В такива мачове е важно да спечелиш и да продължиш напред в турнира. Ако трябва да бъда честен, играх под средното си ниво. Успях да се абстрахирам, когато ударите му се получаваха. Доволен съм не от нивото си, а от това, че влязох в битката. Няма да броя колко точки съм спечелил в този мач, гледам само и единствено напред. Знам, че трябва да направя много повече, за да печеля в следващите мачове. Ще трябва да видя какво да свърша, за да побеждавам по-бързо.“", "date": "2018.01.17", "title": " Димитров хвали съперника: Напреднал е много, бих с опит"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bf%d0%bb%d0%b0%d1%81%d1%8c%d0%be%d1%80%d0%b8-%d0%bf%d1%80%d0%be%d0%b4%d0%b0%d0%bb%d0%b8-%d0%b4%d1%80%d0%be%d0%b3%d0%b0-%d0%bd%d0%b0/", "text": "Дежурен автопатрул на МВР в Лом залови двама пласьори в момент на продажба на наркотици на ученик. 17 годишно момиче, помощничка на търговеца на дрога, била укрила част от опиатите в бельото си, съобщиха от Областната дирекция на полицията в Монтана. Във вторник вечерта при обиколките си из крайдунавския град униформените служители засекли в междублоково пространство зад улица „Славянска” автомобил „Пежо 206” с шофьор криминално проявеният и многократно осъждан Валентин М./25 г./ от София. До него седяла 17-годишната му приятелка В. В. от врачанското село Бутан. До колата пък бил 15-годишният В. С. от Лом. При извършената проверка от полицаите момчето признало, че току що е купило наркотици от двамата в автомобила. При извършения обиск на 15-годишния в панталона му са намерени полиетиленово пликче с 0,55 грама канабис и пликче с 0,65 грама амфетамин. Служителите на МВР претърсили и „Пежото“ и открили в двигателния отсек плик с 9,78 грама канабис. При последвалия личен обиск на пътничката криминалистите намерили в сутиена й 2 полиетиленови пликчета с 1,09 грама амфетамин, както и 2 хапчета екстази. По случая е образувано досъдебно производство. Тримата са задържани за 24 часа. Според криминалисти Валентин М. живее в село край Лом и заедно с непълнолетната си приятелка снабдява с дрога част от наркозависимите в района. След клиентите му има и ученици. Работата по документиране на престъпната дейност на двойката пласьори продължава, казаха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Арестуваха пласьори, продали дрога на ученик в Лом\t\t\t"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5/", "text": "Френският президент Еманюел Макрон и германският канцлер Ангела Меркел ще се срещнат в петък, 19 януари, в Париж. Това съобщиха от Елисейския дворец в сряда, предаде АФП. Съгласно разпространената информация, двамата ще обсъдят „бъдещето на Европа, както и предстоящите приоритети“. Срещата ще се проведе два дни преди Германската социалдемократическа партия да гласува за или против одобрението на предварителното коалиционно споразумение със Съюза (ХДС/ХСС). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Еманюел Макрон ще се срещне с Ангела Меркел в петък"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b8%d1%85%d0%b0-%d1%82%d1%80%d0%b8%d0%bc%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b8/", "text": "Прокурорската колегия назначи трима заместник-директори на НСлС, както следва: Магдален Тошев Маринов – прокурор, завеждащ-отдел „Специализиран“ във Върховна касационна прокуратура, Юлиана Петкова Кацарова–Чорбаджиева – прокурор във ВКП и Ивелина Христова Христова – следовател в Национална следствена служба, съобщават от ВСС. Магдален Тошев има общ юридически стаж над 26 години в органите на съдебната власт. Заемал е последователно длъжностите: младши прокурор в Районна прокуратура – Пловдив; прокурор и заместник на районния прокурор в Районна прокуратура – София; прокурор в Софийска градска прокуратура; съдия в Окръжен съд – София; прокурор и заместник-градски прокурор; прокурор във ВКП и завеждащ отдел „Специализиран“. Юлиана Петкова Кацарова–Чорбаджиева има общ юридически стаж над 25 години в органите на съдебната власт. Заемала е следните длъжности: прокурор в Районна прокуратура – София, прокурор в Софийска градска прокуратура, прокурор в Апелативна прокуратура – София, прокурор във ВКП и завеждащ-отдел във ВКП. Ивелина Христова Христова има общ юридически стаж над 20 години в органите на съдебната власт. Заемала е последователно следните длъжности: следовател в Столична следствена служба; прокурор в Районна прокуратура – София, следовател в НСлС. Прокурорската колегия на Висшия съдебен съвет освободи, на основание чл. 165, ал. 1, т. 2 – подаване на оставка, Лъчезар Стоичков Пенев и Кънчо Иванов Митев от заеманите длъжности „заместник-директор“ на НСлС, считано от датата на вземане на решението. Кънчо Митов е възстановен на длъжността „следовател в НСлС“, считано от датата на решението, а Лъчезар Стоичков Пенев е освободен и от длъжността „следовател“ в НСлС, считано от 31.01.2018 г., във връзка с депозираната оставка. Поради навършване на 65-годишна възраст, Прокурорската колегия освободи, на основание чл. 165, ал. 1, т. 1 от ЗСВ, Антон Стоянов Стоянов от заеманата длъжност „следовател в НСлС“, считано от 22.01.2018 г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Назначиха трима заместник-директори на Националната следствена служба"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%84%d0%b8%d1%80%d0%bc%d0%b0-%d0%b3%d0%be%d1%80%d0%b8%d0%bb%d0%b0-%d0%b3%d1%83%d0%bc%d0%b8-%d0%b8-%d0%b1%d0%be%d0%ba%d0%bb%d1%83%d1%86%d0%b8-%d0%b2-%d0%bc/", "text": "Районният съд в Монтана потвърди санкция, наложена от екоинспекцията на фирма за изгаряне на гуми и отпадъци в индустриалната зона на областния град. В края на септември миналата година граждани подали сигнал на тел. 112, че в базата на дружеството „Огоста М” горят боклуци и пушеци обгазяват района. Пристигналите екоексперти установили,че на площадка на фирмата димят гума, стари опаковки и текстилни и дървесни отпадъци. Дни по-късно от РИОСВ издали наказателно постановление за замърсяване на околната среда и наложили на дружеството 1400 лева глоба. От фирмата обжалваха с мотивите, че не са палили боклуци, а част от базата им е отдадена на други предприятия. Съдът обаче реши, че замърсяването на околната среда е факт, а всеки собственик трябва да отговаря за случващото се на негова територия и потвърди санкцията. Въздухът над Монтана често е замърсен от фини прахови частици, само през декември половината дни са били със съдържание на прах над нормите. А в някои от дните превишението е било от две до четири път над допустимото, заявиха еколози. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Глобиха фирма, горила гуми и боклуци в Монтана"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b0%d0%ba%d1%82%d1%8c%d0%be%d1%80%d1%8a%d1%82-%d1%81%d1%82%d0%b5%d1%84%d0%b0%d0%bd-%d0%b8%d0%bb%d0%b8%d0%b5%d0%b2/", "text": "Почина актьорът и дългогодишен председател на Съюза на артистите в България (САБ) Стефан Илиев, съобщиха от съюза. Роден е на 25 юни 1935 г. в Истанбул, Турция. Завършва актьорско майсторство при Н.О. Масалитинов във ВИТИЗ „Кръстьо Сарафов” през 1958. Дебютира в ролята на Дженаро в „Лукреция Борджия” от Виктор Юго в ДТ – Габрово. Работи в Драматичен театър – Габрово (1958 – 59), Драматичен театър – Плевен (1959 – 60), Драматичен театър – Перник (1960 – 64), Народен театър за младежта (1964 – 66), Театър на поезията и естрадата (1966 – 69), Театър „София” (1969 – 90), МГТ „Зад канала” (от 1990). Сред по-големите му роли в театъра са: Авакум Захов в „Спящата красавица” – А. Гуляшки, Херцогът в „Скъперникът рицар” – А. С. Пушкин, Поручикът в „Поручикът и Марютка” – Б. А. Лавреньов, Браун в „Опера за три гроша” – Б. Брехт, Гьоринг в „Червено и кафяво” – Ив. Радоев, Вершинин в „Три сестри” – А. П. Чехов, Сър Оливер в „Училище за сплетни” – Р. Шеридан, Г-н Смит в „Плешивата певица” – Й. Йонеско и др. Поколения зрители го помнят от филмите: „Пленено ято”, „Между релсите”, „Конникът”, „Отклонение”, „Свобода или смърт”, „Осмият”, „Господин Никой”, „Един миг свобода”, „Откраднатият влак”, Трудна любов”, „Зарево над Драва”, „Този истински мъж”, „Магистрала”, „Малката русалка”, „Да изядеш ябълката”, „Снимки за спомен”, „Куче в чекмедже”, „За госпожицата и нейната мъжка компания“, „Забравете този случай”, „Петък вечер”, „О, господи, къде си?” и др. Носител е на наградата на САБ, ИКАР 2015 за Чест и достойнство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Почина актьорът Стефан Илиев"}
{"url": "https://trud.bg/%d0%b4%d0%b2%d0%b5%d1%82%d0%b5-%d0%ba%d0%be%d1%80%d0%b5%d0%b8-%d0%bf%d0%be%d0%b4-%d0%b5%d0%b4%d0%bd%d0%be-%d0%b7%d0%bd%d0%b0%d0%bc%d0%b5-%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd/", "text": "Делегациите на двете Кореи ще минат под общ флаг на церемонията по откриването на зимните олимпийски игри в Пьонгчан на 9 февруари. Представители на Севера и домакините от Юга постигнаха съгласие след продължителни преговори, в началото на които имаше вероятност КНДР да бойкотира събитието. „Мирът чрез спорта е точно това, към което се стреми олимпиадата“, обяви спортният министър на Република Корея До Жонг Ван. Двете Кореи ще стигнат дори до обединение за хокейния турнир – при дамите ще участва сборен тим. В останалите дисциплини обаче спортистите ще се състезават под знамената на Юга и Севера, след като идеята за формиране на единен корейски отбор пропадна. КНДР ще изпрати една от най-големите делегации в Пьонгчан – над 550 души, но малка част от тях ще са състезатели. В състава й има 230 мажоретки за подкрепя на спортистите, 140 артисти и 30 таекуондисти от представителен тим.", "date": "2018.01.17", "title": " Двете Кореи под едно знаме в Пьонгчан"}
{"url": "https://trud.bg/%d0%b1%d0%b5%d0%b7-%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%b7%d0%b0-%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%b0%d0%ba%d0%be-%d0%b8/", "text": "Хора с увреждания, които имат фирма и трудови доходи, няма да могат да получават субсидия за започване на самостоятелен бизнес. Това предвиждат промени в Методика за финансиране на хора с увреждания за започване и развитие на самостоятелна стопанска дейност от лица с трайно намалена работоспособност, които са пуснати за обществено обсъждане. С тях държавата затяга критериите за отпускане на средства, заради засиления интерес към програмата, обяснява социалният министър Бисер Петков, който е вносител на предложенията. Запазва се максималният размер на финансирането – до 20 000 лв. Ако кандидатът е на трудов договор, след класиране за финансиране, е необходимо да декларира, че ще извършва дейност единствено във връзка с изпълнение на проекта, предвиждат още промените. За да се избегне субсидирането на едни и същи лица, такива, които вече са получили средства по програмата, няма да могат да участват отново. Отпада възможността със субсидията да се закупуват сгради или част от тях, както и активи за оборудване на други работни места, освен това на лицето с увреждане. Спечелилият финансиране кандидат първо ще трябва да учреди предприятие, като първоначалните разходи са за негова сметка. След това похарчената сума ще му се възстановява при сключване на договор с Агенцията за хората с увреждания. Не се допуска едноличният собственик с трайни увреждания да прехвърля управлението на своето предприятие на друго лице, включително на роднини, през първите три години от започването на бизнеса, предвиждат новите правила. При стартиране на дейностите по проекта кандидатът задължително ще трябва да докаже, че има подходящите умения, квалификация и опит за реализиране на начинанието. Като доказателство ще трябва да приложи дипломи, сертификати и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Без субсидии за хора с увреждания, ако имат фирма\t\t\t"}
{"url": "https://trud.bg/%d1%82%d0%b8%d1%80-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d0%bf%d1%8a%d1%82%d1%8f-%d0%bc%d0%be%d0%bd%d1%82%d0%b0%d0%bd%d0%b0-%d0%b2%d0%b8%d0%b4%d0%b8%d0%bd/", "text": "Тир се е преобърнал на пътя между Монтана и Видин по-рано днес. Инцидентът е станал около 16 ч. За щастие, няма пострадали, информира  . Тирът е с румънска регистрация и е управляван от румънец, който е пътувал към Видин. Шофьорът изпуска тежкотоварния автомобил, той се забива в крайпътна канавка, преобръща се и блокира движението по основния път. По информация от полицията шофьорът е употребил алкохол. Всички автомобили се пренасочват по обходни маршрути. Тирът трябва да бъде изтеглен и чак тогава ще бъде възстановено движението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Тир се обърна на пътя Монтана-Видин"}
{"url": "https://trud.bg/%d0%be%d1%82-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d0%b7%d0%b0%d0%b2%d0%b8%d1%81%d0%b8-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b5%d1%81/", "text": "Силно представяне на приоритетите на българското председателство на Съвета на ЕС направи в Страсбург премиерът Бойко Борисов. И очаквано бе аплодиран от евродепутатите след речта си в пленарната зала. Бъдещето на младите хора в Европа, Западните Балкани и свързаността в региона, сигурна и стабилна Европа и дигиталните умения бяха посланията, които България декларира като основни теми за ЕС през следващите шест месеца. „По Западните Балкани има няколко варианта. Ние предложихме един, който не носи рискове за ЕС. Ясно знаем, че в мандата на тази Комисия няма да има приети държави в ЕС”, посочи Бойко Борисов. И ясно заяви, че „стабилността на Балканите пряко отговоря за стабилността на Европа“. „Сега е точният момент, когато трябва да кажем на страните от Западните Балкани, кога могат да очакват да бъдат приети в ЕС, заяви българският премиер. Борисов призова европейските лидери да обединят усилия за план за присъединяването на Западните Балкани към Европейския съюз. Изходът е европейска перспектива, каза Борисов и даде да се разбере, че има очаквания до края на българското председателство да бъде изготвена пътна карта за присъединяването на Западните Балкани към ЕС. Амбицията му е до края на нашето председателство да се изготви именно такъв план. „Изходът е европейска перспектива“, посочи Борисов. „Ще търсим нормализиране на отношенията с Русия, но това ще бъде общоевропейско решение”, каза още той. А в коментар за отношенията на ЕС с Турция подчерта, че са необходими споразумения и прагматични решения с Анкара, особено на фона на миграционната криза. „Българските 6 месеца ще са от изключително значение за ЕС. Посетих България и установих, че тя е добре подготвена за него”, заяви веднага след българския премиер Жан-Клод Юнкер, председател на Европейската комисия. „България е вдъхновяващ пример за Западните Балкани”, обяви Юнкер. И продължи: „България не веднъж е доказвала, че може да изгражда мостове между ЕС и страните от Западните Балкани. България е предопределена за такава роля. Тя добре познава региона и е преминала през трудни процеси. Винаги давам за пример България, която е постигнала значителни успехи – отлично се справя с дълга и бюджетния дефицит, за разлика от много други държави. Това са отлични предпоставки за присъединяване към чакалнята на еврозоната”. Председателят на ЕК даде изключително силна оценка и за европредседателството ни: „Уверен съм, че България ще си свърши добре работата като председател. Бойко Борисов е доказан европейски демократ. Успехът на едно председателство не зависи от големината на дадена държава, а от волята на нейните лидери. България и Бойко Борисов проявяват воля за постигането на успех на това председателство“. В пленарната зала в Страсбург последваха нови аплодисменти от евродепутатите. А министър Лиляна Павлова благодари от името на правителството за подкрепата, която страната ни получи от всички политически партии в ЕП и от признанието от председателя на ЕК Жан Клод Юнкер.   Канцлерът на Германия Ангела Меркел ще бъде на работно посещение в София в събота, 20 януари, по покана на министър-председателя Бойко Борисов. Това съобщиха от Мнистерски съвет. Ден преди това германският канцлер ще разговаря в Париж с френския президент Еманюел Макрон. При срещата между премиера Бойко Борисов и Меркел ще бъдат обсъдени приоритетите на Българското председателство на Съвета на Европейския съюз, както и актуални политически теми. Визитата на канцлера в Париж и в София идва само дни, след като в Германия отново започват преговори за голяма коалиция между партията на Меркел ХДС и социалдемократите. Мога да ви подпиша тук, че става дума за реализация на втори лифт. Той е нужен не само за туристите, но и за природата, защото сега те се качват с автомобилите си там. Това заяви категорично в отговор на провокация от евродепутат на Зелените премиерът Бойко Борисов. “За да поддържаме този път ние го осоляваме през зимата и десетки дървета около него загиват. Гарантирам ви, че няма да се допусне незаконна сеч. България е първа в Европа през последните години по нови гори и единствената, която разширила горите си от всички европейски държави”, обясни министър-председателят. “Искам специално да отговоря на “Зелените”, защото аз също съм зелен човек”, акцентира Борисов. “Спирал съм инфраструктурни проекти с години, за да може да се излюпят новите щъркели. Карал съм министрите да пренасят лично блатни кокичета, за да не остане нито един стрък смачкан от валяк. Всичките ни европейски инфраструктурни проекти са с тунели за мечки, вълци, костенурки. Трасета сме променяли”, каза още премиерът. И отново припомни, че по отношение на изграждането на нова линия в Банско “става дума само за един лифт, за нищо друго”. “Гарантирам, че една керемида няма да бъде сложена на Пирин”, заяви Борисов. И на финала отново подчерта, че Банско е в десетката на европейските зимни курорти, а сега на единствения лифт там има опашки от стотици скиори, които чакат с часове да се доберат до ски пистите.", "date": "2018.01.17", "title": " От Балканите зависи сигурността на ЕС (обзор)\t\t\t"}
{"url": "https://trud.bg/%d1%81-%d0%bb%d0%b8%d1%85%d0%b2%d0%be%d1%82%d0%be%d1%87%d0%ba%d0%b8-%d0%b4%d0%b0-%d1%81%d0%b5-%d0%bf%d0%bb%d0%b0%d1%89%d0%b0%d1%82-%d0%b4%d0%b0%d0%bd%d1%8a%d1%86%d0%b8/", "text": "Хората с лихвоточки да получават от държавата компенсация за платените данъци, предлагат депутати.  С лихвоточки ще може да се плащат данъци. Това предвиждат промени в Закона за уреждане правата на граждани с многогодишни жилищно-спестовни влогове, които бяха приети на първо четене от парламента. Промените са внесени от депутати от Парламентарната група “Обединени патриоти”. Идеята е гражданите с право на компенсация за притежаваните многогодишни жилищно-спестовни влогове, известни като лихвоточки, първо да плащат данъците си към държавата или общината. А след това да предявяват през Националния компенсационен жилищен фонд документ за извършеното плащане за да получат финансова компенсация за внесените в хазната данъци. Като платените вече налози да се покриват от фонда до края на следващата календарна година, предвиждат промените в закона. Лихвоточките да могат да се наследяват, предлагат още вносителите на промените. Депутатите искат и да се удължи срокът за компенсиране на правоимащите граждани с жилищно-спестовни влогове. Хората, които са включени в списъка на правоимащите, да бъдат компенсирани, ако са придобили или започнали изграждане на жилище, в срок до 30 ноември 2018 г., предвиждат промените. Според досегашния текст в закона, този срок е изтекъл на 30 ноември 2016 г. Депутатите предлагат с лихвоточки да може да се плащат данъци без ограничения в срока. Друга промяна в закона предвижда, всяка година от държавния бюджет да се дават поне по 20 млн. лв. за изплащането на лихвоточки.", "date": "2018.01.17", "title": " С лихвоточки да се плащат данъци\t\t\t"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%bf%d0%b0%d1%80%d0%b8%d1%82%d0%b5-%d1%81%d0%b8-%d0%be%d1%82-%d0%bd%d0%b7%d0%be%d0%ba-%d0%bf%d0%be-%d1%81%d1%8a/", "text": "Болниците ще търсят от НЗОК по съдебен път парите, които са изработили от надлимитна дейност, но не са им били изплатени. МБАЛ Шумен вече обяви, че ще заведе дело срещу здравната каса за близо 150 хил. лв. Сумата е за надлимитна дейност от 2017 г., а от предходната 2016 г. има неразплатени около 16  000 лв. Този пример ще бъде последван и от останалите лечебни заведения. Припомняме, че в сряда, 16 януари Върховният административен съд обяви за нищожно решението на НЗОК да налага лимити на лечебните заведения. Решението на ВАС потвърждава това на Районния съд в София, окончателно е и не подлежи на обжалване.  В мотивите се посочва, че здравната каса по закон няма правомощия да налага каквито и да е ограничения и да иззема функциите на Народното събрание. Това дава зелена светлина на лечебните заведения да търсят по съдебен път неизплатените си средства. В сряда след среща на представители на Националното сдружение на общинските болници и министъра на здравеопазването Кирил Ананиев, стана ясно, че въпреки решението на ВАС, НЗОК не възнамерява да изплати пари на лечебниците. При това положение болниците ще потърсят правата си по другия начин, заяви пред “Труд” д-р Неделчо Тотев, председател на сдружението. Той допълни, че има предложение от страна на ведомство да се извършат преструктурирания, с които здравните заведения не са съгласни. Предстои още една подобна среща в понеделник, 22 яниари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Болниците искат парите си от НЗОК по съдебен път\t\t\t"}
{"url": "https://trud.bg/%d0%bf%d1%8a%d0%bb%d0%bd%d0%b0-%d0%ba%d0%b0%d1%88%d0%b0-%d1%81-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0%d1%82%d0%b0-%d0%ba%d0%be%d0%bd%d0%b2%d0%b5%d0%bd%d1%86%d0%b8%d1%8f/", "text": "Пълна каша с Истанбулската конвенция забърка новината за нов превод на документа. Юристи коментираха пред “Труд”, че е абсурдно Съветът на Европа да прави подобен превод. “България не е подопечна територия на Съвета на Европа. За превода на международни договори има национална процедура. Те се правят от българските институции”, категоричен бе професорът по конституционно право Пламен Киров. Освен това Истанбулската конвенция трябва да бъде ратифицирана на езика, на който е договорена – в случая на английски или на френски. Преводът е само информативен. Същественият проблем с Истанбулската конвенция е друг и не е свързан с превода. Оказа се, че членовете на правителството не са виждали доклад до Министерския съвет, в който се обосновава необходимостта от сключване на договора, посочват се очакваните резултати и финансови последици от неговото прилагане, съответствието на разпоредбите му с Конституцията, законодателството и международните задължения на Република България, както и с правото на Европейския съюз. Всичко това е записано в чл. 4 на Закона за международните договори, което означава, че правителството е нарушило закона. В ал.(2) на същия параграф е посочено следното: В случай, че изпълнението на договора е свързано с приемане на нормативни актове или с изменения и допълнения на законодателството на страната, в проекта на доклад се посочват съответните законови и подзаконови мерки, които следва да бъдат предприети, както и държавните органи, от чиято компетентност е тяхната подготовка. Без оценка за въздействието върху националното ни законодателство е внесена Истанбулската конвенция и в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Пълна каша с Истанбулската конвенция\t\t\t"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b0-%d0%b8-%d0%b3%d1%80%d0%b0%d0%b4%d0%b8%d0%bd%d0%b8-%d1%81-%d0%bf%d0%be-%d0%bd%d0%b8%d1%81%d0%ba%d0%b8-%d1%81%d0%bc%d0%b5%d1%82%d0%ba%d0%b8-%d0%b7%d0%b0-%d0%bf/", "text": "690 МВтч са спестили 13 административни сгради от прилагането на услугата “Управление на енергията”, която “Топлофикация София” предлага на своите клиенти за втора поредна година. Сред тях са 6 училища и 2 детски градини, в които  консумацията на топлинна енергия е намаляла средно с 18% за училищните сгради и с около 11% в детските заведения, при това без да се наруши топлинният комфорт на децата по време на учебния процес. За внедряването на новата енергийна услуга е необходимо да се инсталира СКАДА система в абонатната станция на сградата, а данните да се предават по GPRS/GSM мрежа директно на експертите в компанията. От дружеството информираха, че декемврийските сметки за парно и топла вода вече готови. Заради по-топлия декември през 207 г. е отчетено  по-ниско общо потребление на топлоенергия – 415 230 МВтч,  докато през същия месец на 2016 г. са фактурирани 460 749 МВтч.", "date": "2018.01.17", "title": " Училища и градини с по-ниски сметки за парно\t\t\t"}
{"url": "https://trud.bg/%d0%b2%d0%be%d0%b4%d0%be%d1%81%d0%b2%d0%b5%d1%82-%d0%b8-%d0%be%d1%81%d0%b2%d0%b5%d1%82%d0%b5%d0%bd%d0%b0-%d1%80%d0%b8%d0%b1%d0%b0-%d0%b2-%d1%85%d1%80%d0%b0%d0%bc-%d1%81%d0%b2-%d0%b0%d1%82%d0%b0/", "text": "Един от най-старите храмове на Варна „Св.Атанасий“ отбелязва 180 години от построяването му.След празничната Архиерейска св. литургия на Варненския и Великопреславски митрополит Йоан ще бъде отслужен водосвет и ще се освети риба, която ще бъде раздадена на миряните. Църковното настоятелство е приготвило 400 порции. За тържественото отбелязване на годишнината излиза първи брой за 2018 година на енорийския вестник „Православен глас”, който се разпространява безплатно. Специално за празника митрополит Йоан ще раздаде на всички малки икони с образа на св. Атанасий. В храма се намира чудотворното копие на „Света Богородица Всецарица“, известна с многото чудеса, които се случват особено на хора, болни от рак, както и на тези с някаква зависимост от наркотици, хазарт или пострадали от разни магии и влияния. Чудотворното копие е рисувано от монах-иконописец в Света гора, 40 дни е престояло в олтара на манастира и след това с литийно шествие, водено от митрополит Йоан преди 4 години, беше донесено в храм „Св.Атанасий“. Всяка сряда от 17 часа служим специална служба Акатист към Света Богородица-Всецарица и имаме свидетелства на хора, на които е помогнала, казва отец Дончо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Водосвет и осветена риба в храм „Св.Атанасий“ във Варна"}
{"url": "https://trud.bg/%d0%b8%d0%b2%d0%b0%d0%bd-%d1%82%d0%b0%d0%ba%d0%be%d0%b2-%d0%bf%d1%80%d0%b8%d0%b5%d0%bc%d0%b0%d0%bc%d0%b5-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d0%bc%d1%80%d1%8a%d1%81%d0%bd/", "text": "Приемаме мерки срещу мръсния въздух, а в Бюджет 2018 на Столична община няма заложен 1 лев за изпълнението им. Това заяви общинският съветник от БСП и заместник-председател на Комисията по финанси и бюджет и член на Комисията по опазване на околната среда, земеделие и гори Иван Таков в сутрешния блок на Нова телевизия. „На предстоящата първа за годината сесия на Столичния общински съвет на 25-и януари ще гласуваме Бюджет 2018, каза той. – Тогава трябва да гласуваме и Доклада с мерките за чистия въздух. В него става въпрос за буферни паркинги, за изграждане на ново сметище за битови отпадъци. А в бюджета няма един лев, заложен за това. Как ще се случат нещата при това положение?!“. Според Иван Таков мерките срещу мръсния въздух са някаква плаха стъпка в правилната посока, но въпросът е в това как ще бъде контролирано и гарантирано изпълнението им. „Още при приемането им трябва да сме наясно дали те може да бъдат съблюдавани и как ще стане това, коментира още той. – На този етап аз имам съмнения, че управляващите в СО ще успеят да контролират изпълнението им. Вече видяхме един лош пример със свободна продажба на стара дограма с боя и всякакви химикали за огрев. Това показва, че няма никакъв контрол от страна на отговорните институции“. Иван Таков е категоричен, че няма как Столична община да има реална представа за състоянието на въздуха в София при положение, че само в 5 точки в града се измерва замърсяването. „Всички мерки в Доклада на практика са предназначени за периода, в който има прогноза или има реално замърсяване. Щом се очакват надвишени норми, започваме със забраните. Това за нас са повърхностни мерки. За да има смисъл, трябва да мислим в друга посока – как да се справим с източниците на това замърсяване, за да не се стига изобщо до мерки при превишена норма на праховите частици във въздуха“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Иван Таков: Приемаме мерки срещу мръсния въздух, а в Бюджет 2018 няма заложен 1 лев за изпълнението им"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8%d0%b7%d0%b2%d0%be%d1%8e%d0%b2%d0%b0%d0%bd%d0%b0%d1%82%d0%b0-%d0%bf%d1%80%d0%b5%d0%b7-1878-%d0%b3-%d1%81%d0%b2%d0%be%d0%b1%d0%be/", "text": "140-годишнината от подписването на Санстефанския мирен договор е повод да докажем, че ценим и отстояваме свободата – с правдиво слово и достойно поведение, с лично участие или със спомоществование. Това се казва в обръщение на президента Румен Радев към българския народ по случай 140-годишнината от Руско-турската освободителна война 1877–1878 г. С обръщението на държавния глава се слага начало на честванията на различни събития, свързани с 140-годишнината от Освобождението на България. Президентът посочва, че през изминалата година се е убедил в живата връзка на българите с нашата история. „На паметните за всеки българин места срещах хиляди хора, изминали десетки, понякога стотици, километри, за да засвидетелстват своята признателност към родните възрожденци, въстаници, четници, опълченци, към хилядите воини от освободителната армия на император Александър II, намерили последен покой на българска земя. Паметта за онези дни, онзи дух и онези герои устоя на всички посегателства“, заявява президентът. По думите на Румен Радев невидима нишка свързва свободата, завоювана през 1878 г., и днешната свобода на граждани на суверенна и демократична България, която е в ръцете на живите поколения. „Свободата бе пренесена през всичките 140 години, независимо от превратностите на историята“, допълва Румен Радев. Държавният глава благодари на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. „Програмата на честванията не се ограничава с историческата дата, а се разпростира върху цялата 2018 г. и непрекъснато се обогатява, благодарение на вашите инициативи“, отбелязва президентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Румен Радев: Извоюваната през 1878 г. свобода бе „пренесена“ през всичките 140 години"}
{"url": "https://trud.bg/%d1%82%d0%be%d0%bf%d0%bb%d0%b0%d1%82%d0%b0-%d0%b7%d0%b8%d0%bc%d0%b0-%d0%bd%d0%b0%d0%bf%d1%8a%d0%bb%d0%bd%d0%b8-%d0%b2%d0%be%d0%b4%d0%be%d0%b5%d0%bc%d0%b8-%d0%b2-%d1%88%d1%83%d0%bc%d0%b5%d0%bd%d1%81/", "text": "Бум на водолюбиви птици се наблюдава по язовирите в Шуменско, а специалсти го отдават на топлото време. На язовир „Тича“ в област Шумен през последния уикенд експерти от Регионалната инспекция по опазване на оклоната среда в Шумен и Българско дружество за защита на птиците са преброили 647 видолюбиви и други пернати. Те са от всевъзможни видове – голяма бяла чапла, сива чапла, голям корморан, голям гмурец, лиска, речна чайка, зеленоглава патица, морски орел, мишелов, зелен кълвач, щиглец. По същото време на миналата година броят им е бил почти два пъти по-малък – едва 340 водолюбиви и други екземпляри. На язовира до град Шумен също има бум – преброени са 622 пернати, при едва 20 през предходната година и то само от три вида – кос, хвойнов и беловежд дрозд. Според специалисти времето е основният фактор, през 2017 г. водоемите са били замръзнали, а сега не е така. Проведеното в края на миналата седмица преброяване е 42-то среднозимно на зимуващи водолюбиви птици. Обходени са язовирите Тича, Фисека, Съединение, Ястребино, Дибич и Шумен. Среднозимното преброяване на водолюбивите птици се провежда от 1967 г. в почти всички европейски държави, координира се от Wetlands International. Целите на преброяването са да се определи размерът на европейските популации на водолюбивите птици и да се оцени състоянието на влажните зони, където те зимуват, уточняват от РИОСВ-Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Топлата зима напълни водоеми в Шуменско с птици"}
{"url": "https://trud.bg/%d0%bc%d0%be-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d0%b8%d0%b7%d0%bf%d1%8a%d0%bb%d0%bd%d0%b8%d1%85%d0%b0-%d0%bf/", "text": "През 2017 г. Военновъздушните сили като цяло изпълниха всички поставени задачи, включително и допълнителните, с необходимата ефективност и с високо ниво на безопасност на полетите. За нас това е основно изискване, защото нашата работа е свързана с висок риск. Това важи както за авиацията, така и за всички други родове войски на Военновъздушните сили – радиотехнически и зенитно-ракетни войски, логистика. Това каза командирът на Военновъздушните сили генерал-майор Цанко Стойков днес след проведения анализ на подготовката, войсковия ред и дисциплината във ВВС през учебната 2017 г., съобщиха от МО. Той посочи ресурсното осигуряване като основно предизвикателство и подчерта, че достойното изпълнението на всички задачи е благодарение на усилията на целия личен състав и добрата организация, създадена от командирите на всички нива. На годишния анализ на командира на ВВС присъстваха заместник-началникът на отбраната генерал-лейтенант Пламен Атанасов, командващият Съвместното командване на силите генерал-лейтенант Любчо Тодоров, началникът на Щаба на Сухопътните войски бригаден генерал Николай Караиванов, командири на формирования и военнослужещи от ВВС. Наред с приоритетното изпълнение на задачите по охраната на въздушното пространство на Република България, личният състав на ВВС участва успешно във всички национални и международни учения, тренировки и подготовки, както и в изпълнение на задачи в помощ на населението и поддържа бойните способности, посочи в анализа генерал-майор Цанко Стойков. Той открои успешното участие на личния състав на ВВС в многонационалното учение с висока видимост „Saber Guardian – 2017” и в международните учения и летателни тренировки: „Thracian Eagle – 2017“, “Thracian Star – 2017”, „Thracian Spring – 2017“, “Thracian Summer – 2017”, “Balkan Dagger” „Ramstein Guard – 2017” „Blue Bridge – 2017“, “Green Bridge – 2017“, “Collector’s Item – 2017”, “EAATTC – 2017-1”, “Balkan Spartan -2017” и „Saber Junction – 2017 “. Командирът на ВВС отбеляза, че при тяхното провеждане е изпълнен широк спектър от съвместни задачи, с което са се повишили нивото на подготовката и оперативната съвместимост между участващите страни. Освен в международни, личният състав на ВВС участва и в националните учения: „Въздушен щит – 2017”, „Шабла – 2017” , „Ответен удар – 2017” и „Черно море – 2017”, отбеляза генерал-майор Цанко Стойков и заяви, че основната цел в подготовката е повишаването на способностите, качественото и безпроизшествено изпълнение на задачите пред ВВС. Командирът на ВВС очерта и основните направления за работа на ВВС през 2018 г. Той открои поддържането на войските на ВВС в състояние, гарантиращо ефективното изпълнение на мисиите и задачите, приоритетната подготовка на декларираните сили, запазването на квалифицирания личен състав, интензивната летателна подготовка на младия летателен състав за придобиване на способности и достигане на изискванията за приучване на нов тип боен самолет, ефективното участие в планираните за 2018 г. международни учения, тренировки и подготовки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " МО: Военновъздушните сили изпълниха поставените задачи с необходимата ефективност през 2017"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%bd%d0%b0-%d0%b5%d1%81-%d0%bc%d1%83-%d0%bb%d0%b8%d0%bf%d1%81%d0%b2%d0%b0-%d1%84%d0%be%d0%ba%d1%83%d1%81-%d0%bf%d0%be/", "text": "Канцлерът на Австрия призова към задълбочаване на сътрудничеството по сигурността, външната политика и отбраната в ЕС, съобщава Politico. „Правителството на Австрия е решително проевропейско, но иска подновяване и промяна в ЕС“, заяви Курц. „Нуждаем се от ЕС, който да се фокусира повече върху големите въпроси, а не да се намесва по малките, по които нациите и регионите могат да вземат по-добри решения“, допълни той. Същевременно Канцлерът на Австрия разкри и какви ще са приоритетите на Австрия, когато тя поеме ротационното председателство на Съвета на ЕС през юли 2018 г. Сред тях са сигурността и граничния контрол, дигитализацията и субсидиарността. „На ЕС му липсваше фокус през последните години. Едновременно се заехме с твърде много въпроси, но не успяхме да намерим общ отговор по този, свързан с миграцията. Трябва ни по-дълбоко сътрудничество по сигурността, външната политика и отбраната, както и по икономическата политика“, уверен е Курц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.17", "title": " Себастиан Курц: На ЕС му липсва фокус по големите въпроси"}
