{"url": "https://trud.bg/%d0%bb%d1%8e%d0%b1%d0%be%d0%b2%d0%bd%d0%b8%d1%8f%d1%82-%d0%b1%d0%b8%d0%b7%d0%bd%d0%b5%d1%81-%d1%86%d1%8a%d1%84%d1%82%d0%b8-%d0%bd%d0%b0-%d1%81%d0%b5%d0%b2%d0%b5%d1%80-%d0%bd%d0%b0-%d1%8e%d0%b3/", "text": "“Гларусите са на изчезване, сезонът на платената любов е пред провал”, коментират морските стражи Пълно е с млади момичета, които безсрамно се натискат по хавлиите Хотелите в Златни пясъци са претъпкани с млади чужденци – фенове на т.нар. АСО-туризъм (алкохол, секс, опиати) Слабият сезон подмина проститутките на Север. По курортите има доста по-малко семейства с деца, но младежката публика е налице, а точно тези клиенти най-често търсят платена любов. Заради солидните намаления на пакетните почивки още от юни част от хотелите в Златни пясъци са претъпкани с млади чужденци – фенове на т.нар. АСО-туризъм /алкохол, секс, опиати/. Има избор, предлагането е в широк диапазон за всеки вкус и джоб. На Златните обикновено жриците работят в еротични клубове с консумация. Тарифата е около 100 лв. за сеанс, а за цяла нощ скача тройно и четворно според уговорката. В най-елитните хотели пък важи по-дискретна практика – гостите си поръчват момичета по каталог срещу цена по договаряне, която може да достигне 500-600 лв. 10 пъти по-евтини са услугите в т.нар. масажни студия в града, а на дъното по цени са магистралките. Наредените по шосето за Бургас край Приселци и стария път за София до Побити камъни жрици искат по 30 лв. за сеанс, а френската любов върви с 5 лв. по-малко. Тази година на плажа гъмжи от джендъри. Пълно е с млади момичета, които безсрамно се натискат под хавлиите. Какво да правят проститутките? Те вече са в нафталина. Това разкри за “Труд” познавач на най-древната професия в курорта Слънчев бряг и коментира, че нещата в лятната любов са се обърнали и са претърпяли пълна промяна. Спасителите по вишките разказват, че направо ги е срам да гледат какво става наоколо. “Гларусите са на изчезване, а проститутките нямат никакъв пазар. Сезонът на любовта е пред провал”, коментират морските стражи. В миналото са напъните на проститутките по Южното Черноморие да си правят силикони, да имат по- младежко облекло, за да минават за ученички и да вдигат тарифата, да се изрусяват или да се потъмняват, за да изглеждат по- екзотично или пък да си слагат сини лещи- за дълбок и интелигентен поглед. На шосето, до някой храст в жегата, обикновено по къси панталони – такава е съдбата на жриците този сезон. Цяла зима те са следили прогнозите за слаб сезон, и явно са взели своето решение. “Истината е, че опитните проститутки се изнесоха за Германия още преди три години”, разказа пред “Труд” човек от туристическия бранш.- “Бях свидетел как с два самолета, упражняващи занаята знойни българки, заминаха, защото там щели да печелят много повече. Ние си ги познавахме, дори една сподели, че оттук нататък на нашето море, особено в плейбой баровете, ще е само “люпилня” на кадри”, обяснява нашият източник. И коментира, че още същия сезон цената на услугите- 100 евро на сеанс паднала драстично, защото дошли млади и неопитни момичета, предимно ромки от вътрешността на страната. Сега обаче дори и такива се намират само тук- таме по шосетата. Тарифата им си била направо смешна – почвала от 10 до 50 лева.   Съдът ги наказва за неморални доходи  През последните месеци няколко магистралки на 40-42 години от района на “Крушките” край Варна бяха наказани от Районния съд с глоби от 400 до 1000 лв. заради получаване на доходи по неморален начин. И трите бяха хващани многократно на калъп с клиенти в храстите и предупреждавани с протокол от полицията, преди да стигнат до съда. Тъй като няма закон срещу проституцията, жриците ги лови т.нар. член “безделничество”, но трябва да ги заловим поне 3 пъти, за да стигнат до съд, коментират редови полицаи. Според тях това лято по пътищата липсва обичайният наплив от гастрольорки. Вероятно заради новината, че сезонът е слаб повечето са тръгнали на гурбет, но пък местните – от селата край Варна, са на линия и обхващат целия периметър.   Платената любов в Гърция е законна, жриците внасят данъци Всяка седмица минават на контролни прегледи Атина,  Бойка Атанасова, наш кореспондент В Гърция проституцията е разрешена със закон за лица над 18 г. и се контролира чрез Наказателния кодекс и Закона от 1981 г. за предпазване от венерически болести и сродни въпроси. В страната има две категории проститутки – работещи в публични домове и на улицата. Всеки може да упражнява тази професия, като за целта е необходимо да обяви в данъчна служба, че работи това, да издава касови бележки на клиентите и да си плаща данъците. Жените, които работят в официалните публични домове, се задължават всяка седмица да посещават лекар за контролни прегледи. Според нормативната уредба публичните домове трябва да се намират на разстояние най-малко 200 м от училища, църкви, детски площадки.  Това, което строго се забранява от закона, е сводничеството. През последните две десетилетия обаче нелегалната проституция процъфтя и се превърна в бомба със закъснител, известна на всички компетентни органи, които губят астрономическа сума от данъци и такси.   Ахмед Доган през 1992 г.:  Предвиждаме публични домове до казармите Първи поискаха Закон за проституцията още през 1992 г. от ДПС. Мотивите бяха, че дейността е извън всякаква правна и данъчна база. Почетният председател на ДПС Ахмед Доган мотивира предложението така: “… този занаят ще могат да практикуват момичетата, навършили 18-годишна възраст. Ще има постоянен лекарски надзор, проституиращите ще могат да си създават свои профсъюзи и по този начин да се избавят от терора на сводниците. Не е без значение и това, че ще спечели финансовият министър Иван Костов. Определени отчисления ще има и за неговото министерство. Предвиждаме публични домове да се изграждат до казармите, затворите, като сме уверени, че ще намалеят и издевателствата… ”   Доц. Д-р Мариана Трашлиева:  18 заболявания се предават по полов път “Повече от 20 години алармирам за необходимостта от легализирането на проституцията в България. Уличните проститутки представляват опасност както за себе, си така и за хората, които ги ползват за секс, защото те не подлежат на регламентиран медицински контрол”, обяви пред „Труд“ доц. Д-р Мариана Трашлиева, основател и дългогодишен ръководител на Катедра по дерматология и венерология на МУ, Плевен.. Тя припомни как още в социалистическите времена с помощта и съдействието на милицията е въведен контрол на магистралните проститутки в плевенския регион. Правели прегледи на момичетата, изследвали ги и ги лекували доброволно, защото рисковете са от полово предаваните болести са цял списък от 18 заболявания. Затова държавата трябва да регламентира най-древната професия по начин, който да гарантира здравето на проститутките и редовното им медицинско наблюдение и контрол. “Аз лично гледам на проституцията от психологическа от социалната и страна. Убедена съм, че има мъже, които биха могли да решат част от своите проблеми в контакт с интелигентни проститутки”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Любовният бизнес цъфти на Север, на Юг – джендъри на плажа"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b0%d1%82-%d0%b2-2/", "text": "Заместник министър-председателят по обществения ред и сигурността и министър на отбраната и председател на Националната комисия за борба с трафика на хора Красимир Каракачанов подписа днес в Охрид Протокол за сътрудничество между правителствата на Република България и Република Северна Македония в областта на борбата срещу трафика на хора. От страна на Република Северна Македония документът бе подписан от Оливер Спасовски – заместник министър-председател и министър на вътрешните работи. Протоколът предвижда обмен на информация и сътрудничество при подпомагане жертвите на трафик, съобщиха от правителствената информационна служба. Подписването стана по време на официалното посещение на вицепремиера Красимир Каракачанов в Република Северна Македония по покана на неговия колега Оливер Спасовски. „Протоколът е поредното споразумение между двете страни след подписване на договора за добросъседство през 2017 г. Трафикът на хора е една тема, по която европейските институции не само говорят, но и много вършат, защото това е едно от престъпленията срещу личността“, каза пред журналисти вицепремиерът Красимир Каракачанов. Той припомни, че и до сега е имало сътрудничество в същата област между двете страни, като то е било основно по линия на министерствата на вътрешните работи. Вицепремиерът Красимир Каракачанов потвърди българската позиция в подкрепа на членството на Република Северна Македония в НАТО и Европейския съюз (ЕС). Българският вицепремиер смята, че още през есента ще имаме добри новини за Република Северна Македония по отношение на нейното европейско членство – започване на преговори. По думите му това е един процес, който ще продължи във времето, но много ясно ще очертае пътя на страната и нейната интеграция в европейската ценностна система и европейското семейство. Вицепремиерът Красимир Каракачанов подчерта, че България не се отказва да подпомага всички държави от Западните Балкани по пътя им за членство в НАТО и ЕС: „Това е наша политика с ясното разбиране, че когато сме едно голямо семейство, когато изповядваме обща ценностна система, когато имаме общи икономически интереси, ще бъде направена крачка за преодоляване на всички онези проблеми, които са ни разделяли десетилетия“.  Вицепремиерът Каракачанов подчерта, че и правителството на Заев, и правителството на Борисов са направили за последните две години повече, отколкото всички останали правителства на двете страни за последните 20 години. Каракачанов беше категоричен, че в лицето на българското правителство Република Северна Македония има приятел, партньор и фактор, който ще подпомага желанието й за европейска интеграция. В българската делегация в Охрид участваха още заместник-министърът на правосъдието и заместник-председател на Националната комисия за борба с трафика на хора проф. Николай Проданов, Камелия Димитрова – секретар на Националната комисия, Ангел Ангелов – посланик на Република България в Република Северна Македония.  По време на посещението бе проведена и среща с делегацията на Република Северна Македония, водена от Оливер Спасовски – заместник министър-председател и министър на вътрешните работи. В нея бяха включени държавният секретар Магдалена Несторовска, Сашо Тасевски – директор на Бюрото по обществена сигурност.", "date": "2019.07.23", "title": " България и Македония ще сътрудничат в борбата с трафика на хора"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d1%81%d1%82%d0%be%d0%b5%d0%b2-%d0%b2%d0%b0%d0%bb%d1%83%d1%80-%d0%b5-%d0%bf%d0%be-%d0%b2%d0%b0%d0%b6%d0%b5%d0%bd-%d0%be%d1%82-%d0%bc%d0%b0%d1%80%d1%81%d0%b5/", "text": "Стойчо Стоев, треньорът на „Лудогорец“, заяви, че исландският „Валур“ е по-важен за тима, отколкото сагата с Марселиньо. Футболистът бе изваден от първия отбор след изцепката му в реванша срещу „Ференцварош“ (2:3) в първия квалификационен кръг на Шампионската лига. Бившият български национал бе сменен в течение на мача, а на излизане от терена се усмихваше ехидно към треньорската скамейка на своя тим. В последствие Марселиньо остана без картотека за следващите два мача в турнирите. „Той е извън отбора – лаконичен бе Стоев. – Имаме мач с „Валур“, който е по-важен от Марселиньо. Рано е още да кажа кой ще го замени, тъй като имам доста състезатели. Аз съм треньор, който дава възможност на всеки един футболист да покаже, че не случайно е в „Лудогорец“. Няма никакво съмнение, че се изправяме срещу нашия противник, за да го отстраним“. Турският вестник „Фанатик“ твърди, че голмайсторът на тима Клаудиу Кешеру е пред трансфер в „Трабзонспор“. Отборът е готов да изпълни желанието на румънския футболист и да му предложи заплата от 1,2 милиона евро годишно. Нападателят влезе в последната година от своя договор с „Лудогорец“. „Трабзонспор“ е готов да плати 500 хиляди евро на българския клуб за 32-годишния таран. Румънският национал има 105 гола във всички турнири с екипа на „Лудогорец“.  ", "date": "2019.07.23", "title": " Стойчо Стоев: „Валур“ е по-важен от Марселиньо"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d1%81%d0%bc%d1%8f%d1%82%d0%b0%d0%bc-%d1%87%d0%b5-%d1%85%d0%b0%d0%ba%d0%b5%d1%80%d1%8a%d1%82-%d0%bd%d0%b5-%d0%b5-%d0%b4/", "text": "В момента се извършва претърсване в офиса на фирмата. Това заяви пред журналисти главният прокурор на Република България Сотир Цацаров във връзка с кибератаката, извършена срещу НАП преди дни. „Претърсването е със съдебно разрешение. Само със задържане на извършителя ние няма да решим проблемите“, обясни Цацаров. Според него Кристиян Бойков, който е заподозрян за кибератаката срещу НАП, не е действал сам. „С помощта на доказателства, експертизи и анализите на служителите на отдел „Киберсигурност“ на ГДБОП ще се докаже истината. Моето и на колегите мнение е, че този младеж не е сам. Първоначалното убеждение бе, че той е самотен играч, тръгнал срещу системата. Че просто е искал да докаже дали е ефективна, но сега вече не сме сигурни в това“, заяви Цацаров. Хакерската атака срещу НАП идва от България, за чужбина и дума не може да става, категоричен е главният прокурор. „Всичко това, руски хакери, това е начална маскировка за създаване на съответна начална версия, която да раздуе нещата в повече и повече. Да говорим за чужбина, за руски хакери, свобода за Асанж, звучи благородно, но не е това истината“, подчерта  Цацаров. Според него целта на атаката ще стане ясна. Във връзка с търсеното му ЕГН при хакерската атака срещу НАП, Цацаров отговори:  „След като са били търсени, от доказателствата по делото е ясно, че са били събрани в един файл, наречен „Търсене за Бивол“. Проблемът не е в това, че са били търсени от моя гледна точка. Проблемът е изтеглянето на цялата база данни, целите, за които тя е реализирана, това изтегляне и факта, че немалка част от базата данни все още е разполагаема. Лично не мога да кажа, че е станала кой знае каква трагедия с оглед моето ЕГН. То е известно и не виждам какво може да се намери“, каза Сотир Цацаров. „Това, че някой събрал моето ЕГН в търсене за „Бивол“ не е проблемът в момента“, посочи още главният прокурор. Според него, някои от данните като тези от НАП са били изтегляни, реализирани и пускани в публичното пространство, за да се търси определен ефект, който може да бъде и политически. На въпрос дали има обвързаност между издигането на кандидатурата за главен прокурор и хакерската атака срещу НАП, той отговори: „Не, не мисля, че има такава. По същата логика може да попитате има ли връзка между искането за оставка на Христо Иванов и тази атака. Едното е нещо, което е мислено и правено, а другото е нещо, което е повтаряно сума пъти досега“, каза Цацаров. Очаквам тези дни предложението на наблюдаващия прокурор по обвинението срещу Елена Йончева – при положение, че то постъпи ще се съобразя с правилата в ЕП и естествено ще поискам имунитета, коментира също главният прокурор Сотир Цацаров. Той уточни, че наказателното производство срещу Йончева към момента е спряно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Сотир Цацаров: Смятам, че хакерът не е действал сам при атаката срещу НАП\t"}
{"url": "https://trud.bg/%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-%d0%bf%d0%bb%d1%83%d0%b2%d0%b0%d0%bd%d0%b5-%d1%80%d0%b5%d1%88%d0%b0%d0%b2%d0%b0-%d1%81%d1%8a%d0%b4%d0%b1%d0%b0%d1%82%d0%b0/", "text": "Допълнително плуване ще реши дали Антъни Иванов ще продължи на финал на 200 м бътерфлай на световното по плуване в Куанджу (Република Корея). Българинът и унгарецът Тамаш Кендереши, бронзов медалист от олимпиадата Рио 2016, стартираха в различни полуфинални серии, но дадоха равни времена – 1:56,25 мин. Битката между двамата за решителното осмо място ще бъде утре, а по-късно е и надпреварата за медалите.  С най-добър резултат за финала се класира Кристоф Милак (Унгария) – 1:52,96 мин.  На мондиала преди 2 г. Антъни завърши осми в дисциплината.", "date": "2019.07.23", "title": " Допълнително плуване решава съдбата на Антъни за финала"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%be%d0%b1%d0%bb%d0%b0%d1%81%d1%82/", "text": "Бедствено положение е обявено в цялата Област Русе заради разпространението на африканска чума по свинете. Във връзка с обявените първично възникнали три броя огнища на болестта Африканска чума по свинете в с. Пет кладенци, с. Ценово и в свинекомплекса в с. Николово, на основание чл. 50 (1) от Закона за защита при бедствия и плана за борба с особено опасни заразни заболявания, областният управител на област Русе обявява бедствено положение за цялата територия на областта“, гласи съобщението, публикувано на сайта на областната администрация. Със съдържанието на заповедта може да се запознаете на   на Областна администрация – Русе в раздел „Важни съобщения“.", "date": "2019.07.23", "title": " Обявиха бедствено положение в Област Русе заради чумата по свинете"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b0%d1%82%d0%b0-%d0%ba%d0%be/", "text": "Председателят на парламентарната Комисия по културата и медиите Вежди Рашидов се срещна днес с главния прокурор Сотир Цацаров. На работната среща Вежди Рашидов сподели идеите си за законодателни инициативи, свързани с борбата с трафика на артефакти и с фалшификатите на произведения на изкуството, както и с посегателството върху паметниците на културата. Този процес може да бъде ефективен само с общите усилия на оторизираните институции и в тясно взаимодействие със страните членки на ЕС. Г-н Рашидов посочи, че е срещнал подкрепа за това по време на срещите си в германския Бундестаг и в Камарата на депутатите в Рим в края на миналия месец. Европа се безпокои също от разрастващия се проблем с фалшивите новини и тази тема ще продължи да бъде във фокуса на вниманието на европейските страни. От своя страна главният прокурор Сотир Цацаров предложи експертно участие на прокурори във връзка с изменения в чл. 278 б¹ в Наказателния кодекс с оглед предизвикателствата при разследването на престъпленията, свързани с културните ценности.", "date": "2019.07.23", "title": " Председателят на парламентарната Комисия по културата и медиите Вежди Рашидов се срещна днес с главния прокурор Сотир Цацаров"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d0%be%d1%82%d0%b1%d1%80%d0%b0%d0%bd%d0%b0-%d0%bd%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b7%d0%b0/", "text": "Апелирам за държавническо мислене – ще свикам извънредно заседание на Комисията по отбрана в сряда и ще помоля да разгледаме ветото за F-16 в петък в зала. Това каза председателят на Комисията по отбрана и депутат от ГЕРБ ген. Константин Попов по повод   върху договорите за F-16. „Според мен трябва да действаме енергично, знаем отношението на всеки един по този въпрос. Ще свикам и ще има извънредно заседание на Комисията по отбрана в сряда и ще помоля председателката на Народното събрание да разгледаме отново в пленарна зала в петък като първа точка. Сигурен съм, че народните представители ще проявят мъдрост. Нека да обсъждаме, нека да говорим по същество, но в края на краищата да гласуваме за бъдещето на ВВС, на армията, за сигурността ни като държава и за авторитета ни като такава“, каза още ген. Попов. На въпрос дали може ветото да забави процедурата по превъоръжаване, Попов отговори: „Ако ние преодолеем ветото, както смятам, че ще стане, защото вярвам в народните представители, това няма да забави процедурата. Разбира се, президентът е в правото си да наложи вето и на закона за промяна на бюджета и на закона за ратификация на рамковото споразумение за индустриално сътрудничество. Смятам, че тук ще се прояви достатъчно мъдрост, отговорност и в края на краищата всички ще се поздравим с един успешен договор, който гарантира сигурност“, допълни още ген. Попов. Попитан дали вижда скрити мотиви, ген. Попов поясни, че не може да коментира това нещо. „Сигурен съм, че президентът ще даде обяснение, ще влезе в подробности, защото мотивите са две страници и ще има повече конкретика“, коментира още ген. Попов.", "date": "2019.07.23", "title": " Комисията по отбрана на извънредно заседание след ветото на Радев за F-16"}
{"url": "https://trud.bg/%d0%bd%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "Антон Велков е новият помощник-треньор в националния отбор на България. Опитният специалист влиза в щаба на Красимир Балъков, след като по-рано тази година Йончо Арсов напусна „лъвовете“, за да поеме школата на „Левски“. В същото време Станислав Генчев, помощникът на Бала в „Етър“, прие офертата на „Лудогорец“. Велков запоследно бе начело на „Локомотив“ (София) в най-трудния период на клуба. Именно той води „железничарите“ в Окръжната група, след като клубът бе взет от Иван Василев. През годините Велков е работил още в „Миньор“, „Марек“, „Черноморец“ и „Видима-Раковски“. Водил е „Локо“ (София) и в елита.", "date": "2019.07.23", "title": " Нов треньор в националния"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-12/", "text": "При деполитизирана армия, как политическо лице ще бъде назначено за началник на военното разузнаване, при това на бойно поделение, макар и в мирно време Турция не се поколеба да купи от Русия зенитни системи С-400. В резултат САЩ ги отрязаха от модерните изтребители F-35. Как се развиват нещата при нашите югоизточни съседи. И какви послания се изпращат към съюзниците в НАТО, включително и към България. По тези и други въпроси на международната сигурност разговаряме със Симеон Николов. – Докато България на всяка цена, даже прекалено висока цена, е готова да придобие американски изтребители, Турция упорито отстоява сделката с Русия за ПВО-системата С-400, с риск да влоши отношенията си със САЩ и да загуби участието си в проекта за F-35. Какво е вашето обяснение, господин Николов?  – Причините Турция да защити покупката на С-400 се коренят най-вече в стремежа u да се превърне в независим и незаобиколим фактор и нещо много повече от регионален лидер с многовекторна геополитика и нарастващо влияние. Както при преговорите първо със САЩ за системата „Пейтриът“, така и след това с Русия за С-400, турската страна искаше да придобие правото върху технологиите и започне собствено производство. Целта на Турция е да сведе зависимостта си от чуждо въоръжение, която сега е 35%, до нула през 2023-а. През 2021 г. ще започне производството на ракети с далечен обсег на действие, което даде повод на наблюдатели във Великобритания и Германия да изразят очаквания за една бъдеща „агресивна Турция». А само преди три седмици на авиошоуто в Bourget представи перспективния лек изтребител Turkish Fighter. Не са тайна и желанията на Анкара да придобие ядрено оръжие. – Защо не се случи сделката за „Пейтриът“?   – Докато САЩ отказаха достъп до технологии и дори вдигнаха цената на „Пейтриът», Русия даде шанс засега поне за съвместно производство на С-400. Немаловажен е и фактът, че все пак системата С-400 е най-добратао в света и е необходима за да „покрие» някои периметри в Източна Турция и Източното Средиземноморие. Предположението, че Ердоган го прави от страх, защото през 2016 г. превратаджиите вдигнаха във въздуха F-16 от военно-въздушната база в Мюртед срещу него и му трябва система за ПВО, не е сериозно, но може да има някакво третостепенно значение. – Единствено фактът, че С-400 са руско производство ли дразни Вашингтон?  – Реакцията на САЩ не е само заради риска радарите да разкрият уязвими точки в електрониката на самолетите F-35. Редица страни в региона на Близкия Изток и Азия също заявяват интерес към тази руска система, а това ще промени коренно баланса на силите и оперирането на американската и израелска авиация и евентуални ракетни удари от американски самолетоносачи. Ако се случи обявеното от САЩ изваждане на Турция от проекта за самолета F-35, от което Анкара ще загуби не само предплатените 1,4 милиарда долара, но и прекратяване производството на 935 части за самолета от 27 турски фирми, Русия u предлага вече своя самолет Су-35. – Какво цели Ердоган с този ход?  – Турция ще продължи да се позиционира между НАТО и Русия, защото вижда изгода в участието си в Алианса, което се изразява в заемането на командни и управленски длъжности, в достъпа до съвременни технологии и военно обучение. Тази взаимна изгода между НАТО и Турция позволява размяна на условия и търсене на компромиси. Със сигурност Турция ще продължи да повишава цената си за участието си във военния съюз. – Като стана дума за НАТО, какво се случва в една българска натовска служба, каквато е Служба „Военна информация“?  – Да. – Какви са причините за последните събития в нея и евентуалните последствия върху нейната дееспособност и авторитет сред партньорите ни от НАТО?  – Поводът за обвиненията към двамата последни директори на Стратегическото военно разузнаване – кой подписва допуска до секретна информация при наличие на собствена служба за сигурност и регламентирани в Закона за военното разузнаване задължения, бе твърде неубедителен, дори да има известна непълнота в Закона. Този факт и последвалите намеци за възможни други „престъпления“, както последвалото разгръщане на кампанията със стари и несъстоятелни идеи за обединение с външнополитическото разузнаване и внесеното в парламента предложение за промяна на Закона, за да може да се назначи цивилно лице, пораждат основателни подозрения, че отново за пореден път се прави опит за дискредитиране на Службата с цели, нямащи нищо общо с предмета на обвинението. Изглежда, че има и политически натиск върху министъра на отбраната, който ще „запази“ генерал Ангелов, назначавайки го в кабинета си. Логично се появиха разсъждения върху очакването на стола да седне назначеният през миналата година четвърти зам.-директор на службата, но идващ от ДАНС, за който се твърди, че е лансиран от една политическа сила. Преди 1989 г. Държавна сигурност не успя да превземе Стратегическото военно разузнаване, защото дългогодишният му началник генерал Васил Зикулов го опази от подобни посегателства, но сега, след 30 години „фасадна демокрация“ изглежда е застрашено от по-зловредно обсебване и дори ликвидиране, което би било и антинатовска стъпка, защото Военното ни разузнаване се ползва с авторитет в НАТО и ЕС и се е доказало, особено когато става дума за Близкия Изток и Балканите и участията му в мисии. Оценките за работата му са много високи. За двамата последни директори – също. Разузнаването обича тишината. Всяка публичност се отразява пагубно върху работата му. Още повече пък с обвинения, подронващи авторитета и доверието. Не само всеки бъдещ кандидат за привличане в разузнавателна дейност би се поколебал да сътрудничи. Такива сътресения не може да не се отразят и на сътрудничеството ни в НАТО. Германското разузнаване например, преди 2 години прекрати предоставяне на информацията по Сирия за Турция. – Защо е този непрекъснат стремеж да се обединят двете разузнавания под една шапка?  – Относно старата и провалена вече веднъж идея за сливане на разузнаванията: Военното ни разузнаване е част от въоръжените сили и осигурява войските и контингентите ни в мисии в чужбина. Евентуалното разкъсване на тази връзка, прехвърляйки го към цивилна служба, е един абсурд. Директор от външно-политическото разузнаване ли ще определя задачите на военните и нуждите на Армията? Относно взетото на първо четене решение на НС за назначаване на цивилно лице: Такъв абсурд е и идеята цивилно лице да заеме поста директор, което вече веднъж се случи за няколко месеца. При деполитизирана армия, как политическо лице ще бъде назначено за началник, при това на бойно поделение, макар и в мирно време. Как един костюмар ще се появи на срещата на началниците на военните разузнавания – генерали в Брюксел и каква компетентност ще има по обсъжданите военни въпроси, операции и т.н.? Нали Йордан Бакалов, назначен всъщност, за да извади на светло досиетата на чужденците – агенти в нарушение на Закона, с което станахме уникални в света, след първата такава среща с генералите в Брюксел си подаде оставката? Кога и как този нов началник, цивилно лице, ще овладее професията на разузнавач и професията на военен, на генерал с две военни академии?! Защото от него ще се иска да взема решения, от които зависи живота на хора! Ако гласуваната на първо четене промяна в Закона се аргументира с това да може да бъде назначен пенсиониран военен, това не е ли също уреждане на нечие протеже? Някои български политици се главозамаяха в обсебването и противоборствата, но това е ужасяваща безотговорност към националната сигурност и абсолютна некомпетентност! А грозният начин по който става това, хвърля петно върху цялата управленска и правна система в България. Вместо за тези махленски политичеки подходи би трябвало да говорим за бъдещето на военното разузнаване, за изкуствения интелект в негова полза, за нови способи за прогнозиране на бъдещи събития, за усъвършенстване механизмите за вземане на решения и т.н. – И да спорим, и да не спорим, решението на Народното събрание по проекта за нов тип боен самолет е факт. Какви са поуките за модернизацията на армията и държавната политика в сферата на сигурността?  – Когато превъоръжаването няма алтернатива, а техническите параметри и оперативни възможности на многоцелевите бойни самолети днес са сравнително близки, най-важно е изборът да отговаря на националните интереси, съюзнически ангажименти и финансови възможности на държавата. Като ръководител на първия проект „многоцелеви изтребител“ в периода 2006-2008 г., когато стигнахме до предпоследната му фаза и имахме избора между 7 самолета, правя извода, че от особено значение е приемствеността на правителствата, защото през 2019 г. със смяната на управлението бяха спрени всички проекти, а капиталовите разходи – сведени до няколко процента. Вторият извод е, че модернизацията трябва да протича едновременно в трите вида въоръжени сили, а не както сега, на парче и за сметка на проектите за нова бронирана машина на пехотата и нов многоцелеви кораб, които се отлагат за следващата година заради огромния разход за F-16. Третият извод е, че e необходим дългосрочен финансов план съгласно графика на модернизационните проекти, чието изплащане да се извършва в рамките на 7-10 години, каквато е международната практика и независимо от това, какво правителство е на власт. Това ще се постигне вероятно след предстоящия Стратегически преглед на отбраната и приемане на План за развитие на въоръжените сили до 2026 г. – И все пак… поуките?  – Поуките от сегашния, трети поред опит за реализация на проекта и от една неизгодна сделка се свеждат първо до неспособността да се проведе съдържателен дебат, без политизиране на въпросите за сигурността и отбраната и като се зачита за водеща военната експертиза. Предопределеният избор бе резултат от две събития, след които опозицията в парламента нямаше полезен ход: създадената през 2017 г. Временна парламентарна комисия за проверка процедурата за избор на нов тип боен самолет, всъщност с цел атакуване на президента и заради опасенията на лобито на F-16, че според протокола този самолет изпада от класацията, а в края на 2018 г. – грубото нарушаване на процедурата и пренебрегване на 4 от общо 7 критерия, за да бъде наложен определен тип боен самолет, гласувано от НС на 16 януари 2019 г., което носеше щети на имиджа на България и не изключва и предстоящи съдебни дела. След тези две събития бе ясно, че самолетът ще бъде F-16. САЩ не настояват просто за едни машини, те винаги търсят стратегическо влияние. Така в Турция офицерите от ВВС за разлика от тези от СВ бяха силно проамерикански ориентирани, до опита за преврат през 2016 г. Колкото до отношението на политическите сили към проекта, според школата Дзен, който се притеснява, значи живее в бъдещето, който е спокоен, значи живее в настоящето. Отговорността е и на двете страни. Лобистите жонглираха с неистини и сменяха аргументите си, а опозицията бе пасивна и не противопостави навреме задълбочена експертиза. Оттук нататък аргументи за отлагане на проекта и популистки изявления за недофинансирани други сектори имаха отрицателен ефект, защото не е отговорно да отложиш с още 2 години решението, но да си си сложил метална врата на апартамента и да си мълчиш за онези над 10 млрд., които не влизат в бюджета, но не укриването на тези финансови потоци, а самолетите да са ти виновни. А липсваше въобще аргумент за предстояща световна рецесия и дори криза, която силно ще свие финансовите ни възможности през следващите години. – Защо в нито един дебат не се цитира каква е военната експертиза?  – Грозният и циничен опит след решението на парламента да се прехвърли отговорността върху военните, въпреки че се знае за подписите на някои от тях „с особено мнение», подсказва, че самите управляващи съзнават стореното под натиск и се опитват да се застраховат. На второ място бих поставил неспособността да се преценят последствията и зависимостите. Военните са наясно, че при такава висока чувствителност на F-16 към пистите, единственото летище за дислоцирането им е „Граф Игнатиево“. Изискването при непосредствена военна обстановка авиацията да бъде разсредоточена на други летища, не може да бъде изпълнено. А други типове самолети могат да кацат и излитат дори от пътни магистрали. Предвид на това, че цената на един самолет е едва 30-40% от общата сума за покупка и подръжката му, трябваше да се прецени, можем ли да си позволим експлоатацията на F-16, която е много по-скъпа от тази на други самолети. Освен това, не бе взет под внимание опита на други европейски страни, които предупреждават, че всяко надграждане се определя по обем и време основно от американците, а не от европейците; че получават достъп само до половината от резултатите от тестването на ракетите и техниката в САЩ; че в някои случаи комплексът компютърна техника за авиониката и системата за управление на огъня е отчасти запечатана и недостъпна за европейските специалисти по софт- и хардуер. Тя се обслужва от специалисти от Калифорния; че всяко прехвърляне на оборудване за ремонт и контрол струва над 30 млн. Най-същественото обаче е, че САЩ не предлагат значим офсет (компенсация), който при други страни достига 100% от цената на сделката. Некоректно е българският министър на икономиката да говори за бъдещо традиционно индустриално сътрудничество, което няма нищо общо с безвъзмездното построяване на цял завод например от Швеция в Унгария, закупила „Грипен». Тъй като преди години върху мен се изсипа гнева на представители на западноевроепйски страни, когато им съобщих, че подкрепяме американския проект за транспортна авиация, мога да си представя реакциите и сега, когато очакваме финансиране на проекти по линия на Общия фонд на европейската военна индустрия: „Ние ви приемаме в ЕС и предоставяме средства, а вие подхранвате американската икономика!“. Нашият гост  Симеон Николов е директор на Център за стратегически изследвания в сигурността и международните отношения. Бивш зам.-министър на отбраната, главен експерт в Администрацията на президента, дългогодишен дипломат, член на УС на БДД, основател и главен редактор на издание за анализи в сигурността и международните отношения.", "date": "2019.07.23", "title": " Експертът по международна сигурност Симеон Николов пред „Труд“: Турция става незаобиколим фактор в геополитиката"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-%d1%82%d0%be%d0%b2%d0%b0%d1%80%d0%b5%d0%bd-%d0%ba%d0%b0%d0%bc%d0%b8%d0%be%d0%bd-%d0%b1%d0%bb%d1%8a%d1%81%d0%bd%d0%b0-%d1%81%d1%82%d0%b0%d1%80%d0%b8/", "text": "Шофьор на товарен автомобил блъсна старица, докато извършва маневра на заден ход. Пострадалата пешеходка е на 81 години. Приета е в областната болница с фрактура на бедрената кост, съобщиха от полицията в  Сливен. Сигнал за произшествието в кв.“Клуцохор“ е получен около 15,50 ч. на 22 юли. Пробата за алкохол на 27-годишния водач е отрицателна. Води се досъдебно производство.", "date": "2019.07.23", "title": " Шофьор на товарен камион блъсна старица при маневра на заден ход"}
{"url": "https://trud.bg/%d0%ba%d0%be%d1%80%d1%83%d0%bf%d1%86%d0%b8%d1%8f-%d0%be%d0%b1%d0%bb%d0%b5%d1%87%d0%b5%d0%bd%d0%b0-%d0%b2-%d1%82%d0%b5%d0%ba%d1%81%d1%82%d0%be%d0%b2%d0%b5-%d0%be%d1%82-%d0%b7%d0%b0%d0%ba%d0%be%d0%bd/", "text": "Акция на Специализираната прокуратура. Шеф от автомобилната администрация – бившата ДАИ, е изведен с белезници от кабинета му. Обискирани са жилища, отворени са банкови касети, откъдето са извадени купчини с пари. Задържани са и служители от по-долни нива и областни управления. Всички те са обвинени за участие в организирана престъпна група, създадена с цел да получава подкупи. 4-5 такива съобщения можете да прочетете за последните няколко години, а ако ви интересува –  да следите и новини от хода на делата, които се водят срещу бандите от началници и инспектори от тази служба към министерството на транспорта. Но независимо от обвиненията или присъдите, които заслужават въпросните банди от ДАИ, нека да кажем – не те са виновни за съдържанието на законите и подзаконовите нормативни актове, в чиито редове и между редовете са записани лобистки и корупционни правила. Търси ли някой отговорност, включително и наказателна, от министри, депутати и назначени от тях експертни и работни групи, ако предлагат или приемат престъпни правила. Не сме чули спецпрокуратурата да е започнала подобни разследвания. А има защо, особено след като се прочетат в пакет и трите проекта на закони, на които трябва да се раздели сега действащият Закон за движение по пътищата (ЗДвП). Последният от тях –  , бе публикуван в края на миналата седмица. Още от 2017 г. тези три правни явления се подготвяха от работна група в МВР и министерството на транспорта, по-тайна от масонско общество. И има защо – в последния трети проект направо се вижда, че членовете на тази организирана работна група май са взели капаро. В по-голямата си част той е написан в интерес на различни фирми – на вносители на автомобили, които имат сервизи за гаранционно обслужване, на дружества, вложили много пари в пунктове за Годишни технически прегледи или за оценка на системи, компоненти и модификации на автомобили, на такива, създали огромни бази за ремонти, разфасоване, търговия с нови и употребявани авточасти. Отвсякъде има да текат такси „спокойствие“, защото на света няма предприемач, който иска да бъде проверяван, или поне да не го проверяват без предупреждение. Още в първите години след 10 ноември 1989 г. управниците повтарят като в транс, че ще намалят лицензионните режими. Кълнат се, че ще забранят на разни фелдфебели да правят хората на маймуни, докато им регистрират колата, или им издадат някакъв талон и им сложат номера – услуги, които нашите събратя от Европейския съюз получават по пощата. Знаят ли нашите връстници от градовете в Испания, Франция или Великобритания къде се намират офисите на служби като българските ДАИ и КАТ. Как да им обясним, че ходим по тези места както Индиана Джоунс ходи в Храма на обречените – готов всеки момент да му изтръгнат сърцето. И какво стана – в проекта на Закон за превозните средства цъфнаха чисто нови регламенти за дейността на автосервизите и за търговията с части втора употреба. За по-приемливо от публиката ги наричат регистрация, а не лицензиране. Но в административно-наказателните разпоредби има такива глоби и/или имуществени санкции, че това не е само лицензиране, а произвол и рекет. 5000 лв. е обичайната санкция, ако се откаже достъп на контролния орган – разбирай инспектори от ДАИ, полицаи от КАТ, общинари и чиновници от Комисията за защита на потребителите. Чакайте бе, братя, това е частна собственост! Имате ли разрешение от съда? Нито в гаража, нито в автоморгата се крие агент на КГБ, на ЦРУ, или джихадист от „Ислямска държава“. Но не – нашият контролен орган трябва да влезе, да се настани като бей, а стопанинът да му слугува и да поднесе подкупа на тепсия. Ето това се чете между редовете на публикувания за обсъждане проектозакон. Подобни корупционни и лобистки текстове има и в другите два проекта. Щом е така, по-добре изобщо се откажете да разделяте добрия стар ЗДвП. Че току-виж, докато трите закона бъдат приети, вземе че бъде криминализирано участието в организирани работни групи, които подготвят корупционни норми. Защото не само заради дребните риби от КАТ и ДАИ в България е високо усещането за корупция.   Отровата отива до министъра И ако толкова е възмутителна тази корупция, свързана с шофьорите, пътищата и автомобилите, то е защото тя наистина убива. И не първа Корнелия Нинова се е сетила за тази фраза, че да я включи в репертоара си. Във в. „Труд” я пишем поне от 20 години. Така беше и при „реалния социализъм”, така е и днес. В средата на 80-те, когато карах шофьорски курсове, инструкторът ми се беше вбесил, че от ДАИ му искат по 5-6 лв. на кандидат за книжка, за да не късат на изпита. Можеше да мине и без пари, но ако осигури някоя дефицитна стока – цветен телевизор, холна гарнитура, уиски, шоколади и „западни цигари”. „Отивам в „Кореком“ и купувам галон уиски, – говореше възмутено преподавателят по авто-мото. – Сипвам вътре отрова и го давам на комисията от ДАИ. Ще видиш – след една седмица ще пукне и министърът на транспорта. Защото те там си отливат и предават рушвета по-нагоре“, горещеше се инструкторът.", "date": "2019.07.23", "title": " Корупция, облечена в текстове от закони\t"}
{"url": "https://trud.bg/%d0%ba%d0%be%d1%80%d1%82%d0%bd%d0%b8-%d0%ba%d0%be%d0%ba%d1%81-%d0%b7%d0%b0%d1%88%d0%b5%d0%bc%d0%b5%d1%82%d1%8f%d0%b2%d0%b0%d1%89%d0%b0-%d0%bf%d0%be-%d0%b1%d0%b0%d0%bd%d1%81%d0%ba%d0%b8-%d0%b2%d0%b8/", "text": "Корти Кокс е на 55 години, но изглежда сякаш е на половината от тази възраст. Съвсем скоро актрисата пусна в Инстаграм профила си видео, на което се забавлява край басейна и трябва да кажем, че изглежда… зашеметяващо секси. Кортни е с черен, много изрязан бански, в който тялото ѝ изглежда невероятно стегнато и в отлична форма. Освен това, съвсем спокойно можем да кажем, че черното определено е цветът на Кокс. В поста си към видеото тя се шегува, че най-после е успяла да направи този трик с обратния кадър. Коментарите от други известни личности, като Кейли Куоко, са повече от одобрителни. Край басейна актрисата демонстрира не само перфектно тяло, но и как се прекарва лятото най-добре – с коктейл в ръка и чифт слънчеви очила, които ѝ стоят супер.", "date": "2019.07.23", "title": " Кортни Кокс зашеметяваща по бански (ВИДЕО)"}
{"url": "https://trud.bg/%d0%bf%d0%be%d0%bc%d0%be%d1%89-%d0%be%d1%82-%d0%bf%d0%be%d1%81%d0%bb%d0%b0%d0%bd%d0%b8%d1%86%d0%b8-%d0%b7%d0%b0-%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b1%d0%b5%d0%bb%d0%b5%d0%b6%d0%ba/", "text": "Изписването на покупната цена нарушава правилата за лоялна конкуренция Потребителите няма да виждат печалбата Проблемите, свързани с новите изисквания за касовите бележки от бензиностанции, бяха представени пред посланици и представители на посолствата на Великобритания, Австрия, Нидерландия, Румъния и Гърция в България. Срещата между посланиците и Управителния съвет на Българската петролна и газова асоциация се проведе по инициатива на асоциацията, а домакин на срещата беше представителството на Европейската комисия в България. На срещата членовете на БПГА информираха представителите на дипломатическите мисии за опасенията си във връзка с влизането в сила от 1 октомври на текстове от Наредба Н-18 и негативните последствия от това. Според Наредбата от тази дата на касовите бележки от бензиностанциите трябва да се добави нов ред с “покупната цена” на горивото. Според БПГА подобно изискване противоречи на основополагащите принципи на ЕС, както и на правилата за лоялна конкуренция. Покупната цена е търговска тайна, гарантирана от международното и националното право. Осветляването на подобна информация би могло да доведе до изкривяване на конкуренцията между търговските оператори, което не е в полза нито на потребителите, нито на търговците и като цяло – на българската икономика, посочват от БПГА. Въвеждането на подобно правило би засегнало не само националния пазар, но и търговия с горива в ЕС, тъй като множество европейски фирми извършват доставки на територията на страната. Обявяването на покупната цена не носи обективна информация за потребителите, тъй като в нея не са включени редица разходи на компаниите, като например съхраняване на държавни резерви, разходи по експлоатация, логистични и маркетингови разходи. БПГА информира посланиците, че вече е потърсила среща с премиера Бойко Борисов, за да изложи опасенията си във връзка с влизането в сила на този текст от Наредба Н-18.", "date": "2019.07.23", "title": " Помощ от посланици за касовите бележки\t"}
{"url": "https://trud.bg/%d0%b7%d0%b2%d0%b5%d1%80%d1%81%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d0%b1%d1%83%d1%80%d0%b3-2/", "text": "6 коли са се нанизали в тежка верижна катастрофа по пътя за най-големия бургаски комплекс „Меден рудник“. Един човек е загинал. За известно време трафикът към град Средец, където е станало мелето, е бил отклонен по обходен маршрут Горно Езерово-Черни връх-Средец, съобщиха от Областната дирекция на МВР Бургас. Според информация на полицията лек автомобил шевролет, движещ се от Средец към Бургас, внезапно навлязъл в насрещната лента и се ударил в бетоновоз. След като отхвръкнал от тежката машина, се блъснал в следващия автомобил, а останалите три леки коли не могли да реагират и буквално изхвърчали от платното. Загинал е водачът на шевролета, който е от морския град.", "date": "2019.07.23", "title": " Зверска верижна катастрофа затвори пътя Бургас-Средец\t"}
{"url": "https://trud.bg/%d0%bc%d0%b8%d0%bb%d0%b0%d0%bd-%d1%87%d1%83%d0%bf%d0%b8-%d0%ba%d0%bb%d1%83%d0%b1%d0%b5%d0%bd-%d1%80%d0%b5%d0%ba%d0%be%d1%80%d0%b4-%d1%81-%d0%ba%d0%be%d1%80%d0%b5%d0%b0/", "text": "Анхел Кореа е на път да се превърне в най-скъпия входящ трансфер в историята на „Милан“. Нападателят ще коства между 40 и 50 млн. евро на „росонерите“, но с различните бонуси сделката може да достигне до 55 млн. евро. Досега №1 по този показател бяха Леонардо Бонучи и Руи Коща, взети за по 42 млн. евро. Договорът на Кореа е за 5 години, а на сезон аржентинецът ще прибира по 3 млн. евро. Кореа има пет сезона за „дюшекчиите“, където акостира през 2014 година. Сега той пристига в Милано по настояване на новия наставник Марко Джампаоло, който вижда в лицето на Кореа идеалният партньор на Кшиштоф Пьонтек в атака. От „Сан Сиро“ пък си тръгва Андре Силва в посока „Монако“, а Патрик Кутроне също може да бъде продаден.", "date": "2019.07.23", "title": " „Милан“ чупи клубен рекорд с Кореа"}
{"url": "https://trud.bg/5070-%d0%bf%d1%80%d0%b0%d1%81%d0%b5%d1%82%d0%b0-%d1%81%d0%b5-%d0%be%d1%82%d0%b3%d0%bb%d0%b5%d0%b6%d0%b4%d0%b0%d1%82-%d0%b2-2420-%d0%b4%d0%be%d0%bc%d0%b0%d1%88%d0%bd%d0%b8-%d0%b4%d0%b2%d0%be%d1%80/", "text": "Проверките, свързани с превенцията и контрола срещу разпространението на африканската чума по свинете, ще се извършват в Сливенска област от съвместни екипи на Дирекцията по безопасност на храните и ОД на МВР. Това е разпоредил областния управител Чавдар Божурски на провелото се заседание на епизоотичната комисия, съобщиха от областната администрация. Целта на съвместните екипи е да има по-добра координация между институциите. В област Сливен към момента се отглеждат 5 070 прасета в 2 420 стопанства от типа „заден двор“.  Предстои да бъдат установени малките стопанства, където се извършва развъдна дейност. Кметовете и кметските наместници съдействат за провеждането на разяснителна кампания сред местното население, свързана с мерките, които трябва да се изпълняват, за да не бъде допуснато разпространението на опасната зараза. От Областното пътно управление са започнали дезинфекцията на местата за отпадъци, разположени край пътищата от републиканската мрежа.  Районите около тях се окосяват, след което се обработват с препарат. Обработката по магистрала „Тракия“ е два пъти в седмицата, а по главните пътища – веднъж. От ОДБХ отново напомниха, че фуражът трябва да престои на склад, при определени условия, минимум 60 дни и чак след това да се използва за изхранване на животните. Има съмнения, че едно от огнищата в страната е било провокирано от използването на фураж от тазгодишната реколта от земеделски площи, където след жътвата са открити следи от диви прасета. Собствениците на кланици и транжорни в област Сливен ще получат подробни предписания за задължителните мерки, които трябва да спазват при съхраняването на месото и дезинфекцията на обектите. Участници в заседанието съобщиха, че някои дребни собственици са взели решение и превантивно са ликвидирали стопанствата си от типа „заден двор“, за да предотвратят загубите от задължителната евтаназия на прасетата при евентуално откриване на огнище в района. От ОД на МВР са създали организация за контрол върху превозите на животни и месо, добито от прасета. Предстоят проверки в няколко местности, предимно край селата, където сезонно са се установили групи от хора. Има данни, че те отглеждат животни и създават потенциален риск за разпространението на болестта. В Сливенска област към момента няма регистриран случай на африканска чума по свинете. Областната и общинските епизоотични комисии заседават всяка седмица заради създалата се обстановка.", "date": "2019.07.23", "title": " 5070 прасета се отглеждат в 2420 домашни дворове в Сливен и областта"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b5%d1%82%d1%81%d0%ba%d0%b8-%d0%b3%d1%80%d0%b0/", "text": "Изграждането на детски градини е първостепенна задача във всички от т.нар. „нови квартали“ като „Манастирски ливади“, „Витоша ВЕЦ Симеоново“ и „Кръстова вада“, в които живеят все по-голям брой млади семейства. Това написа кметът на София Йорданка Фандъкова във фейсбук. Коментарът й е по повод решението на Столична община да изтегли от район „Триадица“ обществената поръчка за строителството на детска градина в кв. „Манастирски ливади – изток“. „След решението на Върховния административен съд от вчера, с което прекратява процедурата, възложих изтеглянето й от района. В срок до седмица поръчката за избор на строител на детската градина ще бъде обявена, а възложител ще е директно Столична община“, обяви Фандъкова. Новата градина ще е за 8 групи и с плувен басейн. В момента екипът на зам.-кмета по строителство Ирина Савина преглеждат документацията на проекта.", "date": "2019.07.23", "title": " Фандъкова: Изграждането на детски градини в „новите квартали“ на София е приоритет"}
{"url": "https://trud.bg/%d0%b1%d0%bc%d0%b2-%d1%81%d0%b5-%d0%bd%d0%b0%d0%bd%d0%b8%d0%b7%d0%b0-%d0%bd%d0%b0-%d0%bc%d0%b0%d0%bd%d1%82%d0%b8%d0%bd%d0%b5%d0%bb%d0%b0-%d1%88%d0%be%d1%84%d1%8c%d0%be%d1%80%d1%8a%d1%82-%d0%b1%d0%b5/", "text": "БМВ катастрофира на изхода на Шумен към 14 часа във вторник. Мантинелата е минала през колата, а по чудо шофьорът се е отървал без травми. Той и спътничката му са откарани в болница за преглед.   Зад волана e бил 43-годишен мъж, а на дясната седалка се возила 38-годишна жена, и двамата от с.Тодор Икономово. Пътят е затворен за излизащите от града коли, които се пренасочват. По данни на водача, произшествието е станало заради спукана гума. Завъртял се на пътя, унесъл се и се нанизал на мантинелата. Взета е кръвна проба на шофьора, не е тестван с дрегер, съобщават от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " БМВ се наниза на мантинела, шофьорът без травми"}
{"url": "https://trud.bg/%d1%83%d0%bd%d0%b8%d1%84%d0%b8%d1%86%d0%b8%d1%80%d0%b0%d0%bd%d0%b8-%d1%84%d0%be%d1%80%d0%bc%d1%83%d0%bb%d1%8f%d1%80%d0%b8-%d0%b7%d0%b0-%d1%83%d1%81%d0%bb%d1%83%d0%b3%d0%b8-%d0%bf%d1%83%d0%b1%d0%bb/", "text": "16 нови унифицирани образци на заявления за често ползвани административни услуги публикува в уебсайта си Община Търговище. Сред новите образци са за издаване на многоезично извлечение от акт за гражданско състояние, заявления за скици за недвижими имоти и разрешения за строеж, за одобряване на подробен устройствен план, за издаване на виза за проектиране, заверка на документи по гражданско състояние за чужбина и други, посочват от местната администрация. Новите формуляри и документи са еднакви за всички общини в страната, както гласят изменения в Наредбата за административно обслужване. Промяната цели намаляване на административната тежест и спестяване на време. Всички стандартизирани бланки са приложени за изтегляне към съответната услуга, за която се отнасят, на сайта на Общината.", "date": "2019.07.23", "title": " Унифицирани формуляри за услуги публикува общината в Търговище"}
{"url": "https://trud.bg/%d0%bd%d0%b0%d0%b4-3-%d0%ba%d0%b3-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d0%b7%d0%bb%d0%b0%d1%82%d0%bd%d0%b8-%d0%b8-%d1%81%d1%80%d0%b5%d0%b1%d1%8a%d1%80%d0%bd%d0%b8/", "text": "Два опита за контрабанда на над 3 кг златни и сребърни бижута предотвратиха митническите служители на ТД Южна морска. На 16.07.2019 година на трасе „Входящи автомобили и автобуси“ на МП Капитан Андреево пристига автобус с турска регистрация, пътуващ от Турция през България за Румъния. Превозното средство е селектирано за щателна митническа проверка, при която на последните седалки, в пътна чанта, са открити 15 пакета със 774 изделия от жълт и бял метал- пръстени, медальони, гривни, синджири и обици. Според експертизата на вещото лице една част от откритите накити са от 14-каратово злато с общо тегло 109.38 грама, а другите са от сребро с висока бижутерска проба 925 с общо тегло 2754.8 грама. Установено е, че накитите са собственост на един от пътниците, турски гражданин. Само ден преди това, при проверка на лек автомобил, влизащ в страната от Турция, митническите служители откриват в дамската чанта на финландска гражданка, полиетиленови пликове с 487,20 грама златни накити и монети от 22 и 14-каратово злато. Контрабандно пренасяните 3351.38 грама златни и сребърни накити на обща стойност близо 54 000 лева са иззети с протоколи и подлежат на отнемане в полза на държавата. На нарушителите са съставени актове по Валутния закон. От ТД Южна морска напомнят, че при пренасяне през границата на страната, която е външна на ЕС, нормата за безмитен внос на изделия от сребро е 300 грама, а на бижута и аксесоари от злато и платина е до 60 грама.", "date": "2019.07.23", "title": " Над 3 кг контрабандни златни и сребърни накити бяха задържани на МП Капитан Андреево"}
{"url": "https://trud.bg/%d1%80%d0%b0%d0%b7%d1%8f%d1%81%d0%bd%d1%8f%d0%b2%d0%b0%d1%85%d0%b0-%d0%bd%d0%b0-%d0%b4%d0%b5%d1%86%d0%b0-%d0%be%d1%82-%d1%82%d1%80%d0%b8-%d1%81%d0%b5%d0%bb%d0%b8%d1%89%d0%b0-%d0%b2-%d1%82%d1%8a%d1%80/", "text": "Информационна среща с деца от Центровете за работа с деца и младежи на великотърновските села Арбанаси, Шереметя и Малки чифлик проведе Ваня Ананиева. Тя е секретар на Месната комисия за борба с трафика на хора във Велико Търново. Основни акценти на срещата бяха „Какво представлява трафикът на хора“ и „Опасности и рискове в интернет пространството“. Участниците обсъждаха ползите от интернет, както и опасностите, които дебнат там, как да разпознаят рисковите ситуации и къде да потърсят помощ. Мероприятието завърши с прожекция на видеоматериали по темата, предоставени от ГДБОП. Събитието бе част от програмата на Лятна детска полицейска академия на територията на Община Велико Търново", "date": "2019.07.23", "title": " Разясняваха на деца от три селища в Търновско какво е трафик на хора\t"}
{"url": "https://trud.bg/%d1%82%d0%b5%d0%bd%d0%b8%d1%81%d0%b8%d1%81%d1%82-%d1%89%d0%b5-%d1%81%d1%8a%d0%b4%d0%b8-%d1%83%d0%b8%d0%bc%d0%b1%d1%8a%d0%bb%d0%b4%d1%8a%d0%bd/", "text": "Австралийският тенисист Бърнард Томич ще обжалва в съда глобата от 45 000 паунда, която му бе наложена от „Уимбълдън“ след отпадането му от първия кръг. Томич спечели цели 7 гейма, но загуби за по-малко от час, а шефовете на турнира му наложиха санкцията заради „поведение, неотговарящо на професионалните стандарти“. Мярката бе въведена в последните години и обикновено се прилага спрямо играчи, които не оказват сериозна съпротива на съперниците си в първия кръг.  „Не е справедливо да ми налагат най-голямата глоба в историята на турнирите от Големия шлем без да имам нито едно предупреждение от рефера по време на мача“, заяви австралиецът.", "date": "2019.07.23", "title": " Тенисист ще съди „Уимбълдън“"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b4%d0%b5%d1%86%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%bc%d0%bb%d0%b0%d0%b4%d0%b5/", "text": "Четири деца починаха при пожар в частен летен лагер в руския Далечен изток в ранните часове на вторника, пише БГНЕС. Огънят изпепелил напълно 20 палатки в летния лагер в Хабаровския край. Три от децата починали на място, а четвъртото дете, което помагало при евакуацията на своите приятели, издъхнало по-късно в болница от раните си. Пострадали са петима възрастни и четири деца, които са получили тежки изгаряния. В лагера се намирали 189 деца на възраст между 7 и 18 години. Задържан е управителят на летния лагер и е започнато разследване за установяване причините за пожара.", "date": "2019.07.23", "title": " Четири деца загинаха при пожар в младежки лагер в Русия"}
{"url": "https://trud.bg/%d1%81%d0%ba%d1%80%d0%b8%d1%88%d0%bd%d0%be-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bf%d0%b0%d1%80%d0%ba/", "text": "Изпълнителната агенция по горите (ИАГ) опитва да прикрие назначението на Анна Петракиева за временен директор на Природен парк „Витоша“. От свои източници в ИАГ „Труд“ научи, че настоящата главна експертка в дирекцията „Гори и лесовъдски дейности“ утре ще бъде представена като ръководител на парка. Пред вестника от пресцентъра на агенцията отрекоха информацията с мотива, че към днешна дата длъжността все още е незаета след пенсионирането на доскорошната директорка Снежана Петрова. На второто ни питане – а от утре ще има ли временно изпълняващ началник получихме отговор, че за бъдеще време информация не може да се дава. Интересното в случая е защо от ИАГ, която е под шапката на Министерството на земеделието, храните и горите, са решили да крият новия пост на Анна Петракиева до последния момент. Освен главен експерт, тя е преподавател по „Горска педагогика в Лестотехническия университет“ и зам.-председател на Съюза на лесовъдите в България. Проверка на „Труд“ показа, че Петракиева е приятел в социалните мрежи с активисти на коалицията „За да остане природа в България“, която е едно с политическата партия, доскоро носеща незаконно името „Зелените“. Тя се преименува, след като съдът окончателно реши, че названието се ползва нелегитимно. Сред приятелите на Анна Петракиева е бившият шеф на ПП „Витоша“  , под чието ръководство планината бе докарана до тотална разруха. Също Стефан Аврамов и Петко Цветков от Българо-швейцарската фондация „Биоразнообразие“, Нели Дончева от тукашния клон на швейцарската офшорка Световен фонд за дивата природа (WWF). Остава висящ въпросът поради каква причина в агенцията са решили да назначат временната директорка зад гърба на софиянци, чийто достъп до Витоша от години е затруднен, защото от 1999 до 2012 планината се управляваше от хора на „зелените“.", "date": "2019.07.23", "title": " Скришно назначават директор на Природен парк „Витоша“"}
{"url": "https://trud.bg/%d1%88%d0%b2%d0%b5%d0%b4%d1%8a%d1%82%d1%80%d0%b8%d1%82%d0%bd%d0%b0%d0%bb-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d0%bf%d0%bb%d0%b0%d1%82%d0%b8-12-000-%d0%bb%d0%b5%d0%b2%d0%b0/", "text": "Шведът Ралф Сундберг,   и бе арестуван за деянието си, е превел 12 000 лева обезщетение на пострадалата. Това съобщи адвокатът й Станко Кралев. Диана Петкова още не се е съвзела от шока и никой не може да каже дали ще събере сили да се върне на работа, коментираха нейни бивши колеги. Грозният инцидент в хотел в Слънчев бряг се разигра в началото на юни 2017 г. Диана бършела пода с парцал, когато шведът застанал до нея. Тя учтиво го попитала дали желае нещо и получила ритник в главата вместо отговор. Жената припаднала. Случаят потресе обществеността у нас и в чужбина, дори придоби известност като „шведския ритник“. Съдът освободи от наказателна отговорност шведа, който прекара доста време в ареста. Паричната сума като компенсация за болката и обидата нанесени на Диана Петкова е била преведена по сметката й в понеделник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Шведът, ритнал камериерка, плати 12 000 лева"}
{"url": "https://trud.bg/%d0%bf%d0%be%d1%81%d1%82%d1%80%d0%be%d0%b8%d1%85%d0%b0-%d0%bd%d0%be%d0%b2-%d0%bb%d1%83%d0%ba%d1%81%d0%be%d0%b7%d0%b5%d0%bd-%d1%85%d0%be%d1%82%d0%b5%d0%bb-%d0%b2-%d1%81%d0%bb%d1%8a%d0%bd%d1%87%d0%b5/", "text": "Нов луксозен петзвезден хотел ще отвори в най-големия български летен курорт Слънчев бряг. Комплексът Riu Palace Sunny Beach е изграден от строителната компания „Джи Пи Груп“ АД. Въпреки, че според официалната туристическа категоризация максималният брой звезди, които може да получи комплексът е 5 звезди, той надхвърля многократно заложените от нормативните документи изисквания. Хотелът се състои от 9 части и е на общо 13 етажа с 335 луксозни стаи и апартаменти. Разгъната застроена площ на сградата е 42 356 m2. На разположение на гостите на хотела са открит басейн, закрит такъв с джакузи, фитнес, сауна и парна баня, СПА център. На територията на хотела гостите ще могат да избират измежду три ресторанта, лоби бар, тераса, сладкарски и сладоледен магазин и други.", "date": "2019.07.23", "title": " Построиха нов луксозен хотел в Слънчев бряг\t"}
{"url": "https://trud.bg/%d1%86%d0%b8%d0%ba-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%87%d0%bb%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d1%81%d0%b8%d0%ba-%d0%b4%d0%b0-%d0%bf%d0%be%d0%bb%d1%83%d1%87/", "text": "ЦИК предлага на управляващите да бъде увеличено възнаграждението на членовете на Секционните избирателни комисии. Това стана ясно от думите на председателя на комисията Стефка Стоева. „Вече сме обсъдили 5 принципни решения, които сме изпратили за съгласуване. В тях сме предложили по-високи възнаграждения на членовете на секционните избирателни комисии – 95-100 лв. на председател за първия тур. Досегашните възнаграждения остават за втория тур, който по принцип е по-лек. Отделено сме предложили и възнаграждение за участие на членовете в обучение, за да могат да пътуват до мястото, където то се провежда“, коментира Стоева пред журналисти по време на кръгла маса, посветена на подготовката на ЦИК за местните избори. Така, ако държавата вдигне парите на членовете на СИК, те ще получават между 150 и 160 лв. общо от двата тура. В момента членовете на СИК получават малко над 50 лв. До 6-ти септември ЦИК пък трябва да назначи всички общински избирателни комисии, които започват да работят от тази дата. „31 юли е срокът, до който трябва да са готови част от нашите решения. От четвъртък започваме да приемаме изборните книжа. До края на август ЦИК трябва да е приела всички свои решения и книжа, които са основата за започване на изборния процес. Вече сме обсъдили 5 принципни решения, които сме изпратили за съгласуване“, каза още Стоева, като сред тях е и предложението им за вдигане на възнагражденията на членовете на секционните комисии.", "date": "2019.07.23", "title": " ЦИК предлага членовете на СИК да получават по 100 лв."}
{"url": "https://trud.bg/%d0%b3%d0%be%d0%b4%d0%b8%d0%bd%d0%b0-%d0%b8-%d1%82%d1%80%d0%b8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8/", "text": "По обвинение на Районна прокуратура – Велико Търново осъдиха на една година и три месеца затвор рецидивист за кражби и повреждане на чужда вещ.Делото е разгледано по реда на съкратено съдебно следствие. И.Л. се признал за виновен за това, че на 3 март тази година чрез използване на техническо средство отнел от Н. Д. акумулатор от лек автомобил на стойност 42 лева. Ден по-късно пък повредил входна врата на кооперация, с което причинил вреди на собствениците за 31,60 лева. След това се напил и задигнал товарен автомобил „Фолксваген Кади“ на стойност 2500 лева от собственичката С. А. Малко след като потеглил обаче апашът катастрофирал като потрошил камиона и го изоставил, а щетите са за 780 лева. Обвиняемият е осъждан многократно и към момента изтърпява присъда в затвора в Ловеч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Година и три месеца затвор за рецидивист, свил камион и катастрофирал"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%b0%d1%82-%d0%bf%d0%be-%d0%b1%d0%be%d1%80%d0%b1%d0%b0-%d0%b2-%d1%81%d0%b0%d1%89-%d0%bc%d0%b8%d0%bd%d0%b0-%d0%bd%d0%b0-25-%d1%82%d0%b5%d0%bf%d0%b8%d1%85/", "text": "В САЩ направиха първенството за юноши и младежи на …25 тепиха. Надпреварата на открития стадион в университетското градче Фарго, Северна Дакота, включваше 10 571 срещи, бе съдийствана от 183 арбитъра и продължи седмица. А според протоколите за схватките излязоха 5378 борци. Но цифрата не е съвсем точна, защото някои от тях се бореха на двата стила и в две възрастови категории. Независимо от това състезанието стана най-масовото в историята на борба. Освен това всички срещи се излъчваха на живо в специализирания сайт FloWrestling.", "date": "2019.07.23", "title": " Шампионат по борба в САЩ мина на …25 тепиха"}
{"url": "https://trud.bg/%d0%ba%d0%bd%d1%81%d0%b1-%d0%b5%d0%b4%d0%bd%d0%b0-%d0%bf%d0%b5%d1%82%d0%b0-%d0%be%d1%82-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%b5-%d0%b2-%d1%81%d0%b8%d0%b2%d0%b8%d1%8f/", "text": "Около 21 процента от българската икономика все още са в „сивия“ сектор, или това са близо 23 млрд. лева годишно. Това каза във Варна президентът на КНСБ Пламен Димитров. 80 на сто от автосервизите у нас работят на черно с 90 % недеклариран труд. 1 монтьор в нелегален автосервиз взема 4000-5000 лв. месечно, а в легалните -заплащането е наполовина. Данните изнесе Емил Гърменов, председател на УС на Камарата на автосервизите. На „светло“ работят у нас 35 000 автосервиза, а 3-4 пъти повече са в „сивия“ сектор. Те не дават гаранция за ремонта на автомобилите и застрашават живота на пътниците в тях. Затова КНСБ започна кампанията „Сивото убива“, като ще бъдат проведени 27 информационни инициативи в цялата страна, каза синдикалният лидер. Според него недекларираният труд у нас е близо 16% при средно равнище за ЕС около 11.6 на сто. В сектора на селското стопанство всики втори работи без договор, а в строителството делът на „сивата“ икономика е близо 40 на сто. 80 на сто от сезонните работници се наемат без трудов договор. Над 50 000 лв. по-малко пари от пенсия ще получи за 22 години работник, който е осигуряван на минимална работна заплата, а останалата част например до 1000 лв. работодателят му плаща под масата, показват още данните на КНСБ. Пуснато е вече ново мобилно приложение, което дава възможност да се подават сигнали срещу некоректни практики във фирмите.", "date": "2019.07.23", "title": " КНСБ: Една пета от икономиката е в сивия сектор\t"}
{"url": "https://trud.bg/%d0%bf%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d0%b8-%d0%bc%d0%b0%d1%88%d0%b8%d0%bd%d0%bd%d0%be%d1%82%d0%be-%d0%b3/", "text": "Комисията по правни въпроси към Народното събраниое отмени машинното гласуване за местни избори. Така, според приетото на второ четене решение, посредством машини ще се гласува на избори на парламент, президент и Европейски парламент. Първоначалният текст предвиждаше машинно гласуване да няма и за парламентарни избори, но по   на ГЕРБ, тази точка беше коригирана. Емил Димитров от „Обединени патриоти“ предложи да има пълно машинно гласуване само за президентските избори, но колегите му в комисията отхвълиха тази идея. Комисията реши да не подлага на гласуване текстовете, предложени между двете четения, извън обхвата на първоначалния замисъл на законопроекта. Такова е предложението на БСП вместо 350 души, условието за създаване на кметство да бъде 150 жители. Окончателното решение ще бъде взето от депутатите в пленарна зала.", "date": "2019.07.23", "title": " Правната комисия забрани машинното гласуване само на местни избори"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%b4%d0%be-%d0%b4%d0%b6%d0%be%d0%bd%d1%81%d1%8a%d0%bd-%d1%89%d0%b5-%d1%81/", "text": "Премиерът Бойко Борисов поздрави Борис Джонсън по повод избирането му на поста министър-председател на Обединеното Кралство Великобритания и Северна Ирландия, съобщават от МС. „България високо цени диалога и сътрудничеството с Обединеното Кралство Великобритания и Северна Ирландия, като стратегически партньор и съюзник в двустранен и в международен план“, отбелязва в поздравлението си до Борис Джонсън българският министър-председател. Премиерът Борисов изтъква, че отношенията между България и Обединеното кралство имат вековни традиции и тази година отбелязваме 140-годишен юбилей от тяхното установяване. „Уверен съм, че независимо от предизвикателствата, ще съхраним и развиваме успешното сътрудничество в  интерес на нашите народи и като принос за по-сигурна и просперираща Европа“, отбелязва още министър-председателят Бойко Борисов в поздравлението си до Борис Джонсън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Борисов в поздравление до Джонсън: Ще съхраним и развиваме успешното сътрудничество"}
{"url": "https://trud.bg/%d0%b1%d0%b5%d0%b7%d0%b4%d0%be%d0%bc%d0%bd%d0%b8%d0%ba-%d0%bf%d0%be%d0%b4%d0%bf%d0%b0%d0%bb%d0%b8-%d0%ba%d1%8a%d1%89%d0%b0-%d0%b2-%d0%bb%d0%be%d0%bc/", "text": "Скитник, кръстосващ улиците на Лом в търсене на подслон и храна, едва не изпепели дом в крайдунавския град, съобщиха от Областната дирекция на МВР. Инцидентът е станал в понеделник вечерта. Към 22 часа в Противопожарната служба на Лом пристигнал сигнал за огън, който гори в къща на улица „Т. Овчаров”. Екип униформени пристигнал на адреса и открил бездомен мъж, вмъкнал се в двора на имота и запалил около 1 кв. м. отпадъци. Огнеборците загасили пламъците и предотвратили разрастването на огнището. Още три пожара са вилнели в понеделник в област Монтана, казаха от полицията. На улица „Диана” и в квартал „Кошарник” в областния град са изгорели около 1,5 дка сухи треви, а в местността „Либията” огън е изпепели около декар растителност. Пожарникарите са спасили 2 сгради и 20 бали.", "date": "2019.07.23", "title": " Бездомник подпали къща в Лом"}
{"url": "https://trud.bg/%d0%bc%d0%b0%d0%bd%d1%82%d0%b8%d0%bd%d0%b5%d0%bb%d0%b0%d1%82%d0%b0-%d0%b0%d0%bc%d0%bf%d1%83%d1%82%d0%b8%d1%80%d0%b0%d0%bb%d0%b0-%d1%80%d1%8a%d0%ba%d0%b0%d1%82%d0%b0-%d0%bd%d0%b0-%d0%b6%d0%b5%d0%bd/", "text": "Мантинелата, която се вляза в   автомобил до Шумен, е промушила фатално едната ръка на жената, пътник в автомобила, научи „Труд“. От шуменската болница потвърдиха за инцидента, но поясниха, че ще бъде приложена реплантация. За целта жената на 38 г., която е в стабилно състояние, въпреки случилото се, вече пътува към болница във Варна.", "date": "2019.07.23", "title": " Мантинелата ампутирала ръката на жената от катастрофиралото БМВ\t"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b8-%d0%ba%d0%b8%d1%82%d0%b0%d1%80%d0%be%d0%b2%d0%b8%d1%87-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%b5-%d0%b4%d0%be-%d1%81%d0%b8-%d0%b4%d0%b7%d0%b8%d0%bd/", "text": "Във време на непредвидими предизвикателства България и Хърватия ще засилят сътрудничеството си и ще провеждат редовни консултации по ключови теми от европейския и регионален дневен ред. Двете държави ще работят за стратегически измерения на партньорството в сфери като сигурността и отбраната, прилагането на закона, търговията и икономическите връзки, туризма, образованието, науката и културата. Това се казва в съвместна позиция на президентите Румен Радев и Колинда Грабар-Китарович, които проведоха среща днес в Загреб, съобщиха от прессекретариата на държавния глава. По покана на своя хърватски колега българският президент е на държавно посещение в Република Хърватия. В позицията на двамата се подчертава и общия ангажимент на България и Хърватия за европейската перспектива на Западните Балкани. „Европейската интеграция без Западните Балкани ще остане незавършен проект. Европейската перспектива на този регион е основният двигател за прилагане на необходимите реформи“, се казва още в съвместната позицията. Румен Радев и Колинда Грабар-Китарович се обявяват за развитие на Европа, която да „обединява, защитава, да бъде лидер в многостранния подход в дипломацията и в областта на иновациите“. Икономическото и социално сближаване трябва да се превърне във водещ приоритет на Европейския съюз и за това е необходимо съхраняването на потенциала на кохезионната и на общата селскостопанска политика, подчерта на срещата Румен Радев. По думите му без сближаване между Западна и Източна Европа или ако Европа функционира „на две или повече скорости“, е немислимо да се говори за единен ЕС, който да се утвърди като реален фактор в международните отношения. Двамата президенти бяха единодушни, че е необходима по-голяма подкрепа за страните, охраняващи външните европейски граници. Според Румен Радев европейската миграционна политика няма да бъде ефективна, докато не се реформира системата за предоставяне на убежище и не се ревизира Дъблинският регламент. Необходим е и по-активен диалог със страните, от които произхождат мигрантите, както и анализ на дългосрочните последствия за европейските държави от миграционните потоци. Президентите на България и Хърватия подписаха съвместно послание до президента на Китай Си Дзинпин за откриване на пряка въздушна линия Пекин-София-Загреб. Съвместното послание на двамата държавни глави е вследствие на проведените срещи на президента Радев в Китай в началото на месец юли, с което българският президент отправи покана към китайските инвеститори да засилят присъствието си в Югоизточна Европа. С откриването на пряка въздушна линия ще бъде насърчен и обменът в туризма, образованието, науката и културата с Китай. Обща бе оценката, че регионалните инициативи с участието на Китай „17+1“ и „Един пояс, един път“ и свързаните с тях проекти в транспорта, енергетиката, културата и науката, са реална инвестиция в икономическото развитие на държавите от Централна и Източна Европа. Българският държавен глава изрази подкрепата на страната ни за инициативата на Колинда Грабар-Китарович „Три морета“, насочена към насърчаване на икономическите възможности и енергийната диверсификация за страните от регионите на Адриатическо, Балтийско и Черно море. Годишният икономически обмен от 280 млн. евро не отговоря на възможностите на бизнеса от двете държави и България и Хърватия ще насърчат последващото задълбочаване на икономическите връзки и взаимните инвестиции, беше общата позиция на президентите. Подобряването на транспортната и енергийна свързаност в Югоизточна Европа с подкрепата на ЕС е от ключово значение за икономическия обмен, контактите между бизнеса и туризма в целия регион. През 2018 г. над 36 000 хървати са посетили страната ни, а над 22 000 българи са избрали да почиват в Хърватия. Пред президентската институция в Загреб се състоя церемонията по официалното посрещане на президента Румен Радев в Хърватия. Двамата държавни глави проведоха среща „на четири очи“ и ръководиха пленарните разговори на официалните делегации. В Загреб Румен Радев проведе среща и с министър-председателя Андрей Пленкович, на която бяха обсъдени перспективите за развитие на двустранното партньорство в областта на сигурността и отбраната, присъединяването на България и Хърватия към Шенген, еврозоната и Организацията за икономическо сътрудничество и развитие. По-късно днес държавният глава ще разговаря с представители на българската общност в страната. Утре българският президент ще посети 93-а военно-въздушна база „Земуник“ в град Задар.", "date": "2019.07.23", "title": " Радев и Китарович с послание до Си Дзинпин – искат въздушна линия Пекин-София-Загреб"}
{"url": "https://trud.bg/%d1%87%d0%b0%d0%ba%d0%b0%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%bd%d0%b8%d0%b2%d0%b0/", "text": "Тазгодишният събор в странджанската местност Петрова нива ще се проведе на 17- ти август. Тази година се навършват 116 години от Илинденско- преображенското въстание. На събора се очаква да присъства и президентът Румен Радев, каза пред &#8222;Труд&#8220; кметът на община Малко Търново Илиян Янчев.</div><div></div><div>Именно на Петрова нива, на празника Преображение, през 1903 година, се провежда конгрес на Вътрешната революционна организация на българите от Тракия и се взема решение да бъде подкрепено Илинденското въстание. Организаторите са избрали неслучайно тази местност за провеждзане на конгреса- тя е лесно достъпна единствено от запад.", "date": "2019.07.23", "title": " Чакат президента на Петрова нива"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b5-%d0%b8%d0%b7%d0%b3%d0%bb%d0%b5%d0%b6%d0%b4%d0%b0%d0%bb-%d1%85%d0%b8%d0%b9%d1%82-%d0%bb%d0%b5%d0%b4%d0%b6%d1%8a%d1%80-%d0%bd%d0%b0-17-%d0%b3/", "text": "Във Facebook се появи невиждана до сега снимка на покойния австралийски актьор Хийт Леджър от 1996-та година. Тогава Хийт все още не е толкова популярен и участва в реклама на верига заведения за fast food. „ „, бе посланието на жената от снимката – Паола Джейн, качила кадъра в социалната мрежа. През 2008-ма след предозиране с предписани лекарства, Хийт умира на възраст от едва 28 години.", "date": "2019.07.23", "title": " Вижте как е изглеждал Хийт Леджър на 17 години (СНИМКА)"}
{"url": "https://trud.bg/%d0%b0%d0%bd%d1%82%d0%b8%d0%bc%d0%b0%d1%84%d0%b8%d0%be%d1%82%d0%b8-%d0%b2%d0%bb%d1%8f%d0%b7%d0%be%d1%85%d0%b0-%d0%b2%d1%8a%d0%b2-%d1%84%d0%b8%d1%80%d0%bc%d0%b0%d1%82%d0%b0-%d0%b2-%d0%ba%d0%be%d1%8f/", "text": "Служители на ГДБОП влязоха в офисите на фирма TAD Group, в която работи обвиняемият за кибератаката срещу НАП компютърен специалист Кристиян Бойков. Към момента не са ясни целите на акцията, съ6общава  . От фирмата вече обявиха, че застават зад своя служител и не смятат да „отключват“ своите компютри за разследващите. В същото време, по-рано днес от държавното обвинение обявиха, че в един от иззетите от Бойков компютри е открита информация, според която той е разполагал с масив от данни от НАП, по-голям от този, изпратен на медиите, при това дни преди първия имейл, от който става ясно за атаката. Според прокуратурата няма съмнение, че Бойков е извършил кибератаката, но освен това е възможно и други лица да бъдат обвинени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Антимафиоти влязоха във фирмата, в която работи Кристиян Бойков, обвинен за кибератаката срещу НАП"}
{"url": "https://trud.bg/2-%d0%bc%d0%bb%d0%bd-%d0%bb%d0%b2-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d1%89%d0%b5-%d0%bf%d0%be%d0%bb%d1%83%d1%87%d0%b8-%d1%81%d0%b8%d0%b2%d0%b5%d0%bd%d0%be%d0%ba/", "text": "Ветеринарни експерти от Европейската комисия   у нас, за да направят оценка на ситуацията с разпространението на африканската чума по свинете. Според Брюксел страната ни е предприела всички ограничителни мерки, както е предвидено в законодателството на Европейския съюз. Над 2 млн. лв. обезщетение ще отпусне държавата за   на близо 17 000 прасета в сивенокмплекса в русенското село Николово, предаде  . Очакват се и евросредства за компенсации на загубите на фермата. „Животните се обезщетяват на пазарната цена, според статистиката, според категорията, килограмите, които са налични. В случая, фермата в с. Николово си има регистрация, документите са изрядни“, обясни д-р Цвятко Александров, зам. изпълнителен директор на БАБХ. От Асоциация на индустриалните свиневъди в България предупреждават, че ако не се спре разпространението на заразата, свинското месо може да се превърне в деликатес. Повишаването на цените е обусловено и от чудовищните размери на африканската чума по свинете в Китай и цяла Югоизточна Азия. „Засега имаме покачване от началото на тази година, след април – май месец, с 30-35% са се покачили цените на свинското месо в света и в Европа. И най-вероятно, тази тенденция ще продължи, защото проблемът не е нито затихнал, нито елиминиран“, каза Цветан Илиев от Асоциацията на индустриалните свиневъди в България. Стопаните на големите свинекомплекси са категорични, че взетите от държавата мерки са закъснели и трябва спешно да се предприемат действия за ограничаване разпространението на заразата. „Трябва по най-бързия начин да се открият, обеззаразят, изгорят умрелите диви прасета около свинекомплексите. Всички сме много притеснени, защото това е вирус. Той не се вижда, не се усеща, то не се знае той откъде влиза“, коментира Д-р Миленка Димитрова, управител на свинекомплекс в с. Голямо Враново. Според специалисти, африканската чума по свинете ще продължи да се разпространява. И предупреждават, че епидемията може да се превърне в пандемия, което ще доведе до катастрофални икономически загуби.", "date": "2019.07.23", "title": " 2 млн. лв. обезщетение ще получи сивенокмплексът в Николово\t"}
{"url": "https://trud.bg/%d1%86%d1%81%d0%ba%d0%b0-%d1%81-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0-%d0%bf%d0%be%d0%b7%d0%b8%d1%86%d0%b8%d1%8f-%d0%b7%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82/", "text": "Ръководството на ЦСКА излезе с декларация преди мача на „червените“ с „Осиек“ от Лига Европа. Ето какво пише сайтът на ЦСКА: Армейци, предстои ни сблъсък срещу хърватския „Осиек“ в Лига Европа.  Преодоляхме заедно „Титоград“. Бяхме заедно на „Армията“, когато от небето се изляха десетки литри дъжд. Сезонът ни потръгна „по вода“, след което допуснахме негативни резултати и вече е време да се завърнем на победния път. За да успеем да се справим с поредното препятствие в Европа имаме нужда от вас. Защото заедно сме по-силни.  Заедно можем повече.  Заедно можем всичко! Вече повече от 4500 червени сърца закупиха своя билет за мача. Най-верните привърженици подкрепят най-пламенно любимия си отбор именно в трудни моменти. Елате на „Армията“!  Подкрепете ЦСКА!  До последен дъх и с цялото сърце!  Ще се видим у дома!", "date": "2019.07.23", "title": " ЦСКА с официална позиция за последните събития на „Армията“"}
{"url": "https://trud.bg/%d0%b5%d0%ba%d0%b8%d0%bf%d0%b8-%d1%82%d1%8a%d1%80%d1%81%d1%8f%d1%82-%d1%83%d1%87%d0%b5%d0%bd%d0%b8%d1%86%d0%b8-%d1%81-%d0%be%d1%82%d1%81%d1%8a%d1%81%d1%82%d0%b2%d0%b8%d1%8f/", "text": "Проверки по домовете и работа с родителите Постоянни екипи за превенция ще работят по връщането в клас на децата в риск, които трупат отсъствия. Експертите ще посещават домовете им и ще работят с родителите. Това предвиждат промени в Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст, качени за обществено обсъждане. Според документа подсилените звена, които ще работят ведно с екипите по обхват, ще бъдат създадени във всяко учебно заведение. Те ще се организират от директорите, които щe са и техни ръководители, като ще има включени представителите от общината, МВР и Дирекция “Социално подпомагане”. Екипите ще извършват ежедневно незабавно посещение по домовете на отсъстващите без уважителни причини. Важен момент от работата им ще бъде и мотивирането на родителите да пускат децата си на училище, тъй като много от тях не осъзнават ползите от включването в системата на образованието. В документа се отчита, че регламентите досега не осигуряват целите на Механизма. През 2018/2019 г. са насочени към върнатите, но не успешно включени в училище и детска градина, 14 058 новоотпаднали през 2017/2018 учебна година деца. От август 2018-а са извършени общо 81 346 посещения на адрес, голяма част от които на ученици, които отсъстват без уважителни причини.", "date": "2019.07.23", "title": " Екипи търсят ученици с отсъствия"}
{"url": "https://trud.bg/%d1%81%d0%bf%d0%b0%d1%80%d1%82%d0%b0%d0%ba-%d1%82%d1%8a%d1%80%d0%bd%d0%b0%d0%b2%d0%b0-%d0%b4%d0%b0%d1%80%d1%8f%d0%b2%d0%b0-%d0%bf%d0%b0%d1%80%d0%b8%d1%82%d0%b5-%d0%be%d1%82-%d0%b1%d0%b8%d0%bb/", "text": "„Спартак“ (Търнава) реши да дарява част от приходите от продажбата на билети за благотворителна кауза. Съперникът на „Локомотив“ (Пд) в Лига Европа вече подпомогна финансово две семейства преди битките със „смърфовете“. Юрай Кмеш, 11-годишно момче, което по рождение страда от церебрална парализа, дори посети базата на отбора на стадион „Антон Малатински“ със своето семейство, за да благодари за подкрепата и да пожелае успех на „Спартак“ в бъдещите срещи. „Не за първи път клубът ни помага с финансова подкрепа“, разкри Никола Бул, майка на четиригодишно момиче, което пък претърпя операция на костен мозък.", "date": "2019.07.23", "title": " „Спартак“ (Търнава) дарява парите от билети"}
{"url": "https://trud.bg/%d0%b3%d0%be%d0%bb-%d0%bc%d1%8a%d0%b6-%d1%8f%d1%85%d0%bd%d0%b0-%d0%b5%d0%b4%d0%b8%d0%bd-%d0%be%d1%82-%d0%bb%d1%8a%d0%b2%d0%be%d0%b2%d0%b5%d1%82%d0%b5-%d0%bf%d1%80%d0%b5%d0%b4-%d1%81%d1%8a%d0%b4%d0%b5/", "text": "Видео на гол мъж, който се е покатерил върху един от двата лъва пред Съдебната палата в София, шокира потребители в социалните мрежи. Във видео, споделено във фейсбук се вижда как мъжът се е качил върху лъва откъм ул. „Позитано“. От записа не се разбира кога е станало това, колко време е стоял там и дали е задържан. Реакциите в социалните мрежи са повече от гневни, като повечето хора настояват на непознатия да бъде потърсена отговорност за поругаване на важен символ. През юни 2018 Михаил Михайлов от Стара Загора запали националния флаг на улицата пред Съдебната палата, хвърли го на земята и уринира върху него, след което публикува видеозапис в YouTube. Той беше задържан и осъден на 2 години лишаване от свобода за поругаване на знамето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Гол мъж яхна един от лъвовете пред Съдебната палата (ВИДЕО)"}
{"url": "https://trud.bg/ard-%d1%82%d1%83%d1%80%d1%86%d0%b8%d1%8f-%d0%b5-%d1%81-%d0%bd%d0%b0%d0%b9-%d0%b4%d0%be%d0%b1%d1%80%d0%b8-%d1%88%d0%b0%d0%bd%d1%81%d0%be%d0%b2%d0%b5-%d0%b7%d0%b0-%d0%bd%d0%be%d0%b2%d0%b8%d1%8f-%d0%b7/", "text": "Турция е с най-добри шансове за новия завод на „Фолксваген“, твърди германската обществена телевизия ARD, цитирана от  . Като се позовава на източници в Берлин, медията пише на сайта си, че вероятно заводът ще е в Маниса близо до Измир. Подписването на договор се очаква в края на септември или началото на октомври. Един от основните аргументи в полза на Турция е по-големият пазар въпреки очакваните по-ниски разходи в България. Според статията „Фолксваген“ разчита да продава по 40 хиляди бройки от модела „Пасат“ годишно в Турция, като голяма част от тях на държавната администрация. Според министърът на икономиката Емил Караниколов членството в Евросъюза не ни позволява подобна държавна помощ, но страната ни все още не е отпаднала от надпреварата.", "date": "2019.07.23", "title": " ARD: Турция е с най-добри шансове за новия завод на „Фолксваген“"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d1%81%d1%8a%d1%81-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%be%d1%81%d1%82-%d1%80%d0%b0%d0%b1%d0%be%d1%82%d1%8f%d1%82-3-%d0%b3-%d0%bf%d0%be-%d1%80/", "text": "Специализантите ще взимат поне две минимални заплати Лекарите, които са придобили специалност по държавна поръчка, т.е. за които държавата е плащала субсидия, вече ще трябва да работят по специалността си в лечебно заведение с дефицит на кадри поне три години. В противен случай ще дължат обезщетение в размер на изплатената субсидия за целия срок на обучението им. Това изискване е в сила от вторник, 23 юли, с обнародването на промени в наредбата за придобиване на медицинска специалност (Наредба № 1 от 2015 г.). Целта е обезпечаване на здравната система с необходимите кадри в съответните болници в страната. Освен това размерът на месечната субсидия за базите за обучение за всеки специализант ще е в размер на две минимални работни заплати за страната, плюс дължимите осигурителни вноски по тях. Трудовото възнаграждение на специализантите на държавна издръжка ще е не по-малко от две минимални работни заплати, а за специалностите, при които има недостиг на кадри – до три минимални работни заплати. Друга промяна е, че вече държавата в лицето на Министерството на здравеопазването ще финансира базите за обучение на специализанти, вместо лечебните заведения, както беше досега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Лекари със специалност работят 3 г. по разпределение\t"}
{"url": "https://trud.bg/%d0%bf%d0%b5%d1%82%d0%ba%d0%be%d0%b2-%d0%bf%d0%b8%d1%82%d0%b0-%d0%ba%d0%b0%d0%ba%d0%b2%d0%b8-%d0%bf%d0%b0%d1%80%d0%b8-%d1%81%d0%b5-%d0%b4%d0%b0%d0%b2%d0%b0%d1%82-%d0%b7%d0%b0-%d0%b1%d0%be%d0%bb%d0%bd/", "text": "Има липса на дофинансиране на здравеопазването Настояваме да бъде предоставена информация какви средства от републиканския бюджет се насочват към общинските, държавните и частните болници. Това каза лидерът на АБВ Румен Петков. Той уточни, че вече 10 години се говори за преустановяване изграждането на нови болници в България и за концентрация усилия­та на държавата в поддръжката и развитие на сега съществуващата болнична карта. Д-р Николай Цоцомански, член на ръководството на и ръководител на звено в УМБАЛСМ -“Н. И. Пирогов” посочи, че трябва да има политика, в която да бъдат запазени болниците в районите на страната, защото те освен медицински, изпълняват и социални функции. Според него трябва да се помисли и за нивото на здравните осигуровки. Той запозна с позицията на АБВ по повод новия здравен модел, предлаган от министъра. “В България 8, 5% от БВП се отделя за здравеопазване. В ЕС процентът е 9,45. Ние имаме една и съща медицина в България, и в Европа. Лекарствата са на една и съща цена, използваме една и съща техника. Същевременно при нас има една тенденция за липса на дофинансиране на здравеопазването. 50% от една здравна услуга българският гражданин я доплаща”, посочи Цоцомански.", "date": "2019.07.23", "title": " Петков пита какви пари се дават за болници\t"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d1%85%d1%8a%d1%80%d0%b2%d0%b0%d1%82%d0%b8%d1%8f-%d1%87%d0%b5-%d0%bf%d0%b0%d0%b7%d0%b8-%d0%b8%d0%b4/", "text": "България и Хърватия са свързани от приятелство, основано на дълбоки исторически и духовни връзки и българската национална общност в страната има своя значим принос за укрепването и развитието на двустранните отношения. Това заяви президентът Румен Радев на среща днес в Загреб с представители на българското национално малцинство в Хърватия. Държавният глава благодари на хърватската страна за подкрепата, оказвана на нашата общност за съхранение на българския език, обичаи и традиции, съобщиха от прессекретариата на държавния глава. „Подкрепата на Хърватия за българските духовни и културни дейци е с традиции от над 150 години“, подчерта Румен Радев и припомни приноса на епископ Йосип Щросмайер за издаването през 1861г. на големия труд на братята Димитър и Константин Миладинови от Струга „Български народни песни“, както и отпусканите стипендии за обучение на талантливи български младежи от епохата на Възраждането. Представителите на българската общност в страната поздравиха президента Радев за активната политика на България за разширяване на партньорството с Хърватия, както и за усилията за създаване на пряка въздушна линия Пекин-София-Загреб, с която ще се насърчат и контактите между бизнеса, туризма, културния и образователния обмен между двете страни. Представителите на българската общност в Хърватия са наследници на българите-градинари, заселили се в страната в края на XIX и началото на XX век, дейци на културата и изкуството, емигранти от последните години. От есента на т.г. ще започне да функционира и неделно училище в Загреб, в което ще се изучава български език.", "date": "2019.07.23", "title": " Радев благодари на Хърватия, че пази идентичността и традициите на българското малцинство"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b2-%d0%bf%d0%b5%d1%80%d0%bd%d0%b8%d0%ba-%d0%b2%d0%bb%d0%b0%d1%81%d1%82-%d0%b1%d0%b8%d0%b7%d0%bd%d0%b5%d1%81/", "text": "„Разговаряхме с всички председатели на общински организации на БСП в област Перник и народните представители от областта във връзка с местните избори. Днес Изпълнителното бюро ще приеме и платформата за местните избори. Прави ни впечатление, че и тук бяха поставени проблеми, които се превръщат в национални. И тук изключително остро бе поставен въпросът със здравеопазването“. Това каза председателят на БСП Корнелия Нинова пред журналисти в Перник, съобщиха от пресцентъра на партията. Тя добави, че в областта има общини, в които по два месеца няма лекар, а други са много отдалечени и транспортът до областната болница е голям проблем. Тя припомни, че БСП е предложила своята алтернатива в сектора  и бъдещите кметове от левицата ще се придържат към нея за общинското здравеопазване. „Друга тема, която излиза почти навсякъде, е екологията. Тук, в Перник, на площадката на ТЕЦ-а, се подготвя изгаряне на отпадъци, които дори не са от България, а се вкарват от Италия. Няма да позволим в Перник да се изгарят отпадъци. Това е част от модела на управление и срастване на власт, бизнес и пари. Държавата прави услуги на Христо Ковачки, а той ги връща и това се вижда по време на избори – Перник е един от градовете с най-голям корпоративен вот“, уточни Корнелия Нинова. Тя добави, че Перник е един от първенците по замърсяване на въздуха, а изгарянето на RDF отпадъци е изключително опасно. „Станислав Владимиров, който е номиниран от местните структури за кмет на общината, пое ангажимент да работи за спиране на този процес “, коментира още лидерът на левицата.", "date": "2019.07.23", "title": " Корнелия Нинова в Перник: Власт, бизнес и пари са се сраснали"}
{"url": "https://trud.bg/%d1%81%d0%b0%d0%bd%d0%ba%d1%86%d0%b8%d0%b8-%d0%b4%d0%be-1500-%d0%bb%d0%b2-%d0%b7%d0%b0-%d0%bf%d1%83%d1%88%d0%b5%d0%bd%d0%b5-%d0%bd%d0%b0-%d0%b7%d0%b0%d0%ba%d1%80%d0%b8%d1%82%d0%be/", "text": "Който допусне тютюнопушене на закрито в управляван от него обществен обект, ще се наказва с глоба от 300 до 500 лв. и с имуществена санкция от 1000 до 1500 лв., когато нарушението е извършено от едноличен търговец; ако е от юридическо лице – с имуществена санкция от 3000 до 5000 лв. Това гласят обнародвани промени в Закона за здравето за глоби при тютюнопушене. Санкция ще има и за конкретния нарушител, както беше досега, но това ще важи и за собственика на заведението. С други промени в нормативната уредба се легализират здравните медиатори. Те ще могат да съдействат при оказване на медицинска помощ, като предстои министърът на здравеопазването да определи с наредба точните изисквания за дейността им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Санкции до 1500 лв. за пушене на закрито"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-29/", "text": "Редовното правителствено заседание ще се проведе както обикновено – в сряда, 24 юли, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ОТПУСКАНЕ НА ДЪРЖАВНА ПАРИЧНА НАГРАДА НА СТОЯНКА НАСТЕВА ЗА ОСОБЕНИ ЗАСЛУГИ КЪМ БЪЛГАРСКАТА ДЪРЖАВА И НАЦИЯ.  Внася: министърът на образованието и науката 2. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА УЧАСТИЕ НА „ФОНД МЕНИДЖЪР НА ФИНАНСОВИ ИНСТРУМЕНТИ В БЪЛГАРИЯ“ ЕАД – СОФИЯ, В АЛТЕРНАТИВНИ ИНВЕСТИЦИОННИ ФОНДОВЕ.  Внася: министърът на финансите 3. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ № 619 НА МИНИСТЕРСКИЯ СЪВЕТ ОТ 2009 Г. ЗА ПРИЕМАНЕ НА СПИСЪК НА РЕГУЛИРАНИТЕ ПРОФЕСИИ В РЕПУБЛИКА БЪЛГАРИЯ.  Внася: министърът на образоването и науката 4. ПРОЕКТ НА РЕШЕНИЕ ЗА ДОПЪЛНЕНИЕ НА РЕШЕНИЕ № 233 НА МИНИСТЕРСКИЯ СЪВЕТ ОТ 2019 Г. ЗА УТВЪРЖДАВАНЕ НА ТАКСИТЕ ЗА КАНДИДАТСТВАНЕ И ЗА ОБУЧЕНИЕ В ДЪРЖАВНИТЕ ВИСШИ УЧИЛИЩА ЗА УЧЕБНАТА 2019/2020 Г.  Внася: министърът на образованието и науката 5. ПРОЕКТ НА РЕШЕНИЕ ЗА ОТЧУЖДАВАНЕ НА ИМОТИ И ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ПОДОБЕКТ 20 „ПЪТЕН НАДЛЕЗ НА КМ 158+777”, ПОДОБЕКТ 19 „ПЪТЕН НАДЛЕЗ НА КМ 151+770”, ПОДОБЕКТ 17 „ПЪТЕН НАДЛЕЗ НА КМ 134+350”, ПОДОБЕКТ 16 „ПЪТЕН НАДЛЕЗ НА КМ 127+805” И ПОДОБЕКТ 18 „ПЪТЕН НАДЛЕЗ НА КМ 145+787” ОТ ПОЗИЦИЯ 2 „ПРЕМАХВАНЕ НА ПРЕЛЕЗИТЕ И ИЗГРАЖДАНЕ НА НАДЛЕЗИ/ПОДЛЕЗИ ЗА ЖП УЧАСТЪК ПЛОВДИВ – БУРГАС” ОТ ПРОЕКТ „РЕХАБИЛИТАЦИЯ НА ЖЕЛЕЗОПЪТНИЯ УЧАСТЪК ПЛОВДИВ – БУРГАС ФАЗА 2” НА ТЕРИТОРИЯТА НА ОБЛАСТ СЛИВЕН.  Внасят: министърът на регионалното развитие и благоустройството  министърът на икономиката 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА АПОРТИРАНЕ НА ИМОТИ – ЧАСТНА ДЪРЖАВНА СОБСТВЕНОСТ, В КАПИТАЛА НА „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД – СОФИЯ.  Внася: министърът на икономиката 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА”, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА”, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА РУДОЗЕМ, ОБЛАСТ СМОЛЯН.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО МЕЖДУ ЕВРОПЕЙСКАТА ИНВЕСТИЦИОННА БАНКА И ПРАВИТЕЛСТВОТО НА РЕПУБЛИКА БЪЛГАРИЯ ЗА ВНОСКА ВЪВ ФОНДА НА ИНИЦИАТИВАТА ЗА ИКОНОМИЧЕСКА УСТОЙЧИВОСТ.  Внася: заместник министър-председателят по правосъдната реформа и министър на външните работи 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ТИПОВА НОТА ЗА ПРИСЪЕДИНЯВАНЕ/ИЗЯВЛЕНИЕ ЗА НАМЕРЕНИЕ КЪМ ТЕХНИЧЕСКИТЕ СПОРАЗУМЕНИЯ МЕЖДУ ВЪРХОВНОТО ГЛАВНО КОМАНДВАНЕ НА СИЛИТЕ НА НАТО В ЕВРОПА (SHAPE) И КРАЛСТВО БЕЛГИЯ, КРАЛСТВО ДАНИЯ, ЧЕШКАТА РЕПУБЛИКА, РЕПУБЛИКА ХЪРВАТИЯ, РЕПУБЛИКА СЛОВЕНИЯ, СЛОВАШКАТА РЕПУБЛИКА, РЕПУБЛИКА ИСЛАНДИЯ, КРАЛСТВО НИДЕРЛАНДИЯ, ИТАЛИАНСКАТА РЕПУБЛИКА, РЕПУБЛИКА ТУРЦИЯ, КРАЛСТВО ИСПАНИЯ И КРАЛСТВО НОРВЕГИЯ И ДР. ДЪРЖАВИ – ЧЛЕНКИ НА НАТО, ОТНОСНО ОСИГУРЯВАНЕ НА ПОДДРЪЖКА ОТ СТРАНА ДОМАКИН НА СИЛИТЕ НА НАТО С МНОГО ВИСОКА СТЕПЕН НА ГОТОВНОСТ.  Внася: заместник министър-председателят по обществения ред и сигурността и министър на отбраната 12. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА БЪЛГАРСКАТА ДЕЛЕГАЦИЯ ЗА УЧАСТИЕ В ЧЕТВЪРТАТА СЕСИЯ НА МЕЖДУПРАВИТЕЛСТВЕНАТА БЪЛГАРО-ТУРКМЕНИСТАНСКА КОМИСИЯ ЗА ИКОНОМИЧЕСКО СЪТРУДНИЧЕСТВО, КОЯТО ЩЕ СЕ ПРОВЕДЕ ОТ 10 ДО 12 АВГУСТ 2019 Г. В ТУРКМЕНИСТАН.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗАЕТОСТ И СОЦИАЛНА ПОЛИТИКА”, ПРОВЕДЕНО НА 8 ЮЛИ 2019 Г. В БРЮКСЕЛ.  Внася: министърът на труда и социалната политика 14. ПРОЕКТ НА РЕШЕНИЕ ЗА ПРИЕМАНЕ НА ПРЕДЛОЖЕНИЕ ОТ „ИНЕРМАТ” АД  СТАРА ЗАГОРА, ЗА ПРЕКРАТЯВАНЕ ПО ВЗАИМНО СЪГЛАСИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА  СТРОИТЕЛНИ МАТЕРИАЛИ – ПЯСЪЦИ И ЧАКЪЛИ, ОТ НАХОДИЩЕ „ЗИМНИЦА”, ОБЩИНА МЪГЛИЖ, ОБЛАСТ СТАРА ЗАГОРА, СКЛЮЧЕН НА 30 ЮНИ 2006 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО, И „ИНЕРМАТ” АД – СТАРА ЗАГОРА.  Внася: министърът на енергетиката 15. ПРОЕКТ НА РЕШЕНИЕ ЗА ПРИЕМАНЕ НА ПРЕДЛОЖЕНИЕ ОТ „ЕСКАНА” АД – ВАРНА, ЗА ПРЕКРАТЯВАНЕ ПО ВЗАИМНО СЪГЛАСИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪЦИ, ОТ НАХОДИЩЕ „ВЕНЕЛИН”, РАЗПОЛОЖЕНО В ЗЕМЛИЩЕТО НА С. ВЕНЕЛИН, ОБЩИНА ДОЛНИ ЧИФЛИК, ОБЛАСТ ВАРНА, СКЛЮЧЕН НА 6 ЮЛИ 2011 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА ИКОНОМИКАТА, ЕНЕРГЕТИКАТА И ТУРИЗМА, И „ЕСКАНА” АД – ВАРНА.  Внася: министърът на енергетиката 16. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА НЕМЕТАЛНИ ПОЛЕЗНИ ИЗКОПАЕМИ – ИНДУСТРИАЛНИ МИНЕРАЛИ – ТАЛКОШИСТИ, ПОДЗЕМНИ БОГАТСТВА ПО ЧЛ. 2, АЛ. 1, Т. 2 ОТ ЗАКОНА ЗА ПОДЗЕМНИТЕ БОГАТСТВА ОТ НАХОДИЩЕ „ОВЧАРОВО”, С. ОВЧАРОВО, ОБЩИНА ХАРМАНЛИ, ОБЛАСТ ХАСКОВО, СКЛЮЧЕН НА 18 ДЕКЕМВРИ 2006 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА ИКОНОМИКАТА И ЕНЕРГЕТИКАТА, И „ВАТИЯ” АД – СОФИЯ.  Внася: министърът на енергетиката 17. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА – СКАЛНООБЛИЦОВЪЧНИ МАТЕРИАЛИ – ВАРОВИЦИ, ОТ НАХОДИЩЕ „ТРЕБЕЖА”, РАЗПОЛОЖЕНО В ЗЕМЛИЩЕТО НА С. ГОРНА КРЕМЕНА, ОБЩИНА МЕЗДРА, ОБЛАСТ ВРАЦА, НА „БУЛСТОУН” ЕООД – ВРАЦА.  Внася: министърът на енергетиката 18. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ВЕЛБОВ КАМЪК”, РАЗПОЛОЖЕНА В ЗЕМЛИЩАТА НА С. КЛИСУРА И С. ДРЕНКОВО, ОБЩИНА БЛАГОЕВГРАД, ОБЛАСТ БЛАГОЕВГРАД.  Внася: министърът на енергетиката 19. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ПРОСОТО”, РАЗПОЛОЖЕНА В ЗЕМЛИЩЕТО НА С. ВЕРИНСКО, ОБЩИНА ИХТИМАН, ОБЛАСТ СОФИЯ.  Внася: министърът на енергетиката 20. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ТОПОЛИТЕ”, РАЗПОЛОЖЕНА В ЗЕМЛИЩЕТО НА С. СТАЛИЙСКА МАХАЛА, ОБЩИНА ЛОМ, ОБЛАСТ МОНТАНА.  Внася: министърът на енергетиката 21. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „БИЛО”, РАЗПОЛОЖЕНА В ЗЕМЛИЩАТА НА С. СТУДЕНА И С. БОСНЕК, ОБЩИНА ПЕРНИК, ОБЛАСТ ПЕРНИК.  Внася: министърът на енергетиката 22. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „БЯЛАТА ЧУКА”, РАЗПОЛОЖЕНА В ЗЕМЛИЩЕТО НА С. ВЕТРЕН ДОЛ, ОБЩИНА СЕПТЕМВРИ, ОБЛАСТ ПАЗАРДЖИК.  Внася: министърът на енергетиката 23. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „КОСТАДИН”, РАЗПОЛОЖЕНА В ЗЕМЛИЩЕТО НА С. ДОЛЕН, ОБЩИНА САТОВЧА, ОБЛАСТ БЛАГОЕВГРАД.  Внася: министърът на енергетиката 24. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „АРАБКА”, РАЗПОЛОЖЕНА В ЗЕМЛИЩАТА НА С. ДЪБНИЦА, С. КРУШЕВО И С. ХВОСТЯНЕ, ОБЩИНА ГЪРМЕН, ОБЛАСТ БЛАГОЕВГРАД.  Внася: министърът на енергетиката 25. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ТЪРСЕНЕ И ПРОУЧВАНЕ НА МЕТАЛНИ ПОЛЕЗНИ ИЗКОПАЕМИ – ПОДЗЕМНИ БОГАТСТВА ПО ЧЛ. 2, АЛ. 1, Т. 1 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ВЪЗЕЛ”, РАЗПОЛОЖЕНА НА ТЕРИТОРИИТЕ НА ОБЩИНА ЧЕРНООЧЕНЕ И ОБЩИНА КЪРДЖАЛИ, ОБЛАСТ КЪРДЖАЛИ.  Внася: министърът на енергетиката 26. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ НА ЗАКОНА ЗА СТОКОВИТЕ БОРСИ И ТЪРЖИЩАТА.  Внася: министърът на икономиката", "date": "2019.07.23", "title": " Вижте какво ще решава Министерски съвет, утре 24 юли 2019 г."}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%b7%d0%b0-%d0%be%d0%b1%d0%b8%d1%81%d0%ba%d0%b0-%d0%b2%d1%8a%d0%b2-%d1%84%d0%b8%d1%80%d0%bc%d0%b0%d1%82/", "text": "От фирмата, в която е работил Кристиян Байков, се изземват годни доказателства. Това каза министърът на вътрешните работи Младен Маринов. Той коментира пред журналисти акцията на разследващите във фирмата-работодател на Кристиян Бойков, във връзка с хакерската атака срещу НАП. „Убеден съм, че има много добри професионалисти, които за определено време могат да се справят с тези предизвикателства“, каза Маринов. На въпрос дали от фирмата съдействат на МВР, той отговори: „Не бих казал, че съдействат“, уточнявайки, че от компанията отказват да дадат паролите за компютъра на Бойков. По думите му, това забавя разследването. Маринов увери, че иззетите в рамките на досъдебното производство магнитни носители, компютри и конфигурации са под контрола на разследващите и няма как да бъдат унищожени.", "date": "2019.07.23", "title": " Министър Маринов за обиска във фирмата-работодател на Кристиян Бойков: Не ни съдействат!"}
{"url": "https://trud.bg/%d0%bd%d0%be%d0%b2%d0%b8-10-%d0%bc%d0%bb%d0%bd-%d0%b5%d0%b2%d1%80%d0%be-%d1%89%d0%b5-%d0%b1%d1%8a%d0%b4%d0%b0%d1%82-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d0%bd%d0%b8-%d0%b2-%d0%bf/", "text": "Нови 10 млн. евро ще бъдат инвестирани в пограничния регион между България и Турция в проекти за опазване на околната среда и развитието на устойчив туризъм. Те се отпускат по Програмата за трансгранично сътрудничество Interreg – ИПП България – Турция 2014 – 2020 г.  На церемония в Министерството на регионалното развитие и благоустройството заместник-министър Деница Николова и заместник-министърът на външните работи на Република Турция Фарук Каймакчъ връчиха договорите на бенефициентите, сключени по втората покана за подаване на проектни предложения по Програмата, съобщават от пресцентъра на ведомството. Общо 23 проектни предложения стартират своята реализация с осигуреното финансиране, а до дни ще бъдат подписани още 11 договора, уточни зам.-министър Николова.  В рамките на първата покана за набиране проекти бяха сключени 43 договора за 10 млн. евро, 41 от които вече са изпълнени, съобщи още тя. „Това е една много важна програма за трансграничните региони, защото с ресурс от 28 млн.евро ние съвместяваме нашите усилия в партньорства, за да направим по-защитима околната среда, да смекчим щетите от природни бедствия, да щадим ресурсите си и да развиваме и съхраним културно-историческото си наследство“, отбеляза зам.-министър Николова. Тя отбеляза,  че в рамките на обявените покани за набиране на проекти са подадени 325 предложения, което е ясен индикатор за разпознаваемостта на Програмата и големия интерес от бенефициентите от пограничните региони. „Днешното събитие е от изключителна важност за постигането на крайната цел на Програмата. На първо място, защото средствата се предоставят на най-качествените проекти в полза на хората от региона. Всеки от тях ще допринесе за развитието и опазването на общия трансграничен регион“, каза още Николова. Тя обърна внимание, че се намираме се в ключова година за европейските фондове и Интеррег програмите, в която трябва да бъде осигурен висок темп на изпълнение на текущите програми с поглед към бъдещите такива и полагане на основите за успешното им стартиране. „Целта ни за следващия програмен период е да осигурим стратегически подход, базиран на специфичните нужди на трансграничния регион, който да увеличи ефективността от кохезионната политика и да има пряк ефект за икономическото развитие. През есента ще стартираме диалог с всички заинтересовани страни за бъдещата рамка и инвестициите след 2020 г.“, каза още заместник-министърът. Зам.-министър Фарук Каймакчъ поздрави бенефициентите за успешните проекти. „В Турция имаме поговорка, че съседа има нужда дори от пепелта на комшията си. Затова ние отдаваме голямо значение на близките си отношения с България. До тук ние изпълняваме по най-добрия и хармоничен начин програмата за трансгранично сътрудничество вече 10 години. Благодаря на всички, които имат принос в прилагането на програмата. Проектите ще имат пряк принос за развитието и благоденствието на градовете, в които се намираме, и ще развие връзките между двете държави“, каза зам.-министър Каймакчъ. Той посочи, че в бъдеще програмата трябва да продължи да подкрепя развитието на туристическия сектор, транспортните връзки и проекти, които дават решение на проблемите е развитието на градовете в граничните области. Програмата Interreg – ИПП България – Турция 2014-2020, насочена към укрепване на капацитета на капацитета за трансгранично сътрудничество, обхваща областите Бургас, Ямбол и Хасково за територията на Република България и провинциите Одрин и Къркларели на територията на Република Турция. Общият размер на средствата в настоящия програмен период е почти 30 млн. евро.", "date": "2019.07.23", "title": " Нови 10 млн. евро ще бъдат инвестирани в пограничния регион между България и Турция"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%bd%d0%be%d0%bc%d0%b8%d0%bd%d0%b8%d1%80%d0%b0%d0%bc-%d0%ba%d0%b0%d0%bd%d0%b4/", "text": "Правосъдният министър Данаил Кирилов обяви, че няма да издигне свой кандидат за главен прокурор. Той би направил това само ако има кандидат с широка гражданска подкрепа или ако президентът възрази срещу Гешев и посочи кандидат, обясни самият Кирилов по  . „Цялата прокурорска колегия издигна кандидатурата на Иван Гешев за нов главен прокурор вчера. В исторически план министър на правосъдието никога не е номинирал главен прокурор, не смятам да бъда иноватор“, добави той. Кандидатурата на Иван Гешев се ползва с масова, широка подкрепа. Към този момент няма да издигам кандидат за главен прокурор, подчерта Данаил Кирилов. „Дори един кандидат може да не бъде подкрепен, може да възникне противопоставяне между съдийската и прокурорска колегия. Не очаквам това да се случи, не бих искал да участвам в поляризация или подстрекаване към подобна“, каза още Кирилов. Той добави, че може и да внесе своя кандидатура, но само ако президентът и граждани възразят срещу Гешев По повод ветото на президента върху ратификацията на договорите за F-16 той не се съмнява, че „сделката“ за американските изтребители ще бъде ратифицирана. Утре се свиква извънредно заседание на Комисията по отбрана, а в петък се очаква точката със самолетите да влезе като първа – в дневния ред на депутатите. „Не очаквам да има промяна при гласуването в НС, но се налага пределна организация на парламентарните групи, които подкрепяме ратификацията на този закон и завършване на договора“, обясни Кирилов. Трябва да имаме пределна преддоговорна и договорна добросъвестност и действително в рамките на ангажимента, който сме поели в тези преговори, да завършим тази процедура и да бъде сключена сделката окончателно“, заяви още правосъдният министър.", "date": "2019.07.23", "title": " Данаил Кирилов: Няма да номинирам кандидат за главен прокурор"}
{"url": "https://trud.bg/%d0%b4-%d1%80-%d0%b5%d0%bc%d0%b8%d0%bb-%d0%b8%d0%bb%d0%b8%d0%b5%d0%b2-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%82%d0%be%d1%80-%d0%bd%d0%b0-%d0%b4%d0%b6%d0%b0%d0%b7-%d1%84%d0%b5%d1%81%d1%82/", "text": "– Г-н Илиев, фънк музиката ще доминира на 22-о издание на Международния джаз фестивал в Банско това лято. В първата фестивална вечер публиката ще може да се наслади на легендата и икона на фънк и соул музиката, саксофониста Масео Паркър. Как се привличат имена от този ранг във фестивалната програма?  – През последните няколко години нашият стремеж е да каним все по-значими имена от световната джаз и поп сцена. Масео Паркър е една от легендите на фънк музиката, свирил е с Джеймс Браун, Рей Чарлз и много други известни изпълнители. През последните десетина години той прави самостоятелна кариера както като музикант, така и като певец. В Банско той ще представи последния си солов албум “It`s All About Love”, който излезе на пазара през миналата година по повод 75-годишния му юбилей. Неговото верую е „харесвам музиката, която носи щастие“ и ние сме убедени, че онези, които ще го видят в Банско също ще са щастливи. Естествено, че този тип изпълнители са много скъпи и имат твърде много претенции за своето пътуванe и престой в Банско, но ние сме се погрижили за всичко и той ще остане много доволен от България, както всички досегашни звезди, били на  . – Какво още сте подготвили на зрителите?  – Както вече много години, първата вечер ще открият Биг бенд Благоевград с диригент Борис Янев и солисти най-добрите български джаз изпълнители Камелия Тодорова и Васил Петров. Тези две забележителни лица на българския джаз винаги представят на своите фенове както много от най-обичаните си песни, така и много нови изпълнения. Сред българските изпълнители на това издание на фестивала личат още имената на вокалния квинтет „Спектрум“. Тази акапелна група подготвя своя първи албум, изпълнения от който ще чуем в Банско. Друга интересна формация е младата надежда на джаза Лина Никол, която е певица и композитор, и нейния състав. Саксофонистът, флейтист и аранжьор Милен Стойков – Майк Сакс и неговият Екс Кей квартет са с афинитет към смуут джаз и фюжън. Любопитният проект на Христо Йоцов „Jazz Cats“ носи повече фюжън звучене и представлява особен интерес за истинските любители на по-елитарния джаз. Нашата млада певица Маги Алексиева-Мей гостува на фестивала с един българо-френски състав, в който специален гост е един от най-добрите наши саксофонисти – Димитър Льолев. От чуждите изпълнители трябва да отбележим изключителната китаристка, певица и композиторка Малина Мой и нейният състав, гръцката група „Гаджо дило“, която изпълнява джипси джаз в стил Джанго Райнхард. Италианската певица Сара Джейн Гиоти издаде много успешен албум през 2018 година. Нейно любимо амплоа е бразилската музика и концертът й е с много боса нова и самба. – Британската суинг банда Ray Gelato & The Giants също пристигат в България за фестивала. Разкажете повече за тях.  – Рей Джелато е един от най-популярните британски изпълнители. Има прозвището „Кръстникът на суинга“ и заедно с групата си „Тhе Giants“ празнуват през настоящата година своя 25-годишен юбилей. Те много пъти са радвали своята вярна публика навсякъде по света и са били канени да свирят на сватбата на Пол Макартни, на светски събития в Британския дворец, в най-реномирания Лондонски джаз клуб „Ronie Scott“ и на много други известни фестивали. Тази година групата ще свири и на традиционното парти на Първа инвестиционна банка в хотел „Кемпински гранд Арена“ по време на фестивала. – Фестивалът е посещаван от все повече чужденци в последните години. Как успяхте да постигнете такава голяма популярност извън границите на България?  – Това е нашата основна цел още със създаването на фестивала – да го направим популярен далеч от пределите на страната ни и той да привлича все повече туристи от цял свят. За това спомагат два фактора: първо самите изпълнители, които гостуват в Банско, са много впечатлени от фестивала и непрекъснато по време на свои изяви споменават за него. Чужденците, които са присъствали на нашата проява в Банско, също остават много доволни от събитието и още на следващата година идват отново, като водят свои роднини, приятели и така нашата публика непрестанно расте. Ние получаваме непрестанно запитвания от желаещи да посетят фестивала от Великобритания, Германия, Австрия, Холандия, Италия, Скандинавските страни и др. – Какво стои зад създаването на такава разнообразна фестивална програма?  – Преди всичко много прослушвания на изпълнители от цял свят, много пътувания и информация от елитните световни и европейски сцени и лични връзки с много известни продуценти и мениджъри на изпълнители. Това са много важни предпоставки да имате достъп до истински големите изпълнители и състави, които да бъдат част от програмата на нашия фестивал. – Fibank подкрепя финансово фестивала вече дълги години. Защо е важно подобни културни събития да бъдат подкрепяни от големи компании?  – Аз съм особено горд с партньорството, което има между нашия фестивал и  . Известно е, че за голямото изкуство са необходими много финансови средства и банката е Генерален спонсор на нашия фестивал. Това сътрудничество продължава вече повече от 15 години и както се вижда, благодарение на него, фестивалът се превърна в най-голямото джаз събитие в България. – Банско готово ли е да посрещне феновете на джаза?  – Хората в град Банско обикнаха фестивала и се гордеят с него. По време на фестивала, градът се преобразява – изпълва се с хиляди гости, които през деня се радват на природата в планините, а вечер се възхищават на изпълненията от концертната програма. – Какви полезни съвети бихте дали на зрителите, които ще посетят за първи път фестивала?  – Да обикнат хубавата музика и прекарват своята джаз ваканция в Банско колкото е възможно по-често. Нека всеки наш зрител стане посланик на фестивала и „зарази“ колкото е възможно повече хора с любовта към това събитие. Добре дошли в Банско!", "date": "2019.07.23", "title": " Д-р Емил Илиев, организатор на Джаз фестивала в Банско: Джаз фестът в Банско привлича туристи от цял свят"}
{"url": "https://trud.bg/%d0%bc%d0%be%d1%85%d0%b0%d0%bc%d0%b5%d0%b4-%d0%b2-%d0%bb%d0%b5%d0%b2%d1%81%d0%ba%d0%b8-%d0%b7%d0%b0-3-%d0%b3%d0%be%d0%b4%d0%b8%d0%bd%d0%b8/", "text": "Насиру Мохамед е играч на „Левски“. Крилото на „Хекен“ официално парафира със „сините“ за срок от 3 години. Съществува вариант ганаецът дори да играе срещу АЕК (Ларнака), тъй като клубът има право да го картотекира най-късно 24 часа преди визитата в Кипър, която е в четвъртък от 18.30 часа.  В Швеция разкриха, че българският гранд ще плати 3 млн. крони или 285 000 евро за правата на офанзивния играч.  А на „Герена“ очакват други трима нови футболисти. Главният скаут на столичния гранд Богдан Патрашку разкри пред медиите в своята родина, че Денис Алибек от „Астана“ все още е вариант за 26-кратните шампиони. В същото време на „Герена“ преговарят и с млад холандец, играл за последно в „Камбур“. Става въпрос за 21-годишния Найджъл Роберта, разкри „Dsport.bg”. Нападателят е бил одобрен лично от треньора Петър Хубчев. Чака се и краен бранител.  В същото време УЕФА обяви Тиаго Мартинс за главен съдия на двубоя АЕК – „Левски“. Португалецът има опит в евротурнирите. Ръководил е три мача от квалификациите в Шампионската лига и други три от групите на Лига Европа. Мартинс има срещи и на международно ниво – Лига на нациите и евроквалификации. 39-годишният рефер има общо 182 мача в своята кариера, в които е вдигнал внушителните 951 жълти картона, 28 червени, а в други 52 случая е гонил играчи за две официални предупреждения.", "date": "2019.07.23", "title": " Мохамед в „Левски“ за 3 години"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d0%b7%d0%b0-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5-%d1%81-%d0%bc%d0%be%d0%b1%d0%b8%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6/", "text": "Обновяват тунели в столичните квартали “Младост” и “Люлин”  Финал през август на ремонта на ул. “Иван Вазов”, наваксват забавянето по бул. “България”  Дигитален талон за плащане на паркирането в синя и зелена зона ще бъде въведен в София след като бъде одобрен от Столичния общински съвет. Така хората ще имат алтернатива за плащане при проблем с СМС услугата и ще бъдат улеснени чужденците без абонамент към мобилни оператори у нас. Новата възможност за плащане ще се използва през бъдещи мобилни приложения на различни компании. Цените на паркирането остават същите. Междувременно столичният кмет Йорданка Фандъкова провери основния ремонт на тунела, свързващ бул. “Ал. Малинов” с Околовръстното шосе. Реконструкцията за 485 хил. лв. трябва да приключи до края на август. Догодина ремонтират и тунела в “Люлин”. Общината е обновила над 100 моста. До средата на август трябва да е финала на ремонта на ул. “Ив. Вазов”. Реконструкцията на бул. “България” ще приключи в срок до 15 септември въпреки едноседмичното забавяне заради дъждовете. Фандъкова подчерта, че през септември ще обяви дали да се кандидатира за нов мандат като кмет на София. В момента в ГЕРБ тече процедура по издигане на номинации и тя благодари за подкрепата, която получава от структурите. Относно информацията, че “Спаси София” ще издигне кандидат за кмет тя отговори: “Стана ясно, че тази инициатива е политическа, а не гражданска. Нека работят с желание да променят града, а не само да пречат на неговата промяна”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Плащаме за паркиране с мобилно приложение"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-%d1%87%d0%b0%d1%81-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d0%bc%d0%b0%d1%80%d0%b8%d1%86%d0%b0/", "text": "На 23 юли, от 23.00 ч. до 24.00 ч., ще бъде спряно движението в двете посоки, в участъка Димитровград–Харманли на АМ „Марица“, при 62-ри км. За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол), съобщиха от пътната агенция. По време на ограничението движението ще се пренасочва по обходен маршрут: от пътен възел „Димитровград“ по път I-5 – пътен възел „Хасково“ – път I-8 – пътен възел „Симеоновград“ – АМ „Марица“ и обратно. Необходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.23", "title": " Затварят за час магистрала „Марица“ между Димитровград и Харманли утре"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%82%d1%80%d1%8a%d0%b1%d0%b0%d1%82%d0%b0-%d0%b2-%d0%bf%d0%be%d1%81%d0%be%d0%ba%d0%b0-%d1%81%d0%be%d1%84%d0%b8%d1%8f-%d0%bd%d0%b0-%d1%82%d1%83%d0%bd/", "text": "На 24-ти юли, от 22 ч., до 5 ч. на 25-ти юли ще бъде ограничено движението в тунел „Витиня“ на АМ „Хемус“, в посока София. Поради профилактика на осветлението в съоръжението, трафикът ще се пренасочва от км 35 по път I-1, и при км 30, на пътна връзка „Витинска река“, ще се включва отново в магистралата, съобиха от АПИ. Движението за Варна в тунела ше се осъществява в една лента. Необходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.23", "title": " Затварят тръбата в посока София на тунел „Витиня“ утре"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d1%8f%d0%bd-%d1%82%d1%8a%d1%80%d1%81%d0%b5%d0%bb-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%b1%d0%be%d0%b9%d0%ba%d0%be-%d0%b1/", "text": "Бойков е извършил компютърното престъпление, казаха от прокуратурата Обвиняемият за атаката срещу НАП разполагал с базата данни преди разпространението им Обвиненият за кибератаката срещу НАП Кристиян Бойков (20 г.) търсел в базата данни на агенцията с единни граждански номера информация за министър-председателя Бойко Борисов, за главния прокурор Сотир Цацаров и за депутата от ДПС Делян Пеевски. Това той направил в периода между 10 юли и 12 юли – три дни преди в интернет да бъдат публикувани личните данни на граждани и фирми. Това съобщиха от прокуратурата по повод изявления пред медии на Бойков, че не е човекът, ударил НАП. От държавното обвинение казаха, че при претърсване в офиса на “TAD GROUP” в столицата, където работел Кристиян, били иззети веществени доказателства, включително и служебният му компютър, който бил “отключен” от експерти. “От анализираните данни към момента може да се направи заключение, че той е разполагал с базата данни на НАП преди разпространението є в интернет пространството”, казаха разследващите. Те добавиха, че Бойков е извършвал различни търсения по единни граждански номера в базата данни на НАП, както и е променял оригиналната дата на файловете с датата 10.11.1989 г., която съвпада с датата на файловете, разпространени в интернет пространството. Преди да търси информация за Борисов, Цацаров и Пеевски, той събирал данни и за други двама души, както и за адвокатска кантора “Авиора консулт”. Резултатът от тези търсения Бойков е съхранил във файл, именуван “Търсене за Бивол”. След това търсил в базата данни на НАП с единния граждански номер на евродепутата Емил Радев, казаха от прокуратурата. В служебния компютър на Бойков имало и файл с име “математика за домашно”, с дата на създаване 11.07.2019 г. Той съдържал специфичните наименования на 106 бази данни и множество техни таблици, които са идентични с частично разпространените 57 бази данни на НАП в интернет пространството. “Това е индикатор, че Бойков разполага с пълната база данни, изтекла от НАП, а не само с тази, публикувана в интернет пространството”, пише в съобщение на прокуратурата. В друга дигитална папка имало файл с име “броене за домашно”, създаден на 11.07.2019 г. В него имало специфично именувани бази данни, идентични с тези от базата данни на НАП, много други специфични наименования на таблиците от тези бази данни, както и броя на записите във всяка от таблиците. Киберполицаи установили и, че на служебния компютър на Бойков били въвеждани команди за промяна на датата на оригиналните файлове от базата данни на НАП с датата 10.11.1989 г. от манипулираните файлове, изтекли в интернет пространството. При декриптирането е установено и наличие на файлове с бази данни на клиенти на частни търговски дружества. От прокуратурата казаха, че събраните до момента доказателства не разколебавали обоснованото предположение, че Кристиян Бойков е извършил компютърното престъпление. В момента той е на свобода срещу “подписка”. Продължавала работата по декриптиране на иззетите веществени доказателства, както и предстои разследване, което може да доведе до обвинения и на други лица.   Зам.-главният прокурор Иван Гешев:  Версията е, че фирмата се занимава с киберрекет Имало политически интереси зад атаката “В момента за нас е ясно, че този обвиняем е просто маша. Основната версия, по която се работи, е че фирмата, в която Бойков работи, се занимава с нещо като киберрекет – с удряне на фирми, търговски дружества, държавни организации с цел нарушаване на тяхната сигурност и съответно по-късно да бъдат привлечени като клиенти. Дали цялата фирма или отделни нейни ръководители – това е водещата версия, по която се работи към момента и тя е за киберрекет с политически интереси”. Това заяви зам.-главният прокурор Иван Гешев по БНТ. Според него атаката е съвпаднала с активно преекспониране на случая в определен кръг медии, свързани с подсъдимия Иво Прокопиев. Гешев добави, че неслучайно хората от фирмата не предоставяли “ключове” за отваряне на компютрите, които били криптирани със специален софтуер, тъй като знаели какво има вътре. Той добави, че с отключването на един от компютрите, разследващите вече знаели за една милионна част от това, което имало в него. “Търсено е за какво ли не, включително за хора от онкодиспансер в Бургас”, каза зам.-главният прокурор. От фирма “TAD GROUP” днес нямаше коментар.   Евродепутатът Емил Радев:  Хакването е политическа поръчка! Гнусно е! Иска да се задейства Комисията за защита на личните данни “Явно това се прави по нечия политическа поръчка. Ако данните на НАП за нас, политиците, са публични, моите данни за доходи и имущество са на сайта на КОНПИ от 11 години, защото всяка година подаваме декларациите. Оттам-нататък обаче медицинските данни, данните за семействата, не дай си боже за тежки заболявания – не е човешко това! И да се използва, особено пък за политическа поръчка, е гнусно”. Това коментира евродепутатът Емил Радев, който според прокуратурата е една от мишените на обвиняемия Кристиян Бойков. Евродепутатът е категоричен, че трябва да се задейства и Комисията за защита на личните данни с оглед на приетия от ЕС регламент за опазването им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Кристиян търсел информация за Бойко Борисов и Сотир Цацаров (обзор)\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-449/", "text": "Любовният бизнес цъфти на Север, на Юг – джендъри на плажа Пълно е с млади момичета, които безсрамно се натискат по хавлиите. Хотелите в Златни пясъци са претъпкани с млади чужденци – фенове на т.нар. АСО-туризъм (алкохол, секс, опиати)               Мая Манолова в изкушение и двоумение София не е Кюстендил, „Костинбродската афера“ не е забравена. Да атакува поста я подтикват от няколко страни, но от тях лъха злорадо очакване да загуби – анализ на д-р Илия Илиев.               Как изпуснахме Македония Десетият пленум на ЦК на БКП през 1946 г. пуска директивата Пиринският край да се македонизира. Всички помогнаха, но най-голяма вина носим ние – „Легенди и истини в българската история“ с Росен Тахов.             Чуя ли да говорят за нов прочит на историята, се задушавам Македонските политици се въртят като фурнаджийски лопати, казва известният кардиолог и общественик проф. Младен Григоров в интервю за „Труд“.           Прокурорът Силует на Иван Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Вижте акцентите в броя на вестник „Труд“ в сряда, 24 юли 2019"}
{"url": "https://trud.bg/o%d0%b1%d1%8f%d0%b2%d0%b8%d1%85%d0%b0-%d1%81%d0%b2%d0%be%d0%b1%d0%be%d0%b4%d0%bd%d0%b8%d1%82%d0%b5-%d0%bc%d0%b5%d1%81%d1%82%d0%b0-%d1%81%d0%bb%d0%b5%d0%b4-%d0%b2%d1%82%d0%be%d1%80%d0%be%d1%82%d0%be/", "text": "Oбявиха свободните места след второто класиране в профилираните и професионалните гимназии след 7 клас. В София такива има дори в най-желаните училища, предаде  . В Софийската математическа гимназия има 4 свободни места без квоти с английски език. В 91 НЕГ има четири места за момчета. В ТУЕС едно свободно място без квоти. В 73-то СОУ свободните места са три за момчета. 164-та испанска гимназия има четири свободни места – за едно момче и три момичета. Следва Първа английска, където свободните места са за две момчета и седем момичета. Във Втора английска се търсят три момчета и едно момиче, а в 9- та френска – три момчета и едно момиче също. За всички свободни места се кандидатства като ученикът се отписва оттам, където е записан в момента и отново подава електронно документи само за свободните за трето класиране места.", "date": "2019.07.23", "title": " Oбявиха свободните места след второто класиране в гимназиите"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d1%86%d0%b8%d0%bf%d0%be%d0%b2-%d0%bd%d1%8f%d0%bc%d0%b0-%d0%b4%d0%be%d1%81%d1%82%d0%b0%d1%82%d1%8a%d1%87%d0%bd%d0%be-%d0%b2%d1%80%d0%b5%d0%bc%d0%b5/", "text": "С днешното решение опровергахме митовете и легендите, че сме против машинното гласуване на всяка цена да се премахне за всички видове избори. И първоначално предложението беше да остане за определен вид избори. Това коментира Красимир Ципов от ГЕРБ, който е член на правната комисия в НС, която по-рано днес   да отпадне вота чрез машини на местни избори. След дискусия стигнахме до заключението, че не виждаме проблем да остане за парламентарни избори“, каза Ципов по  . По думите му няма достатъчно време да се преработи софтуера за местните избори. Не е ясно също къде ще се съхраняват тези машини и кой ще носи отговорност, ако нещо се случи с тях. Той напомни сложността на местните избори, където на някои места може да има пет вида гласувания и гласуването с машини няма да протече по-бързо от гласуването с бюлетините. Ципов смята, че гласуването с хартиени бюлетини струва десетки пъти по-евтино. Според колегата му от БСП Явор Божанков се превръща в устойчива практика преди всеки избор да има промени в най-важния закон – изборния. „Последните избори ГЕРБ посред нощ опита да отмени преференциалния вот, този път машинния. Въпросът е кой печели от отмяната“, каза Божанков. По думите му ГЕРБ не желаят да въведат машинно гласуване, защото машините дават ясен, точен резултат и не подлежат на манипулация. Правителството не въвежда машинния вот, така че това са абсолютно неуместни сравнения, контрира Ципов.", "date": "2019.07.23", "title": " Красимир Ципов: Няма достатъчно време да се преработи софтуерът на машините за местния вот"}
{"url": "https://trud.bg/%d0%b1%d1%8e%d1%80%d1%85%d0%b0%d0%bd-%d0%b0%d0%b1%d0%b0%d0%b7%d0%be%d0%b2-%d0%b7%d0%b0%d1%80%d0%b0%d0%b7%d0%b0%d1%82%d0%b0-%d0%bf%d0%be-%d1%81%d0%b2%d0%b8%d0%bd%d0%b5%d1%82%d0%b5-%d0%b5-%d0%b2%d0%bb/", "text": "Заразата по свинете е влязла чрез фуражи – това заяви депутатът от ДПС и бивш зам.-министър на земеделието Бюрхан Абазов по  . Според него арендатори, кооперации и горски стопанства често се натъкват на умрели диви прасета по време на жътва и в горите. Абазов определи вируса на африканската чума по свинете като сериозен и нелечим. Според него сериозността на проблема се долавя единствено от експертите в БАБХ и собствениците на големите свинекомплекси у нас. Днес беше обявено бедствено положение заради африканската чума в област Русе. По думите на депутата, който е от същия район, построената защитна ограда с Румъния не може да спре навлизането на диви прасета у нас и е неефективна. Освен това Абазов обясни, че разпространението на заразата не е логично, тъй като обявените огнища в България са далеч едно от друго. Той изтъкна, че вариантите на зараза са два – контакт на диво животно с домашно или чрез човешки контакт. Бившият зам.-министър на земеделието изключи варианта диво прасе да зарази животно от свинекомплекс поради факта, че предприятията имат по две или три предпазни огради. Служителите на комплексите пък преминават през сериозни режими на дезинфекция. Те включват филтрация, т.нар „бяла зона“ и смяна на дрехи. По думите му на работниците е забранено да гледат прасета в домашни условия, за да не пренасят зарази. Бившият зам.-министър определи действията на държавата като ненавременни, хаотични и неправилни. Въпреки това посочи, че има и правилни решения.", "date": "2019.07.23", "title": " Бюрхан Абазов: Заразата по свинете е влязла чрез фуражи"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b7%d0%b0%d1%89%d0%be-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%be%d1%82%d0%b8%d0%b2%d0%b0%d1%82-%d0%b2-%d1%82%d1%83%d1%80%d1%86/", "text": "Виждайки, с каква бързина, настървение и съгласие ДПС, ГЕРБ и ВМРО прокараха на две четения в един ден законопроектите за бюджета и ратификацията на споразументието за закупуване на самолетите, не вярвам, че мнението им по темата ще се промени, въпреки ветото на президента. Това каза председателят на БСП Корнелия Нинова във връзка с наложеното от президента Румен Радев вето за закупуването на F-16, съобщиха от пресцентъра на партията. Тя бе категорична, че БСП подкрепя ветото и припомни, че още преди то да бъде наложено социалистите са изказали почти същите аргументи против приетите в парламента законопроекти. Относно номинацията на Иван Гешев за главен прокурор, лидерът на левицата призова да се изчака до 29 юли, защото е възможно да има и други номинации и тогава ще има коментар. Корнелия Нинова коментира и появилата се в немски медии  , че „Фолксваген“ няма да инвестира в България и добави, че за съжаление отлив на инвестиции има. „Много компании избират да инвестират в други държави или да пренасочат бизнеса си там заради няколко причини – несигурност, корупция и липса на нормални административни услуги. Никой голям инвеститор няма да дойде в България, ако иска да се развива, при тези условия“, коментира още Нинова.", "date": "2019.07.23", "title": " Нинова: Защо „Фолксваген“ отиват в Турция? Борисов да отговори!"}
{"url": "https://trud.bg/%d0%bd%d0%b8%d1%81%d0%b0%d0%bd-%d1%81%d1%8a%d0%ba%d1%80%d0%b0%d1%89%d0%b0%d0%b2%d0%b0-%d0%bd%d0%b0%d0%b4-10-000-%d1%80%d0%b0%d0%b1%d0%be%d1%82%d0%bd%d0%b8-%d0%bc%d0%b5%d1%81%d1%82%d0%b0/", "text": "Японският автомобилен гигант „Нисан“ ще съкрати повече от 10 000 работни места по целия свят, съобщи Kyodo News. Автомобилният производител ще извърши съкращенията, които ще засегнат 7% от неговата обща работна сила, чрез комбинация от мерки, включително ранно пенсиониране. В информацията също така се посочва, че се предприеме преглед на производствената система на компанията и как да се съживи нейната дейност. Новите данни за броя на съкращенията представляват значително увеличение на 4800-те работни места, за които преди това „Нисан“ обяви, че ще бъдат намалени през май.", "date": "2019.07.23", "title": " „Нисан“ съкращава над 10 000 работни места"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bd%d0%b0-%d0%b5%d1%81-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%ba%d0%be%d0%bb%d0%b8%d1%82%d0%b5-%d1%81-%d0%b4%d0%b5%d1%81%d0%b5%d0%bd-%d0%b2%d0%be%d0%bb/", "text": "Полша и Литва са осъдени през 2014 г. в Люксембург, защото са ги забранили Не противоречат на директива от 2007 г. Съдът на Европейския съюз в Люксембург е решил дело в полза на собствениците на автомобили с десен волан срещу две държави, които са се опитали да го забранят, или да принудят преместването на кормилото от ляво. Това са Полша и Литва, а процесът се е водил през 2014 г. Това припомниха експерти пред “Труд”, който първи писа за идеята на министерството на транспорта да въведе и у нас тази забрана. Миналия петък бе пуснат за обществено обсъждане  . В него (чл. 37, т.13) е записано, че в България следва да се отказва регистрация на коли, микробуси и камиони “с ляво движение”. Никъде в мотивите на законопроекта не пише защо, а другият абсурд е, че забраната не се отнася до автобуси. Ако идеята на авторите – анонимна работна група от КАТ и бившата ДАИ, е била да се осигури повече безопасност на пътя, те се забравили за автобусите, които возят пътници и при катастрофи с тях жертвите са двуцифрени числа. Съдиите от Люксембург са заключили, че изискванията на Полша и Литва са нарушение на правото за свободно движение на стоки и противоречат на директива 46/2007 на ЕС. Освен това обръщането на волана от десен в ляв в някои случаи може да струва на собственика половината от стойността на самия автомобил. “Подобна мярка надхвърля необходимото за осигуряване на безопасността на движение по пътищата”, пишат магистратите в решението си, с което двете страни от ЕС са осъдени да се откажат от забраната и да платят разноските по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.23", "title": " Съдът на ЕС подкрепя колите с десен волан"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b5%d0%bc%d0%b8-%d0%bf%d1%80%d0%be%d1%82%d0%b8%d0%b2%d0%be%d1%82/", "text": "Последно поколение управляеми противотанкови ракети на изралеската компания „Рафаел“ бяха представени днес пред висшето военно командване и представители на отбранителната ни индустрия, съобщи  . Ракетата „Спайк“ е убиец на танкове и разрушител на бункери. Нейната далекобойност е от километър и половина и може да достигне до 25 км, като през целия полет тя се контролира от оператора и бойната машина. Според началника на ВВС ген. Стойков, придобиването на подобна система би повишило значително бойните способности на ударната ни авиация. „Те могат да бъдат интегрирани на вертолетната авиация, щурмовата авиация, имам предвид СУ-25 и вертолетите ми-24. Така че в зависимост от потребностите и от възможностите на ВВС и на Министерството на отбраната да придобие този висок вид технологично въоръжение, ние можем да помислим в бъдеще как това може да бъде реализирано“, обясни ген. Стойков. Макар че разработката е израелска, ракетните системи се произвеждат в Германия. Ели Грийн, директор Тактически системи: 18 държави-членки на НАТО вече са въоръжени с ракетни системи „Спайк“.  Саймън Атсхед, маркетинг директор: Освен, че доставяме оръжейната система, ни в последствие се ангажираме и с нейната логистична поддръжка.  Днес беше представен и тренажор, чрез който военносулжещите могат да получат базова подготовка. Така се пести време и средства за тяхното обучение.", "date": "2019.07.23", "title": " Израел предлага управляеми противотанкови ракети на армията ни"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b7%d0%b0%d0%b3%d1%83%d0%b1%d0%b8-%d0%b2%d0%be%d1%82-%d0%bd%d0%b0-%d0%b4%d0%be%d0%b2%d0%b5/", "text": "Испанският министър-председател Педро Санчес загуби първия вот на парламентарно доверие във вторник, като се опитва да остане на власт след неубедителна победа на парламентарните избори, съобщи AFP. Едва 124 депутати от 350-местния парламент подкрепиха премиера на социалистите. Второто, решително гласуване е насрочено за четвъртък следобед, като Санчес трябва да постигне коалиционна сделка с крайно лявата партия „Подемос“, която е политически съперник на оглавяваната от него Социалистическа партия. Ако успее да сформира коалиционно правителство, то ще бъде първото такова в Испания след диктатурата. Ако не успее, Испания ще проведе четвъртите си избори за кратък период от време. В момента Санчес е временен премиер, след като партията му излезе на първо място на общите избори през април, но без да има мнозинството, за да може да състави правителство.", "date": "2019.07.23", "title": " Испанският премиер загуби вот на доверие в парламента"}
