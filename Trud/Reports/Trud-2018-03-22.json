{"url": "https://trud.bg/%d1%83%d1%87%d0%b5%d0%b1%d0%b5%d0%bd-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d1%81%d0%b5-%d0%b5-%d1%80%d0%b0%d0%b7%d0%b1%d0%b8%d0%bb-%d0%b2-%d1%86%d0%b5%d0%bd%d1%82%d1%80%d0%b0/", "text": "Учебен изтребител се е разбил в централната част на Турция, предава Anadolu Agency, позовавайки се на съобщение от въоръжените сили на страната. Генералният щаб съобщава, че изтребителят Ф-16 се е разбил в централната провинция Невшехир по време на учебен полет. На място са пристигнали пожарни коли, спасители, както и части на жандармерията.  За момента не се споменава нищо за съдбата на пилота.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Турски учебен изтребител се е разбил в централната провинция Невшехир"}
{"url": "https://trud.bg/100-%d1%85%d0%b8%d0%bb-%d1%88%d0%be%d1%84%d1%8c%d0%be%d1%80%d0%b8-%d0%bc%d0%be%d0%b6%d0%b5-%d0%b4%d0%b0-%d0%be%d1%81%d1%82%d0%b0%d0%bd%d0%b0%d1%82-%d0%b1%d0%b5%d0%b7-%d1%80%d0%b0%d0%b1%d0%be%d1%82/", "text": "Над 100 хил. български шофьори може да останат без работа, твърдят от бранша. Превозвачи от цялата страна се събират в София на 23 март за да търсят съдействие от държавата. Притеснението е свързано с директива на ЕК, която предстои да се приеме. Промяната предвижда на всеки три седмици българските шофьори от Европа да се прибират у нас. На практика камионите спират да работят, а превозвачите не могат да изпълнят договорите си. “Ако това стане, фалираме, а хиляди шофьори остават без работа”, заяви Петко Ангелов от Камарата на автомобилните превозвачи в България. 70 хил. са българските камиони, които возят стоки в Европа. Големите страни в ЕС се страхуват, че българските, полските, унгарските и румънските камиони вземат дял от пазара им. Най-много за приемане на новата регулация настояват Германия и Франция. Родните превозвачи обмислят протести и настояват българското правителство да се възползва от европредседателството и да постави остро въпроса.", "date": "2018.03.22", "title": " 100 хил. шофьори може да останат без работа"}
{"url": "https://trud.bg/%d0%b1%d0%b5%d0%b7-%d0%b0%d0%b2%d0%b0%d0%bd%d1%81%d0%be%d0%b2%d0%b8-%d0%bf%d0%bb%d0%b0%d1%89%d0%b0%d0%bd%d0%b8%d1%8f-%d0%b7%d0%b0-%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5/", "text": "Болниците няма да могат да получават при нужда авансови плащания от страна на НЗОК. Това стана ясно след като парламентарната здравна комисия отхвърли предложението на депутати от БСП да има възможност за заплащане на 30% аванс  на изпълнителите на медицинска помощ. Според д-р Валентина Найденова, която бе сред вносителите на предложението, промяната би дала нужното спокойствие за работа на болниците без финансови притеснения. Зам.-здравният министър Жени Начева обясни, че Министерството на здравеопазването не подкрепя това предложение, тъй като договорните партньори на НЗОК са 16 000 и подобно авансово плащане ще затрудни процеса им на отчетност. Депутатите от здравната комисия в парламента отхвърлиха и друга идея на БСП – за по-строги правила за приватизация на общинските болници. От левицата искаха лечебните заведения, които са част от Националната здравна карта, да се включат в списъка на дружествата от Национална сигурност и да подлежат на техните критерии за приватизация. Срещу това отхвърлено предложение на левицата се обяви и председателят на здравната комисия д-р Даниела Дариткова, според която то противоречи на конституцията.", "date": "2018.03.22", "title": " Без авансови плащания за болниците\t\t\t"}
{"url": "https://trud.bg/%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-%d1%81%d0%b8%d0%bb%d0%bd%d0%be-%d0%be%d1%81%d1%8a%d0%b6%d0%b4%d0%b0%d0%bc-%d1%83%d0%bf%d0%be%d1%82%d1%80%d0%b5%d0%b1%d0%b0%d1%82/", "text": "Европейският съюз разкритикува силно това, че косовската опозиция употреби  , за да предотврати ратификацията на споразумението за демаркацията на границата на страната с Черна Гора, което е ключово условие за получаване на право за пътуване без визи за жителите на Косово, предава EUObserver. „Силно осъждам употребата на сълзотворен газ. Подобно поведение няма място в демокрацията“, заяви европейският комисар по разширяването и политиката на добросъседство Йоханес Хан.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Йоханес Хан: Силно осъждам употребата на сълзотворен газ в парламента на Косово"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d1%83-%d0%bd%d0%b0%d1%81-%d1%81%d0%b0-4-%d0%bf%d1%8a%d1%82%d0%b8-%d0%bf%d0%be-%d0%bc%d0%b0%d0%bb%d0%ba%d0%b8-%d0%be%d1%82-%d0%b5%d0%b2%d1%80/", "text": "България остава на дъното сред страните от Европейския съюз по размер на заплатите, сочат данните на Евростат за заплащането за един час работа през 2017 г. У нас възнаграждението на час е средно 5,1 евро, докато средно за общността работниците получават по 23,1 евро на час, което е над четири пъти повече. В страните от еврозоната заплащането на час е 26,9 евро, което означава, че българите взимат над пет пъти по-малко спрямо хората в развитите страни от Европа. Цените в България също са най-ниските в сравнение със страните от ЕС, но разликата е значително по-малка. При колите например разликата в цените е доста малка. У нас цените на новите автомобили са само с 14,3% по-ниски от средното ниво за страните от ЕС. Цените на комуникациите в България са 66,2% от средното ниво в ЕС. Храната в България е само с 30,4% по-евтина от средното ниво в ЕС, сочат данните на Евростат. Като храната в Румъния и Полша е по-евтина отколкото в България. Така се оказва, че цените в България са приблизително на половината от средните в ЕС. В същото време доходите у нас са над четири пъти по-ниски. Ето защо и жизненият ни стандарт е на половината от средния за страните от ЕС и доста по-нисък спрямо по-развитите държави от Западна Европа. Под 10 евро на час получават и румънците (5,5 евро), поляците (6,3 евро) и унгарците (7,6 евро). В същата група са и Литва (8,4 евро), Хърватия (8,5 евро за 2016 г.) и Латвия (8,6 евро).  Най-много за час работа в страните членки получават заетите в Люксембург (43,8 евро по данни за 2016 г.), Дания (38,7 евро) и Белгия (37,9 евро). Над 30 евро на час е средното заплащане и във Франция (33 евро), Холандия (33,7 евро) и Германия (32,3 евро). По отношение на минималната заплата също има огромна разлика между страните от ЕС, като в държавите в Източна Европа тя е под 500 евро, а в Западна – над 1000 евро. В България минималната заплата също е най-ниска – от 1 януари 2018 г. тя беше повишена на 261 евро (510 лв.), сочат данните на Евростат. В девет държави от ЕС, всички разположени в източната част на Европа, минималната заплата е между 400 и 500 евро. Като точно пред нас са Литва (400 евро), Румъния (408 евро) и Латвия (430 евро). Най-високи са минималните заплати в Холандия (1 578 евро), Ирландия (1 614 евро) и Люксембург (1 999 евро). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Заплатите у нас са 4 пъти по-малки от европейските"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b1%d0%bb%d0%b8%d0%b7%d0%ba%d0%be%d0%b8%d0%b7%d1%82%d0%be%d1%87%d0%bd%d0%b8%d1%8f%d1%82-%d0%ba/", "text": "България отдава голямо значение на отношенията си с Палестина и ще продължи да работи за тяхното всестранно развитие, заяви президентът Румен Радев след срещата си в Рамала с палестинския си колега Махмуд Аббас. Българският държавен глава беше посрещнат с официална церемония в Президентския дворец в рамките на официалното си посещение в Палестина. Активният политически диалог на най-високо равнище е от съществено значение за последващото разширяване на партньорството във всички области от взаимен интерес и затова ще се радвам президентът Аббас да направи посещение в България, посочи Румен Радев. Това съобщиха от пресслужбата на държавния глава. И двамата президенти откроиха двустранното сътрудничество в образованието като сфера, в която добрите традиции трябва да бъдат надградени. Над 5 000 палестински граждани са завършили висшето си образование в България и много от тях заемат важни държавни постове в палестинската администрация или са водещи в своите професионални области. Румен Радев отбеляза и възможността за развитие на търговско-икономическото сътрудничество, за организирането на съвместни бизнес форуми и насърчаването на контактите между деловите среди от България и Палестина. Българският държавен глава подчерта, че страната ни ще продължи да подкрепя усилията на международната общност за подновяване на преговорния процес между Израел и Палестина, който няма алтернатива. Румен Радев заяви, че България следва ясно изразените позиции на ЕС и, че дългосрочно и устойчиво решение на Близкоизточния мирен процес може да има само на основата на принципа на две независими държави, живеещи в мир, сигурност и разбирателство. „Без да влизам в ролята на посредник, предадох на президента Аббас пожеланията на израелския президент Реувен Ривлин и на израелския премиер Бенямин Нетаняху за конструктивни и мирни отношения“, заяви Румен Радев. По време на срещата на двамата президенти в Рамала беше откроено доброто двустранно сътрудничество в сферата на сигурността и в борбата с тероризма. Президентът Аббас оцени високо конструктивната политика на Европейския съюз и на държавите членки по отношение на Близкоизточния мирен процес и голямата подкрепа на съюза към палестинския народ за изграждането на неговите институции. Палестинският държавен глава заяви, че страната му е винаги готова за подновяване на преговорния процес, който е единственото легитимно средство за намиране на устойчиво решение, но няма да приеме решения извън легитимността на международното право, позициите на Общото събрание и Съвета за сигурност на ООН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Президентът Радев: Близкоизточният конфликт може да бъде разрешен само чрез мирни двустранни преговори"}
{"url": "https://trud.bg/%d0%bd%d0%b5-%d0%bf%d1%83%d1%81%d0%ba%d0%b0%d1%82-%d1%84%d1%80%d1%83%d0%bc-%d0%bd%d0%b0-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0%d0%bd%d1%81/", "text": "Шампионът на Тур дьо Франс – британеца Крис Фрум може да не бъде допуснат до участие в следващото издание на надпреварата. Компанията „АSО“, която организира най-престижната колоездачна надпревара в света, възнамерява да откаже достъп на звездата до старта заради положителната му проба за салбутамол. Състезателят на „Скай“ бе хванат по време на Обиколката на Испания миналата есен, в която спечели титлата. Международният колоездачен съюз и Световната антидопингова агенция обаче все още не са му наложили наказание. Експерти твърдят, че домакините вече са решили как да спрат британеца. Те ще се възползват от правило, според което имат право да „откажат участие или дисквалифицират отбор или негови членове, чието присъствие уврежда репутацията на „ASO“ или на състезанието“.", "date": "2018.03.22", "title": " Не пускат Фрум на Тур дьо Франс"}
{"url": "https://trud.bg/%d0%bc%d1%8a%d0%b6-%d0%be%d0%bf%d0%b8%d1%82%d0%b0-%d0%b4%d0%b0-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8%d0%b5-%d0%b2-%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8%d1%8f-%d0%bf/", "text": "65-годишен мъж скочи от терасата за гости в пленарната зала. Депутатите незабавно се притекоха на помощ на пострадалия, предаде БНТ. Според очевидци, преди да скочи, той се завързал за парапета с въже или кабел. Сериозно пострадал, мъжът беше отведен от сградата на носилка. Мотивите за опита за самоубийство засега са неизвестни, но холандските медии съобщават, че преди инцидента той е лагерувал от няколко седмици пред парламента с искане да бъдат официално легализирани хашишът и марихуаната в страната.", "date": "2018.03.22", "title": " Мъж опита да се самоубие в холандския парламент, скачайки от балкона в пленарната зала"}
{"url": "https://trud.bg/%d0%b1%d0%bb%d1%83%d1%81-%d0%b8-%d0%b4%d0%b6%d0%b0%d0%b7-%d0%b8%d0%b7%d0%bd%d0%b5%d0%bd%d0%b0%d0%b4%d0%b8-%d0%be%d1%87%d0%b0%d0%ba%d0%b2%d0%b0%d1%82-%d0%bf%d1%83%d0%b1%d0%bb%d0%b8%d0%ba%d0%b0%d1%82/", "text": "Блус и джаз величия от световна класа ще се включват в четвъртото издание на единствения по рода си Международен фестивал „Blagoevgrad Blues and Jazz 2018”. Фестивалът ще се проведе на 30 и 31 март в зала „Орфей“, парк „Македония“, а началото на концертите ще бъде от 19:00 часа. Програмата за фестивала бе обявена днес на официална пресконференция от заместник- кмета по култура и хуманитарни дейности на Община Благоевград Христина Шопова, артистичния директор на фестивала Васил Георгиев- Васко Кръпката и диригента на Биг Бенд- Благоевград Борис Янев. „Стана традиция в края на месец март „Blagoevgrad Blues & Jazz”фестивал да тръгва към сърцата на публиката. С него поставяме началото и на Пролетен фестивал на изкуствата, който ще приключи през юни с „Франкофоли“. Предстоят поредица от фестивали, които се наложиха. След първото успешно издание на „Blagoevgrad Blues & Jazz” през 2015 година, фестивалът тръгна приятелски, от хора със сърце, обичащи блуса и джаза.Доказа се като много добра платформа за среща на добри музиканти и изпълнители, а след 2015 г. започна и международното участие“, каза зам. – кметът Христина Шопова. Тя припомни едни от емблематичните имена, които взеха участие във фестивала до сега- Биг Мама Монтсе, Систър Марион, Делта Руустърс, носителят на Грами Sugar Blue, динамичната група от Унгария- Soulful band и други. „Тази година програмата е много специална и най- силната досега. Тук е мястото да поздравя всички, които участваха в селекцията и организацията. Очакват ни много силни две вечери и големи имена. Подготвили сме изненади за публиката. За първа година мястото на провеждане на фестивала ще бъде зала „Орфей“ в парк „Македония“, което сме сигурни, че ще предложи повече възможности за публика, за общуване, създаване на фестивална атмосфера“, допълни заместник- кметът Христина Шопова и отправи покана към почитателите на блус и джаз музиката да станат част от четвъртото поредно издание на фестивала, който няма аналог – „Blagoevgrad Blues and Jazz 2018”. Билети и карти могат да бъдат намерени на касата на зала „Пейо Яворов“, както и в мрежата на Eventim. Васил Георгиев- Васко Кръпката и диригентът на Биг Бенд- Благоевград Борис Янев представиха и участниците в двете фестивални вечери. „Тази години „Милчо Левиев на 80 години- легендата, гуруто на българският джаз, Йълдиз Ибрахимова, Влатко Стефановски, имаме дебют на млад благоевградски музикант, който най- после създаде своя група и песни и вярвам,че много скоро това момче ще бъде известно в цяла България- Лъчо Кацарски“, каза Васко Кръпката. Той представи още двата големи Биг Бенда на България- Биг Бенд на Българско национално радио и Биг Бенд- Благоевград. Не бе пропусната и „малката- голяма хармоника“, както я нарече Васко Кръпката и която пристига от Флорида- Кели Ръкър. За София Блус бенд, Васко Кръпката издаде, че това са софийски блус музиканти. Диригентът на Биг Бенд- Благоевград Борис Янев допълни, че „Царицата на джаза“ Йълдъз Ибрахимова ще изненада публиката с няколко джазирани арии. Няма да липсват и познати джаз стандарти като „All of me”, “Black coffee”. Борис Янев обеща на публиката да чуе и най- доброто изпълнение на „Summer time”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Блус и джаз изненади очакват публиката на четвъртото издание на Международния фестивал „Благоевград блус и джаз 2018”"}
{"url": "https://trud.bg/%d0%b8%d0%bd%d0%b6-%d0%b4%d0%be%d0%bd%d1%87%d0%be-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%b0%d0%bf%d0%b8-%d0%b7%d0%b8%d0%bc%d0%bd%d0%be%d1%82%d0%be-%d0%bf%d0%be%d0%b4%d0%b4%d1%8a%d1%80/", "text": "Всички магистрали са в нормална експлоатация като са почистени и главните пътища. Има ограничения за тежкотоварни автомобили в участък между Русе и Бяла заради катастрофа, но след половин час ще бъде освободен, така и там няма да има проблем. Това каза пред   инж. Дончо Атанасов – председател на Агенция “Пътна инфраструктура”, който коментира, че зимното поддържане на републиканската пътна мрежа е на добро ниво, а големият проблем е огромният трафик на тежкотоварно движение. “Българските пътища – 20 хил. републиканска и около 23 общинска пътна мрежа, работят при много тежки метеоролгични условия. Идентични са Румъния и Русия, които са свързани с големите амплитуди, около 80, 90 градуса. Другият проблем е многократното замръзване на пътната обстановка. Това са много тежки условия за работа на републикански път, било то и на общински. Оттам поради дългото неремонтиране на някои от пътищата, общинската също. Влизането на водата в пукнатините се отварят дупки”, каза Инж. Дончо Атанасов. По думите му българските пътища са с добро качество и не бива да сме нихилисти, защото според него в Европа никъде не се работи при такива температурни амплитуди. “Имаме 1000 лв. на километър, Германия е с 30 хиляди евро. Правителството дава, колкото е възможно.”, каза още той. Инж. Атанасов коментира още, че тол системата ще даде възможност републиканските пътища да се приведат в нормално експлотационно състояние. “Германската тол система е въвеждана 7, 9 години, нашата амбиция е да я въведем за година, година и половина и затова денонощно работим за това. Имаме проблеми в участъки на автомагистрали 1-ви 2-ри клас пътища, които са неремонтирани 20,25-30 години”, каза председателят на Агенция “Пътна инфраструктура”. Инж. Атанасов коментира още, че лятото отново предстоят ремонти на пътищата като ще се започне с отсечката Поморие до Равда и се очаква до края на юни тя да бъде пусната в нормална експлоатация, а след това ще започне обходът на Поморие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Инж. Дончо Атанасов, АПИ: Зимното поддържане е на добро ниво, проблем е огромният трафик на тежкотоварни автомобили"}
{"url": "https://trud.bg/%d1%8f%d0%b7%d0%be%d0%b2%d0%b8%d1%80-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d0%b5-%d0%bd%d0%b0-%d0%ba%d0%be%d1%81%d1%8a%d0%bc-%d0%be%d1%82-%d0%bf%d1%80%d0%b5%d0%bb%d0%b8%d0%b2%d0%b0%d0%bd/", "text": "Язовир Кърджали е на косъм от преливане. Тази сутрин нивото достигна едва на няколко сантиметра от ръба. Властите уверяват, че няма опасност за хората, предаде  . Язовирът държи най-високото си ниво за последните две години. Водата постоянно се покачва, разказват местните. Хората, които имат постройки покрай водоема, строят високи огради. Водите вече са нанесли и първите щети. Паркингът за автомобили покрай туристическите корабчета в село Енчец е напълно потопен. „Наблюдаваме, всеки ден местим кораба и заведенията, за да може така да се качат клиенти, тъй като има доста голямо топене на снегове – целият паркинг гледаме е превзет от водата, почти целият паркинг, половината е под вода”, заяви Калоян Георгиев, служител туристическо корабче. Хората от Кърджали обикалят и наблюдават язовира постоянно. Казват, че са виждали далеч по-високи нива на реката. Според областния управител на Кърджали няма опасност за хората по поречието на река Арда. „Не бива хората да се притесняват дори и да се включат преливниците, имайте предвид, че язовирът е проектиран така, че през тези преливници да може да изтече така наречената висока приливна вълна веднъж на 10 000 години”, каза Никола Чанев,областен управител на Кърджали. През преливниците могат да се пускат до 4000 кубични метра вода в секунда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Язовир Кърджали е на косъм от преливане"}
{"url": "https://trud.bg/%d1%80%d0%b0%d1%82%d0%ba%d0%be-%d0%bc%d0%bb%d0%b0%d0%b4%d0%b8%d1%87-%d0%be%d0%b1%d0%b6%d0%b0%d0%bb%d0%b2%d0%b0-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d1%81%d0%b8-%d0%b7%d0%b0-%d0%b2/", "text": "Бившият командир на босненските сърби Ратко Младич обжалва присъдата си за геноцид и военни престъпления, призовавайки съдиите от ООН да го оправдаят по всички обвинения, предава АФП. Младич бе осъден на доживотен затвор миналия ноември, включително и за клането в Сребреница. В подадените от него в съда на ООН молби се посочва, че „всички грешни констатации“ трябва да бъдат отменени. Прокуратурата също обжалва, призовавайки международния съд да признае Младич за виновен по обвинението за геноцид в редица босненски градове, по което той бе оправдан през ноември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Ратко Младич обжалва присъдата си за военни престъпления"}
{"url": "https://trud.bg/%d0%bd%d1%8f%d0%bc%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d0%b5-%d0%be%d1%82-%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d1%81%d0%b0%d1%81/", "text": "Софийската градска прокуратура прекрати наказателното производство за извършено престъпление по служба от председателя на Софийския апелативен съд (САС) Даниела Дончева. Досъдебното производство бе образувано през ноември м.г. по сигнал, че Дончева е упражнявала натиск върху свои колеги от 6-ти състав, гледал като втора инстанция търговско дело, решено от Окръжния съд в Кюстендил. По случая са били разгледани материалите от самото дело, от проверка на Инспектората към Висшия съдебен съвет. Разпитани са апелативните съдии Василев, Иванов и Хайдукова, формирали 6-ти състав на САС при първоначалното разпределение на делото. И тримата категорично са заявили, че страните от процеса или трети лица не са правили опити за извънслужбен контакт, нито пък е упражнявано влияние от ръководството на САС при вземане на решение в една или друга посока. Анализът на събраните доказателства е обосновал категоричен извод за липса на извършено длъжностно престъпление или друго престъпление от общ характер от председателя на САС Даниела Дончева, се сочи в постановлението на прокуратурата.", "date": "2018.03.22", "title": " Няма престъпление от шефката на САС\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-132/", "text": "14 000 пътеки са проверени за 3 месеца. Две трети от пешеходните пътеки у нас са „откровено, отчайващо безхаберие”, посочи главният прокурор.         Трябва да има среда за подпомагане на всички качествени и талантливи творци, казва, Боил Банов, министър на културата, в интервю за “Труд”.         И Барние обърна внимание, че с излизането от ЕС Великобритания напуска 750 международни споразумения – анализ на Благовест Бенишев.       Моят водещ офицер ми каза: Никога не ставай двоен агент, той живее до пет години – новата статия от рубриката “Политически разкопки” на проф. Божидар Димитров.             Силует на Анегрет Крамп-Каренбауер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Вижте акцентите в броя на вестник “Труд” в петък, 23 март 2018"}
{"url": "https://trud.bg/%d0%b7%d0%b5%d0%b1%d1%80%d0%b8-%d1%83%d0%b1%d0%b8%d0%b9%d1%86%d0%b8-%d0%b4%d0%b5%d0%b1%d0%bd%d0%b0%d1%82-%d0%bd%d0%b0-%d0%bf%d1%8a%d1%82%d1%8f/", "text": "Две от всеки три пешеходни пътеки в България не отговарят на изискванията на закона. Те са разположени безразборно, боядисани са във всякакви цветове, не са обозначени със съответните табели и създават опасност за пешеходците. Това показват резултатите от цялостната проверка, наредена в края на декември м.г. от главния прокурор Сотир Цацаров. В нея участваха министерствата на вътрешните работи (МВР) и на регионалното развитие и благоустройство (МРРБ). Такава “снимка” на състоянието на пешеходните пътеки се прави за пръв път у нас. За 3 месеца са проверени близо 14 000 “зебри” в страната. Пет области със системни нарушения бяха включени в “срамен списък” – Пазарджик, Хасково, Стара Загора, Благоевград и Варна. “Пpoвepкитe пoкaзaxa cepиoзни нapyшeния, oткpити ca oтчaйвaщи дeфицити – нeпpaвилнo paзпoлoжeниe, мapкиpaнe и cигнaлизaция”, oбoбщи Цaцapoв на брифинг с министрите Валентин Радев и Николай Нанков. Приоритетно са проверявани пешеходни пътеки близо до училища и детски градини. За да бъде прекратен този хаос, институциите ще вземат спешни мерки. МРРБ трябва да състави регистър на пешеходните пътеки и да направи предложения за промяна в нормативната уредба, която да включва подобни проверки всяка година. До 30 юни трябва да има предложения за промени в законодателството, които да бъдат подложени на широко обществено и експертно обсъждане. Санкциите за нарушенията пък трябва да се прилагат непрекъснато, а не кампанийно. “He пpиeмaм и нe нacъpчaвaм в cпoдeлeнaтa oтгoвopнocт нa инcтитyциитe дa ce paзмивa кoнкpeтнaтa oтгoвopнocт нa вcякa eднa oтдeлнa инcтитyция, включитeлнo и пpoкypaтypaтa”, категорично заяви Цацаров. Един от проблемите е оцветяването на пешеходните пътеки, което по закон трябва да е в бяло. В Пазарджик обаче “зебрите” са оранжеви, а на други места боята е червена или жълта. “Оранжево небето, оранжев и градът”, направи аналогия с песента Цацаров и подложи на критика “естетическите разбирания” на кмета на Пазарджик. “Установено е и че пешеходни пътеки се слагат без цялостна концепция за населеното място. Някои от тях са и на магистрали, което е абсолютно забранено”. Всичко това главният прокурор определи като “откровено, отчайващо безхаберие”. “Кметовете и общинските съвети ще имат срок до 30 юни да приведат пешеходните пътеки в съответствие с нормативната уредба. При неизпълнение на предписанията ще има санкции – между 2000 и 7000 лв.” Това каза главният прокурор Сотир Цацаров. “И нeзaбaвнo cлeд 30 юни – нoвa пpoвepкa в нaceлeнитe мecтa, къдeтo ca ycтaнoвeни нaй-гoлeмитe нapyшeния и нaй-фpaпиpaщитe бeзoбpaзия. Aкo тe пpoдължaвaт, caнкциитe щe пpoдължaт c пълнa cилa, нeзaвиcимo oт тoвa кoй кaквo cлyжeбнo пoлoжeниe зaeмa и кoй e кмeт нa мaлкo нaceлeнo мяcтo или cтoлицa. Cъчeтaвaнeтo нa вcички възмoжни нapyшeния oтнocнo пeшexoднитe пътeки cъoтвeтcтвa нa чepнaтa cтaтиcтикa нa бpoя нa yбититe и paнeнитe, нo нe cъoтвeтcтвa нитo нa пpeдизбopнитe oбeщaния, нитo нa зaявeнитe aнгaжимeнти, кoитo кмeтcкитe pъкoвoдcтвa пoeмaт към cъгpaждaнитe cи в тeзи нaceлeни мecтa”.   В България има три вида пешеходни пътеки – “зебри”, повдигнати и маркирани с пунктир, на които пресичащите не са с предимство пред автомобилите, движещи се направо. Проверени са общо 13981 пешеходни пътеки от трите вида – средно по 499 на територията на всяка Областна дирекция на МВР, отчете министър Валентин Радев. Повдигнатите пътеки са 980. От тях 244 са маркирани неправилно и това нарушение е най-често в София, Пазарджик, Перник и Хасково. 642 не са обозначени с нужните знаци. Проверените пешеходни пътеки без предимство са 2674. От тях 363 не са маркирани правилно, 65% са на опасно близко разстояние една от друга и не е спазена дистанцията от 250 метра помежду им. B Coфия имa нaй-мнoгo тa?ивa. “Нeпpaвилнoтo paзcтoяниe мeждy пътeкитe e мнoгo oпacнo. Koлитe нe нaмaлят тoл?oвa бъpзo зa 250 метра и cтaвa oпacнo зa пeшexoдцитe”, коментира Радев. При “зебрите” също има нарушения. Пешеходните пътеки по републиканската пътна мрежа са 3531. От тях 3326 са в населени места, а 205 са извън села и градове. 80% от тях не отговарят на дав текста от нормативната уредба. Също в 80% от случаите нямат надпис “Погледни” и не са спазени изискванията за ширина на пешеходната пътека. Маркировката е износена или напълно заличена при 65% от общия брой пешеходни пътеки. Добрата сигнализация изисква слагане на 4354 предупредителни знака. Локализирани са и 80 броя, които трябва да се премахнат, като например съществуващи на магистрални участъци, което е недопустимо.   3,7 млн. лв. трябват, за да бъдат “поправени” пешеходните пътеки съгласно нормативната уредба, изчисли министърът на регионалното развитие и благоустройството Николай Нанков. Сумата обаче е само за републиканските пътища. За общинските сумите са много повече, тъй като е и три пъти по-голям броят им. До 30 април Агенция “Пътна инфраструктура” ще изготви регистри на пешеходните пътеки по републиканската мрежа. До 30 май всяко областно пътно управление ще заяви необходимия ресурс за “поправка” на зебрите по републиканските пътища и средствата ще бъдат осигурени, гарантира Нанков.   158 пешеходци са загинали и 1801 ранени през 2017 г. у нас. Това прави 23 % от всички убити и 20 % от пострадалите за миналата година. 26 от жертвите са били блъснати от автомобил на “зебра”. За предходната 2016 г. загиналите пешеходци са 118, а убитите при пресичане на пътека – 6. Увеличението е драстично и според експерти от Института за пътна безопасност се дължи главно на занижения контрол от КАТ в населените места. По-малко през годината са санкциите и за шофьорите, и за пешеходците. Другите фактори са недоброто обезопасяване, маркиране, като и цялостно проектиране и изграждане на “зебрите”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " „Зебри“ убийци дебнат на пътя (обзор)"}
{"url": "https://trud.bg/%d0%bf%d0%be%d0%b4%d0%bf%d0%b0%d0%bb%d0%b8%d1%85%d0%b0-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%88%d0%b5%d1%84-%d0%b2%d1%8a/", "text": "Автомобил “Фолксваген Пасат”, собственост на шефа на “Криминална полиция” във Враца Любомир Симеонов, бе подпален умишлено вчера. Пламъците обхванали и паркирания до него “Фолксваген Поло” на редови полицай от Бяла Слатина. Сигнал за горящите коли пред блок до магазин “Била” във Враца е бил подаден на телефон 112 в 4,20 ч сутринта в четвъртък, съобщиха от Областната дирекция на МВР. Екип от огнеборци е потушили пламъците. Автомобилите били унищожени почти напълно. Още на разсъмване са били откарани за допълнителни огледи от криминалисти, които търсят следи от злосторниците. В района има охранителни камери, но не е ясно дали те са били насочени към двата подпалени автомобила. Според съседи на Симеонов това е вторият палеж на негова кола през последните месеци. Вчера не стана известно дали полицейският шеф или колегата му от Бяла Слатина са били заплашвани. Разследващи не дадоха подробности за версиите, по които издирват извършителите и поръчителите на огнения атентат.", "date": "2018.03.22", "title": " Подпалиха колата на полицейски шеф във Враца\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8-%d1%86%d1%81%d0%ba%d0%b0-%d0%b8%d0%b3%d1%80%d0%b0%d1%8f%d1%82-3-%d0%bf%d1%8a%d1%82%d0%b8-%d0%b2-%d1%81%d1%80%d1%8f%d0%b4%d0%b0-%d0%bf%d1%80/", "text": "Три пъти поред в ден сряда през април ще има дербита между “Левски” – ЦСКА. Това стана ясно от публикуваната от БФС програма. “Сини” и “червени” се срещат по два пъти за първенство, но едната среща все още няма дата и част. Вечните съперници имат и два полуфинални мача един срещу друг в турнира Купа на България. Тези дуели и единият двубой от шампионата са през седмицата. Най-ранният сблъсък е от 18:30 часа, а останалите два започват в 19 и 20 ч. Почти всички срещи от втория етап на шампионата ще се играят сравнително късно, което се очаква да доведе до отлив на фенове. Срещу формата на първенството се изказа Венцеслав Стефанов, президент на “Славия” и член на Изпълкома към БФС. „Ще играем на кръст, после по диагонал, по хоризонтал… Глупости, но както е – така. Нямаме избор“, каза босът на „белите“. Ето програмата: 27 КРЪГ 31 март (събота)  „Лудогорец“ – „Верея“ 17:30 часа Диема спорт  ЦСКА – „Ботев“ (Пд) 20:00 часа Диема спорт 1 април (неделя)  „Левски“ – „Берое“ 17:30 часа Диема спорт 28 КРЪГ 6 април (петък)  „Ботев“ (Пд) – „Левски“ 14:30 часа Диема спорт  „Лудогорец“ – ЦСКА 17:00 часа Диема спорт  „Верея“ – „Берое“ 19:30 часа Диема спорт Купа България 1/2 финали  10 април (вторник)  „Ботев“ (Пд) – „Славия“ 19:00 часа Диема спорт  11 април (сряда)  ЦСКА – „Левски“ 19:00 часа Диема спорт 29 КРЪГ  14 април (събота)  „Берое“ – „Ботев“ (Пд) 15:00 часа Диема спорт  ЦСКА – „Верея“ 17:30 часа Диема спорт  „Левски“ – „Лудогорец“ 20:00 часа Диема спорт 30 КРЪГ  18 април (сряда)  „Верея“ – „Ботев“ (Пд) 14:45 часа Нова спорт  „Лудогорец“ – „Берое“ 17:00 часа Диема спорт  ЦСКА – „Левски“ 20:00 часа Диема спорт 31 КРЪГ  21 април (събота)  „Левски“ – „Верея“ 15:00 часа Диема спорт  „Ботев“ (Пд) – „Лудогорец“ 17:00 часа Диема спорт  „Берое“ – ЦСКА 20:00 часа Диема спорт Купа България 1/2 финали реванши  24 април (вторник)  „Славия“ – „Ботев“ (Пд) 18:30 часа Диема спорт  25 април (сряда)  „Левски“ – ЦСКА 18:30 часа Диема спорт 32 КРЪГ  27 април (петък)  „Верея“ – „Лудогорец“ 20:00 часа Диема спорт  29 април (неделя)  „Берое“ – „Левски“ 17:45 часа Диема спорт  „Ботев“ (Пд) – ЦСКА 20:15 часа Диема спорт 33 КРЪГ  4 май (петък)  „Левски“ – „Ботев“ (Пд) 20:00 часа Диема спорт  5 май (събота)  ЦСКА – „Лудогорец“ 20:00 часа Диема спорт  6 май (неделя)  „Берое“ – „Верея“ 20:00 часа Диема спорт Купа България Финал  9 май, сряда  19:30 часа Диема  Национален стадион „Васил Левски“ Втората осмица 27/1 кръг:  Група „А“:  30 март (петък)  „Славия“ – „Витоша“ 17:30 часа Нова спорт  „Черно море“ – „Пирин“ 20:00 часа Диема спорт  Група “Б”:  1 парил (неделя)  „Локомотив“ (Пд) – „Дунав“ 20:00 часа Диема спорт  2 април (понеделник)  „Септември“ – „Етър“ 20:00 часа Диема спорт 28/2 кръг:  Група „А“:  5 април (четвъртък)  „Витоша“ – „Пирин“ 17:15 часа Диема спорт  „Славия“ – „Черно море“ 19:30 часа Диема спорт  Група „Б“:  9 април (понеделник)  „Етър“ – „Дунав“ 17:30 часа Нова спорт  „Септември“ – „Локомотив“ (Пд) 20:00 часа Диема спорт 29/3 кръг:  Група „А“  13 април (петък)  „Черно море“ – „Витоша“ 17:30 часа Нова спорт  „Пирин“ – „Славия“ 20:00 часа Диема спорт  Група „Б“  15 април (неделя)  „Дунав“ – „Септември“ 17:30 часа Диема спорт  „Локомотив“ (Пд) – „Етър“ 20:00 часа Диема спорт 30/4 кръг:  Група „А“  17 април (вторник)  „Витоша“ – „Славия“ 17:30 часа Диема спорт  „Пирин“ – „Черно море“ 20:00 часа Диема спорт  Група „Б“  19 април (четвъртък)  „Етър“ – „Септември“ 17:15 часа Диема спорт  „Дунав“ – „Локомотив“ (Пд) 19:30 часа Диема спорт 31/5 кръг:  Група „А“  20 април (петък)  „Черно море“ – „Славия“ 20:00 часа Диема спорт  22 април (неделя)  „Пирин“ – „Витоша“ 17:30 часа Диема спорт  Група „Б“  22 април (неделя)  „Дунав“ – „Етър“ 20:00 часа Диема спорт  23 април (понеделник)  „Локомотив“ (Пд) – „Септември“ 20:00 часа Нова спорт 32/6 кръг:  Група „А“  28 април (събота)  „Витоша“ – „Черно море“ 17:30 часа Диема спорт  „Славия“ – „Пирин“ 20:00 часа Диема спорт  Група „Б“  27 април (петък)  „Септември“ – „Дунав“ 17:30 часа Нова спорт  30 април (понеделник)  „Етър“ – „Локомотив“ (Пд) 20:00 часа Диема спорт *Двубоите от последните три кръга все още не са подредени по часове и дати", "date": "2018.03.22", "title": " „Левски” и ЦСКА играят 3 пъти в сряда (ПРОГРАМА)"}
{"url": "https://trud.bg/%d1%89%d0%b5-%d0%ba%d0%b0%d0%b6%d0%b5-%d0%bb%d0%b8-%d0%bd%d1%8f%d0%ba%d0%be%d0%b9-%d1%81%d1%82%d0%be%d0%bf/", "text": "Има ли шанс едно ново разведряване? Възможен ли е катарзис без конфликт? И къде отиде здравият разум? Все въпроси с труден отговор, описващи днешните международни отношения. Налице са достатъчно аргументи за да се твърди, че днешната конфронтация е по-опасна дори от тази на Студената война. До седемдесетте години на миналия век противопоставянето беше в статичен, „замръзнал“, контролиран вид, като и двете страни се придържаха към постигнатите, фиксирани и двустранно приети политически и военни баланси. Днес конфронтацията е динамична, с ясна тенденция към ескалация, светът е многополюсен и страните вече не са само две, което прави проблема много по-комплексен, а възможностите за контрол върху международните процеси – доста по-ограничени, включително и върху действията на собствените съюзници и „проксита“. Което пък рязко повишава риска от директен сблъсък дори при случаен или провокиран от трети фактори инцидент. Политическите и военни баланси не са договорени и търпят постоянна промяна, като надпреварата във въоръжаването навлиза в нова спирала – често пренебрегвайки наличните договорни ангажименти. Задълбочаването на тези негативни процеси с всеки последващ епизод (независимо дали става дума за Сирия, Украйна или Солсбъри) значително стеснява приложното поле и  ограничава дипломатическия инструментариум за превенция на конфликти. Отсъствието на позитивен политически диалог и дългосрочната ескалация на конфронтацията имат потенциала да дестабилизират цялостната система на съвременните международни отношения. Заобикалянето на системата на ООН и решенията на Съвета за сигурност, пренебрежението към принципа на националния суверенитет и неспазването на международни и двустранни споразумения дискредитират и девалвират институционалната и правна рамка, изградени след Втората световна война. Нещо повече – самата война се върна в Европа: като начин на мислене и допустимо, морално и легитимно средство за решаване на международни спорове. Обръщането на тенденцията към намаляване на напрежението поне в краткосрочен план (в рамките на следващите две-три години) се сблъсква с две много трудни за преодоляване препятствия: Тръмп и Путин.  Всеки друг, но не и Тръмп. Така би могла да се дефинира евентуалната възможност за позитивен анонс към Русия от страна на САЩ с оглед на вътрешната политическа динамика в страната, обвиненията за руска намеса в изборите в полза на Тръмп, острата конфронтация и извеждането на Русия като основно поле за противоборство между президента и демократите. Всичко това лимитира полето за маневриране на сегашната администрация. В момента Тръмп е уязвим и лишен от необходимата политическа и обществена достоверност, за да си позволи да направи подобна крачка. С всеки друг, но не и с Путин. Това пък е квинтесенцията на европейската позиция, явяваща се пресечна точка за двете тенденции в рамките на ЕС по отношение на Русия, обособени през призмата на визията за сигурността на континента: сигурност без и срещу Русия или сигурност с Русия. В първата група естествено попадат преди всичко страните, съседки на бившата руска империя – прибалтийските държави, Полша, Румъния, някои от скандинавските страни, както и Великобритания. Тези страни са по-малко склонни да виждат решение в диалога и търсят гаранции за сигурността си преди всичко във военната сфера. Във втората група страни са повечето централно и южноевропейски държави, към които следва да се добавят Германия и Франция, които считат, че сигурността на Европа е неделима. Характерното за техния подход е, че те са по-склонни да търсят решения в рамките на политическия диалог, без обаче да подлагат под съмнение единството на ЕС. В резултат персонификацията на руската външна политика и натрупаната политическа риторика и негативизъм между страните практически правят невъзможна по-сериозна стъпка в посока разведряване. Тръмп не може да си го позволи, а на Путин няма кой да му забрани.  Така изглежда най-синтезирано възможността за евентуална деескалация на напрежението в международните отношения. Ако все пак може да се очаква инициирането на някаква позитивна динамика в отношенията на Русия със Запада, то тя по-скоро би дошла от Путин – евентуално към средата на новия му (и последен?) мандат. В САЩ е прието да се казва, че по време на втория си мандат всеки американски президент мисли вече за библиотеката си, т.е. за наследството, което ще остави. Очевидно Путин също вече мисли за своето място в руската история. Логиката сочи, че той до голяма степен постигна основните си цели: спря разпада на Русия и укрепи нейната държавност, върна сигурността на обикновените граждани, възстанови националната гордост на страната. И не на последно място, до голяма степен благодарение и на конфронтацията, отново превърна Русия в глобален играч и на практика незаобиколим фактор в международните процеси. Следващата задача естествено би следвало да бъде затвърждаване на постигнатото и превръщането му в необратимо. Което по никакъв начин не означава, че Русия би била готова на едностранни отстъпки по ключови за нея въпроси като Крим и Сирия, но тя определено е заинтересована от търсене на пробив в международната изолация. Големият проблем е обаче, че това едва ли ще бъде достатъчно. Стъпките за излизане от спиралата на конфронтацията могат да бъдат само двустранни: договорени и взаимно приети. При това те са функция от наличието на диалог и доверие – изцяло дефицитни към днешна дата. За съжаление „Хелзинки-2“ изглежда твърде далеч.", "date": "2018.03.22", "title": " Ще каже ли  някой стоп?\t\t\t"}
{"url": "https://trud.bg/%d0%bc%d0%be%d0%b6%d0%b5%d0%bc-%d0%b4%d0%b0-%d1%80%d0%b0%d0%b7%d0%b1%d0%b5%d1%80%d0%b5%d0%bc-%d0%bd%d0%be-%d0%b5%d0%b4%d0%b2%d0%b0-%d0%bb%d0%b8-%d0%b8-%d0%b4%d0%b0-%d0%be%d0%bf%d1%80%d0%b0%d0%b2/", "text": "В началото на март в Пловдив рентгенологът д-р Иван Димитров при опит да защити собствеността си застреля нападналия го рецидивист Плъха. Лекарят беше арестуван, за освобождаването му протестираха много граждани. След разбираемо с оглед необходимите следствени действия мълчание прокурор обясни, че е освободен с мярка „подписка“ и му е  повдигнато обвинение, тъй като „е извършил престъпление по чл. 119 във връзка с чл. 115 „превишаване пределите на неизбежна отбрана“. Има престъпления, писа класикът, които можем да разберем, можем и да оправдаем. Има такива, които можем да разберем, но не можем да оправдаем. Когато за един шамар или псувня се трошат ребра и крайници. Има и такива, които нито можем да разберем, нито да оправдаем. Като изнасилването на невръстно дете, например или убийството на старица за няколко лева. Темата за жертвата на престъплението, която е направила премного, за да предизвика престъпника да го извърши, е разглеждана многократно в литературата. Случаят в Пловдив предизвика не само протести в защита на д-р Димитров, но и законодателна активност за промени в Наказателния кодекс, както и сериозни коментари и анализи в средствата за масово информиране. Редно е да оставим правото на правниците, промените в законите на законодателите и присъдите на съдиите. Разбираемо ли е престъплението за гражданите, обаче, може ли чисто по човешки да бъде и оправдано в съзнанието на българите? Категорично е разбираемо за огромното мнозинство, можем да съдим за това по реакциите на обикновени хора, немалко от тях са потърпевши от системни престъпни попълзновения на много други „гризачи“ на чужда собственост  като Плъха. В този дух са и редица публицистични материали, предложени от юристи, журналисти, политици и други референтни за широки слоеве в обществото личности. Разбираемо е и с оглед  явните характеристики на двамата главни участници в Пловдивската драма. В качеството си на Плъха убитият е намерил, каквото е търсил през живота си на възрастен индивид. Банго Васил, а в древността някой друг митичен за циганите авторитет, им бил обетовал като поминък да скитат, просят, лъжат и крадат, притежавайки неписано превъзходство над околните „гаджо“.Около тази архетипова „кристална решетка“  на Хитреца в несъзнателното на много поколения кристализират улеснеността за криминално поведение на голям процент сред тази нееднородна общност и вътрешното им убеждение за пълна безотговорност. Никога и никъде не са били интегрирани като маса. Изключения са отделни индивиди и малки групи, които са и сигурното доказателство, че не се касае за някакъв непълноценен човешки подвид, а за генетично нормални люде. Поставени в сходни условия с околното население в дадени общества, биха дали сходни проценти по всички показатели за социален успех или за противообществено поведение. Не щат обаче да излизат от гетата, в които сами настояват да живеят. Не щат да се откажат и от „обетования“ си поминък.  Тогава с оглед обществения интерес остават преди всичко законовите репресии  в посока на принудителна социализация и превенция на нетърпимото вече тяхно противоправно поведение. По-лесно е да се каже, изключитгелно трудно е мерките да се реализират предвид безотговорните към българите електорални шашми на нашенската политическа „класа“ и преди всичко поради натрапвания от Запад либерален противодържавен натиск. Мултикултурното „обгрижване“, целящо всъщност разбиването на обществото на враждуващи сегменти и атомизиране на гражданите, вреди силно и на циганите. По подобен начин мислят все повече българи, потърпевшите от криминалните набези на „етноса“ са извънредно много. Търпението е на изчерпване, неизбежно ще зачестят случаите на въоръжена самоотбрана, вероятно и на организирани групи. Защото далеч не само потърпевшите са убедени, че властта на практика е на страната на престъпни и паразитиращи елементи и общности, следователно накърнява правата и свободите на законопослушното население. Социално-психологическият профил на „Плъха“ е ясен –подчинен на импулсивно възникващи примитивни щения и влечения; с асоциално отношение към законите, общоприетите ценности и нагласи; с негативно-пренебрежително отношение към другите и техните права и собственост; крадец-рецидивист с улесненост за хулигански прояви и самоуправство,с трайно изграденото самосъзнание на професионален престъпник. Красноречиви са татуировките му, илюстиращи част от горните му особености. Протестиращите не защитаваха доктора, те защитаваха себе си, всеки един от тях виждаше себе си на мястото на пострадал от престъпления, извършени от лица с дълга криминална история, заяви социалният психолог д-р Пламен Димитров. Презрелите закона имат правото да правят каквото си поискат, а тези, които го спазват, имат правото да мълчат и да гледат, добавя той. Срещу презрелия закона Плъха внезапно застава д-р Иван Димитров.Личност от горния слой на обществото, наред със свещениците, магистратите и военните, представлява професия, в която не просто се работи, а се служи на хората. Дори на тези от престъпния свят. Като човешки души с Плъха са равноценни, като граждани на държавата са равноправни, но като членове на обществото въобще не са равностойни. Но именно порядъчните хора у нас са подложени на системен и почти безнаказан произвол с елементи на терор от „плъхове“ и прочие хищници. Самият д-р Димитров и собствеността му нееднократно са били обект на престъпни посегателства. Оценката на понесените материални загуби има значими психологически последствия с отрицателне характер за потърпевшия. Много по-болезнени са те при осъзнаването на своята и семейството безпомощност пред напастта от „вредни гризачи“.  И особено психологически травмиращо е изправянето пред съчетанието от неспособност и нежелание от страна на т. нар. компетентни органи в оптимална степен да осигуряват справедлив обществен ред, да опазват живота и собствеността на населението. В “Американска трагедия” Теодор Драйзер прави извода, че не извършилият убийство човек носи отговорност за деянието си, а обществото поради несправедливото си устройство.  Тази логика е в главите на огромен процент американци, европейци и българи, естествено. Ако човек е велик, то, според Стендал, може да се докаже само с някакво голямо дело, а la Napolеon е имал право да извърши всякаква подлост и дори престъпление. Това хората виждат редовно да правят великите в света, могъщите в Европа, силните на деня у нас. Немалко от нас го отнасяме към себе си, в моменти на гняв или изкушение сами си даваме право да сме велики или поне прави да „престъпим“. Разколников, героят на Достоевски от „Престъпление и наказание“, убил възрастна лихварка и малоумната й сестра, споделя: „Какво престъпление? Това, че съм убил някаква гадна старица, въшка някаква, която е изсмуквала сокове от бедните, това ли е убийство? Аз стотици добрини искам да сторя на хората, хиляди добри дела, вместо тази глупост, просто неловкост някаква… Аз не човек убих, а принципа… Аз исках само да се осмеля да убия, да разбера, въшка ли съм, като всички, или имам право да престъпя… който посмее, него признават за прав…“ Непреназованото престъпление е непоносимо, преназованото обаче може дори да вдъхновява. Мнозина мислят по подобен начин, особено във времена на катаклизмени промени, на увеличаваща се социална диференциация и нравствен упадък, на неясно, дори близко бъдеще и ширещи се наоколо тревожност и заплахи. В затворите осъдените се изживяват като невинни жертви на обществото. Престъпленията се преназовават в „непрестъпления“, преназовава се слабостта в сила и обратното. От наличната информация личи, че д-р Иван Димитров най-вероятно е бил в състояние на физиологичен афект, протекъл в този случай със силно „стеснение” на съзнанието, съпроводено с промени във възприятно-представния и мисловния процеси, бурна вегетативно и двигателната активност, почти или напълно липсващ самоконтрол. В това състояние цивилизованият човек се превръща в първобитен, „Бий се или бягай!“ е командата в мозъка му. Най-често е предизвикано от остри неприятни преживявания, настъпва внезапно с изключителна сила, с яростна агресивна реакция, драстично несъответваща на силата на дразнителя. Няма принципи, идеали, борба на мотиви и задръжки, липсва морален „имунитет“. Как е било точно, колко време е траело състоянието на афект е задача на психиатричната експертиза. Можем напълно да влезем в положението на доктора, но едва ли може да се оправдаят употребата на незаконно притежавано оръжие, нескопосният опит да се унищожават следи, отказът да се съобщи в МВР за случилото се. Разбира се, само съдът взима решение.", "date": "2018.03.22", "title": " Можем да разберем, но едва ли и да оправдаем\t\t\t"}
{"url": "https://trud.bg/%d0%b8%d1%81%d1%82%d0%b8%d0%bd%d0%b0%d1%82%d0%b0-vs-%d0%b8%d1%81%d1%82%d0%b5%d1%80%d0%b8%d1%8f%d1%82%d0%b0/", "text": "В началото на седмицата съпругата на председателя на Върховния касационен съд Лозан Панов – Елисавета Панова, реши да представи на обществото своята позиция по разкритията за тайните от миналото й, които биха могли да поставят съдия № 1 в зависимост. Шумната акция на обявената от бившия правосъден министър Христо Иванов за “Черен лебед” госпожа, очевидно целеше да измести фокуса от истината. За да прекратим опитите, вместо с факти и доказателства, да се отговаря с обиди и нападки, а дебатът да бъде принизяван до циничното ниво, което стори самонареклата се “и.д. булка на преЦедателя на ВКС”, то нека изясним преди всичко истината и да оставим истерията. От факсимиле на документ, с което „Труд“ разполага, става ясно, че Столичната дирекция на вътрешните работи изпраща до Софийския районен съд изискана от съда Справка за наличните данни в “автоматизираните информационни фондове на МВР” за лицето Елисавета Николова Панова. В този документ е записано, че на 14 юли 2004 г. в 11.00 часа Елисавета Панова (към онзи момент Ганева) e регистрирана като извършител на деянието „хулиганство” – съпротива орган на властта – престъпление по чл. 325 ал. 2 от Наказателния кодекс, което се наказва с до 5 години затвор. От справката на СДВР се разбира още, че деянието е извършено на две дати – 8-ми и 14 юли 2004 г., като на база на заявителския материал № 043492, регистриран в Първо Районно Управление (отговарящо за територията на центъра на столицата), дори е образувано дознание. Това са фактите, това е истината, която очевидно Елисавета Панова се опита да удави в океана от грозни думи, съдържащи се в откритото й писмо с нападки срещу магистрати, политици и институции. Същото направи преди година и самият Лозан Панов, когато за първи път в публичното пространство стана известна фразата на провалилия се като правосъден министър Христо Иванов по адрес на Елисавета Панова: “Ако има Черен лебед, това е жената на Лозан…” и се появиха публикациите за криминалното й минало. Тогава Панов избра да напада, вместо да признае истината. Очевидно тактиката на фамилия Панови е да вдига пушилка, да се изкарват жертви, докато накрая не бяха изобличени. Всичко това не би имало особено значение, ако Панов през пролетта на 2017 г. не бе скрил истината за регистрацията като извършител на хулиганство на съпругата си. Компрометираща информация, която очевидно е била на разположение на олигархичните кръгове около групата АРГО. Писмото на “Черния лебед” не само не опроверга съмнението, че хулиганските й действия в миналото може да са поставили в зависимост “съдия № 1”, но дори го потвърди. Написаното от Панова не трябва да се подценява или да се разглежда като нещо, което е извършено в момент на слабост. Не, то изобилства от факти, които повдигат маската и разкриват реалното лице на председателя на ВКС. Това е причината първоначалната екзалтация на крепителите му в поръчковите “медии”-бухалки около написаното, да бъде заменена с опит за лансиране на тезата, че писмото не е истинско. Нищо подобно, неговата автентичност бе потвърдена, както от самата Панова, така и от самия Панов. И точно в това се крие проблемът. Очевидно председателят на ВКС подкрепя писанията на собствената му съпруга по адрес на институцията, която го е избрала – Висшият съдебен съвет. За Панова членовете на ВСС са “завалиите, дето не знаят защо са там.” За да избегне съдебни искове, “булката”, както нарича себе си, Елисавета Панова атакува и конкретен член на ВСС като го нарича “Мавъра” и “Севдалинчо”, а за професионалното му развитие главна роля изиграло обстоятелството, че е “комунистически каскет”. Тук говорим за съдия от ВКС, който преди година бе избран с тайно гласуване от българските съдии. Грозно нападнат се оказва и дългогодишният заместник-председател и ръководител на Гражданската колегия на ВКС съдия Красимир Влахов. При това, защото си е позволил да се противопостави на Панов, а в оставката си да обясни, че се срамува от председателя на ВКС, който не само, че не си върши работата, но е превърнал институцията, в инструмент на определени кръгове. Атакувана е дори съпругата на съдията Влахов – известен столичен нотариус. Но не само тя, а нотариусите като цяло, както и гилдиите на адвокатите, и на частните съдебни изпълнители.  Панова очевидно злоупотребява с коридорна информация, която би могла да притежава по два канала – от председателя на ВКС и/или от негови близки адвокати-лобисти. Не на последно място, дамата решава да заплашва управляващите с връзките си, които е наследила от покойния си първи съпруг – издателят на немско езичен малотиражен вестник в България Иван Ганев. “Немците” искали да пишат за случващото се у нас, очевидно в негативна светлина, но “тя” ги спирала. В същото време, именно Панова бе автор на грозен пасквил срещу български инвеститор, който в началото на годината бе награден от посланика на Германия у нас. По този повод, съпругата на Лозан Панов си бе позволила да поучава дори дипломатите от посолство на Германия в София и да търси сметка на посланика, който бил отскоро назначен и не знаел нищо за страната. И да, не са пожалени още куп независими държавни институции, като НАП или новата Антикорупционна комисия, обиди са отправени към журналисти и медии, които в миналото очевидно са ползвани като ПР-агенции от определени магистратски кръгове или са били удобни на Лозан Панов.  И точно когато всички си мислеха, че да се обръщаш към премиера на страната, председател на Съвета на Европейския съюз, с “бат Бойко” е някаква зле скалъпена лъжа, лично Лозан Панов пред любимия му асансьор във Висшия съдебен съвет потвърди автентичността на написаното и дори похвали жена си за “оригиналността” на стила й. Човек да се чуди – дали пък “преЦедателя”, както Панова пише за мъжа си, не е автор на пасквила. Всъщност, добре е този въпрос да бъде изяснен – при това още сега, от засегнатите. Защото днес Лозан Панов ще е на заседание на Пленума на ВСС, чиито членове, всъщност, “не знаят що са там”. С какви очи във вторник на заседанието на Съдийската колегия на ВСС и днес Панов гледа колегата си Севдалин Мавров? С какви очи Лозан Панов влиза в Съдебната палата и се разминава в коридора със съдия Красимир Влахов? С какви очи гледа той съдиите от ВКС, които със сигурност вече се срамят, че през последните три години най-висшата съдебна инстанция в държавата се превърна в проводник на олигархични и лобистки интереси и квартална партийна организация? Писмото на Бети Панова, както се е самонарекла жената на Лозан Панов, не е нищо повече от хулиганство срещу държавността. Хулиганство, извършено в съучастие с номиналния “преЦедател” на ВКС. И вместо да се извинява и да изпада в раздвоение на личността, единственото, което може да направи оттук-насетне “Черния лебед”, е собственоръчно да напише оставката на мъжа си. И докато чакаме оставката на Панов или членовете на ВСС най-накрая да осъзнаят отговорността си и да задействат процедурата по преждевременното освобождаване на позорящия ВКС негов председател, можем да погледнем позитивно на провокираната от “Черния лебед” ситуация. Първо, съдържащото обиди по адрес на магистрати и институции писмо на жената на “съдия № 1” няма как да не е попаднало в папките на намиращите се тази седмица в София експерти от Европейската комисия, отговарящи по списването на годишните мониторингови доклади за проблемите на борбата с корупцията и организираната престъпност у нас. Макар да са били шокирани от превода, еврочиновниците вече ще са наясно, че няма как да очакват резултати по делата за корупция по високите етажи на властта, когато председателят на ВКС има единствено “трънски инат”, ако се доверим на написаното от собствената му жена. Извън иронията, това писмо е позор не просто цялата съдебна система, но и за цялата държавна власт, защото показва как случайни хора и по-лошото – очевидно неспособни да контролират собственото си поведение, заемат стратегически позиции, формиращи облика на страната пред европейски и международни партньори. Но все пак да не се отклоняваме от оптимистичния завършек. Само си представете, че “Черния лебед” днес можеше да е “Първата дама” на България?! Макар и да сме често критични към Христо Иванов, днес трябва да му благодарим, че през 2016 г. е предотвратил този риск и е защитил националния интерес. Вие представяте ли си, че ако сбирката на олигархичното задкулисие, нарекло се АРГО, беше номинирало Лозан Панов за президент, беше впрегнало цялата си пропагандна машина и бе осигурило и политическа подкрепа, накрая “преЦедателят” можеше да стане и държавен глава. Какви ли писания за световния политически елит щяхме да четем от “Бети Панова”? Христо, благодарим ти, че спаси България от този позор! Остава да се надяваме, че ще се намерят и други като Христо Иванов, които да спасят и ВКС от “Черния лебед” и съпруга й.", "date": "2018.03.22", "title": " Истината vs. Истерията\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b3%d0%be-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bf%d0%bb/", "text": "В изпълнение на чл. 8 ал. 6 от Закона за противодействие на корупцията и за отнемане на незаконно придобитото имущество, председателят на Комисията за противодействие на корупцията и за отнемане на незаконно придобитото имущество (КПКОНПИ) г-н Пламен Георгиев внесе в деловодството на Народното събрание своите предложения за зам.-председател и трима членове, съобщиха от КПКОНПИ. За зам.-председател е предложен г-н Антон Славчев, който в момента е директор на дирекция „Противодействие на корупцията“ на КПКОНПИ. Той е магистър по право от Юридическия факултет на Великотърновския университет. Работил е в Държавната агенция „Национална сигурност“ (ДАНС) до вливането в КПКОНПИ на специализираната дирекция, която той оглавява. Има 22 години стаж в структурите на МВР и ДАНС. За членове са предложени г-жа Антоанета Цонкова, г-жа Силвия Къдрева и г-н Пламен Йоцов. Г-жа Антоанета Цонкова в момента е член на КПКОНПИ. Тя е магистър по право от Юридическия факултет на Софийския университет с над 18 години юридически стаж. Съществена част от опита й е на експертни и ръководни длъжности в Комисията. Г-жа Силвия Къдрева е директор на дирекция „Публичен регистър“ в КПКОНПИ. Тя има магистърска степен от Философския факултет на Софийския университет и 19-годишен стаж в Сметната палата, от които 12 в публичния регистър като експерт и директор. Г-н Пламен Йоцов е магистър по изчислителна техника от Висшето военно училище в Шумен. Има 20 години стаж в МВР и ДАНС основно в борбата с организираната престъпност. Съгласно приетите от Народното събрание на 21 март 2018 г процедурни правила, в 7-дневен срок всеки от номинираните трябва да представи в парламентарната Комисия за борба с корупцията, конфликт на интереси и парламентарна етика писмена концепция за работата си, както и декларации за несъвместимост, за имущество и интереси. Кандидатите подлежат и на проверка по Закона за достъп и разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Вижте кои са предложените от председателя Пламен Георгиев за членове на новата комисия за борба с корупцията"}
{"url": "https://trud.bg/%d1%81%d0%b0%d1%80%d0%ba%d0%be%d0%b7%d0%b8-%d0%b7%d0%b0%d1%8f%d0%b2%d0%b8-%d1%87%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d0%b2-%d0%ba%d0%be%d1%80%d1%83%d0%bf%d1%86/", "text": "“Лъжа“, „манипулация“, „фалшиви документи“ – с такива думи бившият френски президент Никола Саркози отхвърли днес повдигнатите му обвинения снощи в съда в Нантер, предаде  . Той е разследван за пасивна корупция, незаконно финансиране на политическа кампания и незаконно придобиване на либийски държавни средства. В изявлението му пред съда, публикувано днес от вестник „Фигаро“, той настоява, че в разследването няма веществени доказателства за вината му. Той обвинява в лъжа бизнесмена Зиад Такиедин, който твърди, че му предал 5 милиона евро в брой, като се позовава на неточните му и противоречиви описания и несъответствия на дати. Според бившия президент обвиненията са мизансцен, оркестриран от клана на бившия либийски диктатор, като напомня, че те са започнали ден след като в Елисейския дворец е приета делегация на либийската опозиция. Саркози пита и каква логика има в това да поведе войната срещу либийския режим, ако Кадафи е негов благодетел. Бившият президент се съмнява и в достоверността на документите на разследващия сайт „Медиапарт“.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Саркози заяви, че обвиненията в корупция срещу него са лъжа и манипулация"}
{"url": "https://trud.bg/%d0%b4%d0%b6%d0%b5%d0%bd%d0%b8%d1%84%d1%8a%d1%80-%d0%b1%d0%b5%d0%b7-%d1%81%d0%b5%d0%ba%d1%81-%d1%86%d1%8f%d0%bb%d0%b0-%d0%b3%d0%be%d0%b4%d0%b8%d0%bd%d0%b0/", "text": "Любовта и привличането между Дженифър Анистън и Джъстин Теру дотолкова са изчезнали, че двамата не правели секс близо година. „Те спяха в различни спални в редките случаи, в които се озоваваха под един покрив“, разкри източник пред RadarOnline. По думите му, Анистън напълно се отказала да вкара в леглото си своя съпруг, който вечно се оправдавал, че е изморен и стресиран.", "date": "2018.03.22", "title": " Дженифър без секс цяла година"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b8-%d1%81%d0%bd%d0%b5%d0%b3%d0%be%d1%80%d0%b8/", "text": "Катастрофа между автомобил и снегорин е станала в района на Димитровград на АМ “Марица”, предаде БНТ. Снегоринът е избутал автомобила в разделителната мантинела. При инцидента е пострадал шофьорът на леката кола. Той е със счупена китка. Причините за катастрофата тепърва ще се установяват. Заради инцидента за кратко движението по магистрала “Марица” край Димитровград в две от платната беше ограничено.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Катастрофа между автомобил и снегорин на магистрала “Марица”, един човек е пострадал"}
{"url": "https://trud.bg/%d1%81%d1%8a%d0%bc%d0%bd%d0%b8%d1%82%d0%b5%d0%bb%d0%b5%d0%bd-%d0%bf%d0%b0%d0%ba%d0%b5%d1%82-%d0%b2-%d0%bb%d0%b0%d0%b3%d0%b5%d1%80%d0%b0-%d0%bd%d0%b0-%d1%82%d1%83%d1%80%d1%81%d0%ba%d0%b8-%d1%81%d0%bf/", "text": "Неизвестни лица са оставили бутилки с неустановена течност до базата на турски спасители, участници в международно учение в Монтана. Чужденците са били изведени от мястото, а полицаи-антитерористи са прибрали бутилките. Спред експерти ткечносттга не е била опасна, съобщиха от Областната дирекция на МВР в Монтана. В сряда към 22,00 часа в дежурната част на МВР дирекцията е бил получен сигнал, че по време на провеждане на Международното полево учение „Модекс 2018 г.” в  лагера на  спасителите, в близост до палатка на групата от Република Турция е открит плик с бутилки с неизвестна течност. На мястото веднага е изпратен автопатрул на полицията в Монтана. Служителите на реда и жандармеристи  отцепили района, а  хората от лагера са били изведени на безопасно разстояние. В Монтана спешно е пристигнал екип на Спецотрядът за борба с тероризма от София. Експертите намерили от външната страна на оградата на лагера, на около 3-4 метра 3 бутилки с бяла прозрачна течност в найлонов плик. При направената проверка е установено, че течността не е опасна. Бутилките са затворени в контейнер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Съмнителен пакет в лагера на турски спасители в Монтана вдигна по тревога МВР"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%82%d0%b5%d0%b6%d0%ba%d0%be-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf/", "text": "Шофьор на “Пежо” и спътникът му берат душа в болница след тежка катастрофа на пътя Варна-Добрич. Инцидентът станал около 13,20 ч до разклона за с. Изворско, съобщиха от полицията. Водачът загубил контрол над леката кола, тя навлязла в насрещното платно и се блъснала в камион, а след това и в крайпътно дърво. От удара двамата мъже получили тежки травми и изпаднали в безсъзнание. Има риск за живота им, уточниха от полицията. Оттам уточниха, че по същото време в района на с. Любен Каравелово е станала и друга катастрофа между три коли, но за щастие няма пострадали хора. Движението по трасето допълнително бе усложнено от три закъсали ТИР-а. Заради заледяванията и обилния снеговалеж от Областното пътно управление забраниха движението на камиони над 12 т между Варна и Добрич, както и по отсечката Варна-Бяла. Мартенският сняг предизвика серия от пътни инциденти и в града. По обяд за минути на бул. “Трети март” се удариха пет автомобила, а на крайезерното шосе бус с хляб се катурна, след като не успя да вземе завой. В крайните квартали закъсаха и няколко автобуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Двама тежко ранени при катастрофа на пътя Варна-Добрич"}
{"url": "https://trud.bg/%d1%80%d0%be%d0%bc%d0%b0-%d0%be%d0%b1%d0%b5%d0%b7%d0%ba%d1%8a%d1%80%d0%b2%d0%b8-%d0%b1%d0%be%d1%81%d0%bd%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Националният отбор на Босна и Херцеговина почти сигурно ще бъде без голямата си звезда Един Джеко в петъчната проверка срещу България. Обезкървяването се налага заради клубния му тим “Рома”. Италианците изпратиха молба до футболната федерация в родината на играча, с която желаят Джеко да пропусне проверката срещу “трикольорите” в петък, както и тази със Сенегал във вторник. „Римските вълци“ изтъкнали като причина за настояването тежкият завършек на сезона в Серия А, както и двете четвъртфинални битки с „Барселона“ в Шампионската лига. Те не искали да се рискува с изяви на Джеко при тежки условия, криещи опасност от евентуална травма. От „Рома“ са притеснени най-вече от тежката зимна обстановка в България, обилните снеговалежи и сериозният студ, сковали Разград, където в петък е сблъсъкът. Според апенинците предпоставките за контузия на най-ценния им играч са много и на тази база са помолили той да не участва. Босненците със сигурност ще се съобразят с “Рома”, но има вероятност Един Джеко все пак да се появи за известно време срещу България. Двубоят обаче със сигурност пропуска родният нападател Андрей Гълъбинов. Играчът на “Дженоа” получи травма по време на тренировката в сряда. Таранът има лекостепенно разтежение на адуктор. Гълъбинов бе освободен от лагера на националите, тъй като няма да играе срещу Босна и Казахстан.", "date": "2018.03.22", "title": " “Рома” обезкърви Босна за България"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-33-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%ba%d0%be%d0%bd%d1%82%d0%b0%d0%ba%d1%82%d1%83%d0%b2%d0%b0%d0%bb-%d1%81/", "text": "Служители на ГДБОП арестуваха 33-годишен мъж от село Яхиново, съобщиха от пресслужбата на МВР. Установено е, че  Д.Т. е използвал различни фалшиви профили в социалната мрежа, чрез които е осъществявал целенасочени контакти с малолетни момичета. За целта той се представял за техен връстник. По първоначални данни, след като спечелел доверието им, той ги склонявал да го наблюдават пред камера в реално време, докато осъществява извратените си сексуални желания – престъпление, за което в НК е предвидено наказание „лишаване от свобода“ до 5 години. Мъжът е задържан в хода на проведена от служители на отдел „Киберпрестъпност“ – ГДБОП операция, реализирана под наблюдението на Районна прокуратура- Дупница. В операцията са участвали и колегите им от регионалното звено в Кюстендил. Работата по документирането на престъпната дейност на задържания продължава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Арестуваха 33-годишен мъж, контактувал с малолетни в интернет, докато осъщестява сексуалните си желания"}
{"url": "https://trud.bg/%d0%be%d1%82%d0%b3%d0%be%d0%b2%d0%be%d1%80%d0%bd%d0%b8%d1%82%d0%b5-%d0%be%d1%82-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%81%d0%b5/", "text": "Младежите от кауза „отГОворните“ в Горна Оряховица се присъединяват към третото издание на националната кампания „Великден за всеки“ – „Дари празник на баба и дядо“, която се провежда под патронажа на омбудсмана на Република България Мая Манолова. Те ще бъдат доброволци в събирането на храна за възрастни хора, което ще се проведе на 23, 24 и 25 март и 30 и 31 март и 1 април в Горна Оряховица. В тези дни между 18:00 и 20:00 ч. в магазините на „Кауфланд“ и „Лидл“ всеки гражданин ще може да остави продукти, които да бъдат дарени на нуждаещи се възрастни хора в навечерието на християнския празник. В кампанията ще се приемат пакетирани ориз, леща, боб, брашно, олио, макарони, бисквити и сухи пасти, шоколадови изделия, захар и консерви. Разпределянето на събраните хранителни продукти ще се извърши съвместно с Домашния социален патронаж в Горна Оряховица, който обслужва 320 души в общината. „отГОворните“ канят и повече техни връстници да се включат в инициативата. Освен дарители на храна, те могат да бъдат и доброволци в организирането на акцията на местно ниво. Всеки желаещ да се включи, може да се свърже с „отГОворните“ през фейсбук-страницата им като остави имената си и телефонен номер за връзка. В третото издание на „Великден за всеки“ отново ще се набират парични средства и хранителни продукти за възрастните хора, които няма да получат надбавка за големия християнски празник.  В предишните две издания, кампанията събра близо 1 млн. лева и тонове храна, с които бяха зарадвани десетки хиляди пенсионери.  Паричните дарения се набират чрез:  Банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст (БЧК): IBAN: BG53UNCR70001522802795; Банков код: UNCRBGSF  SMS на номер 1255 – на стойност 1 лев, освободен от ДДС  Оn-line дарения от България и чужбина на сайта на БЧК – www.redcross.bg  Информация за кампанията можете да намерите на сайта на Омбудсмана: www.ombudsman.bg АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " „отГОворните“ от Горна Оряховица се включват в кампанията на Омбудсмана „Великден за всеки“"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b5-%d0%b7%d0%b0%d1%82%d0%b2%d0%be%d1%80%d0%b5%d0%bd-%d0%bf%d1%8a%d1%82%d1%8f%d1%82-%d1%80%d1%83%d1%81%d0%b5-%d0%b1%d1%8f%d0%bb%d0%b0-%d0%b2/", "text": "Сигнал за пътен инцидент е подаден малко след 14.30 часа. По първоначални данни са се ударили четири превозни средства. Има пострадали, съобщи МВР. Движението в района на инцидента временно е преустановено.На място се извършва оглед. Обходен маршрут: Две могили- Батишница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Временно е затворен пътят Русе – Бяла, в района на Две могили"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f%d1%82-%d0%ba%d0%be%d0%bb%d0%b5%d0%b6-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b8%d0%b5%d0%bc%d0%b0-%d0%bf/", "text": "Филиалът на Варненския Медицински университет във Велико Търново обяви прием на 20 бъдещи медицински сестри и на 20 акушерки. Курсът на обучение е 4- годишен и се кандидатства с тест по биология от учебния материал за 8,9 и 10-ти клас. В помощ на кандидатите ще бъде проведен подготвителен курс по биология на 7 и 8 юли. Приемът на документи ще е от 8 до 25 юни, без неделя. „На 22 март организираме Ден на отворените врати във филиала. Тогава наши студенти безплатно ще мерят кръвно налягане, кръвна захар, индексът на телесната маса на посетителите. Ще дават съвети за здравословно хранене и двигателна активност. Ще ни гостуват деца от ДГ „Слънчев дом”, които ще направим съпричастни към работата на медицинската сестра, а целта е да преодолеят страха от бялата престилка”, обясни зам. директорът на филиала във Велико Търново Даниела Тасева. Тя допълни, че същия ден ще има ревю на работно облекло. Присъстващите ще имат възможност да облекат медицински дрехи и да си направят фотосесия. За 13,30 часа е насрочена лекция на ръководителя на Катедра „Здравни грижи” проф.Петър Маринов на тема „Защо насилваните в детството, израстват като насилници?”. „Нашите възпитаници по време на обучението си, участват в множество благотворителни акции съвместно с Регионалната здравна инспекция , с областната болница, както и с Община Велико Търново”, допълни Даниела Тасева.", "date": "2018.03.22", "title": " Медицинският колеж в Търново приема по 20 кандидати за медицински сестри и акушерки"}
{"url": "https://trud.bg/%d0%bd%d0%b5%d1%81%d1%8a%d0%b1%d1%80%d0%b0%d0%bd%d0%b8%d1%82%d0%b5-%d0%b2%d0%b7%d0%b5%d0%bc%d0%b0%d0%bd%d0%b8%d1%8f-%d0%be%d1%82-%d0%b4%d0%b4%d1%81-%d0%bf%d0%be-%d1%80%d0%b5%d0%b2%d0%b8%d0%b7%d0%b8/", "text": "Несъбраните вземания за периода 2000-2017 г. от ДДС по ревизионни актове са в размер на 5,8 млрд. лв., като 5,4 млрд. лв. от тях са определени като несъбираеми, обявиха от НАП на пресконференция. От ведомството изтъкнаха, че за последните 10 години приходите на НАП растат с 50% по-бързо от колкото нараства БВП. Над 93% от нововъзникващия дълг се събира в рамките на годината, има сериозно и видимо подобрение и на доброволното плащане на данъци, и на принудителното събиране. В същото време несъбраният ДДС по ревизионни актове през 2017 г. е 4 пъти по-малко, спрямо 2011 г., посочиха още от приходната агенция. ДДС злоупотребите са общ проблем в Европа, годишните загуби се оценяват на 150 млрд. евро в рамките на Съюза. ЕК обмисля сериозни промени в ДДС законодателството, защото в настоящия си вид самият ДДС като механизъм е силно уязвим за измами, допълниха от НАП и приложиха доклад на ЕК от септември 2017 за 2014 г. и 2015 г., според който има 7 държави в ЕС с по-лоши показатели от България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Несъбраните вземания от ДДС по ревизионни актове са 5,8 млрд. лв."}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d1%81%d0%bb%d1%83%d1%87%d0%b0%d1%8f-%d1%81%d0%b5%d0%b3%d1%80%d0%b5%d0%b9-%d1%81%d0%ba%d1%80%d0%b8%d0%bf%d0%b0%d0%bb-%d0%b0%d0%ba%d0%be-%d0%bd/", "text": "“Това е чудовищно престъпление, защото е оръжие, което сме отрекли и забранили. Престъпление, което трябва да бъде в лупата на цялата демократична световна общественост, защото ако не намерим виновниците, ще живеем в страх и несигурност. Може да бъде пуснато в метро, във вентилационни инсталации, може да загинат десетки хиляди хора. Апелирам да вложим всичко, което имаме, в разкриването на престъплението.” Това каза за случая “Сергей Скрипал” премиерът Бойко Борисов на брифинг в Брюксел. “Моята теза на Съвета, все пак доста години се занимавах с разследване на криминални престъпления, ръководил съм доста операции, е че обикновено в такива случаи никога не е това, което изглежда на пръв поглед. От една страна много е плоско, видно, брутално и насочващо, в един момент, когато някой казва – това би бил интересът на президента Путин да си вдигне своята избирателна активност. Аз не мисля, че имаше човек, който се съмнява, че Путин ще спечели изборите”, каза Борисов. “Има един опасен факт, който изисква цялата разузнавателна гилдия. Факт е, че има терористичен акт, хора в кома, които едва ли ще оживеят, и то с нервно-паралитичен газ, който е забранен във Великобритания. Който го е направил, дали Русия или терористични организации, но безспорният факт е, че поръчителите и извършителите трябва да бъдат разкрити. Те могат да го пуснат навсякъде”, обясни премиерът. Бойко Борисов каза, че на този етап ще има среща на 26 март за Турция във Варна. “Това е една от последните възможности за диалог. Много влошени отношения има по света. Всички имаме надежда, че с диалог може да постигнем съгласие. Ще говорим за задържаните гръцки войници. Моята цел е продължаването на споразумението за мигранти, защото възможността да се възобновят мигрантските бунтове, като в Харманли, не ми харесват – изтъкна премиерът – Всичко е много опасно в региона ни, има много мюсюлмани, сега живеем в мир, но това е, докато не се възродят нещата – вие помните възродителния процес през 1987-88 г.” “Настоях да поканим ген. секретар на НАТО Йенс Столтенберг във Варна. Защото говорим за конфликт на две натовски държави (Гърция и Турция). В тежък конфликт – гръцките власти искат от мен да посреднича за задържаните войници. Темата НАТО е с пълна сила в нашия регион”, допълни премиерът. “В темата за Западните Балкани няма притеснения, защото всички са концентрирани в инфраструктурните проекти на предстоящата среща на 16 -17 май в София – каза Борисов – За сега няма какво да ни тревожи.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Борисов за случая “Сегрей Скрипал”: Ако не намерим виновниците, ще живеем в страх и несигурност"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d0%b8-%d0%bb%d0%be%d0%bd%d0%b4%d0%be%d0%bd-%d0%bd%d0%b5-%d1%81%d0%b0-%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d0%be%d0%b1%d1%8f%d1%81%d0%bd%d0%b5/", "text": "Германският министър на правосъдието Катарина Барли призова европейското ръководство на “Фейсбук” да обясни скандала с Cambridge Analytica и злоупотребата с личните данни на над 50 млн. потребители на социалната мрежа, информира БГНЕС. Тя поиска обяснения и информация и за това дали са застрашени личните данни на германските потребители. Британският министър на културата Мет Хенкок определи като  , които той направи през изминалата нощ Барли съобщи, че е поискала среща с официалните представители на “Фейсбук”. Тя ще се състои още през следващата седмица, но няма точна дата. Барли поиска и “пълна и цялостна информация” от “Фейсбук”, включително и за това дали има злоупотреба с данните на германските потребители. Тя възнамерява да попита какво възнамеряват да направят от компанията, за да се предотвратят в бъдеще подобни случаи”. “Фейсбук“ направи грешки и има още какво да прави, за да подобри услугата си, каза Зукърбърг, коментирайки скандала. Той обеща на потребителите на мрежата да направи така, че те да могат по-добре да контролират как се използват личните им данни. „Има още неща за правене, ние трябва да действаме по-бързо и да ги свършим“, писа той до повече двата млрд. потребители на социалната мрежа. Думите му бяха адресирани и до акционерите, които от няколко дни търпят тежки загуби. “Носим отговорността да пазим вашите лични данни и ако не можем да го направим, не заслужаваме да ви служим“, написа още Зукърбърг. Той добави, че компанията детайлно ще прегледа приложенията във „Фейсбук“. Онези, които са съмнителни или чиито разработчици отказват да се подложат на разследванията на компанията, ще бъдат забранени, каза Зукърбърг. Личните данни на другите приложения ще бъдат ограничени до „име, снимка и имейл адрес“, обеща той. Журналист на тв канала се срещнал със сътрудници на Cambridge Analytica под прикритие като клиент, който иска да повлияе на изборите в Шри Ланка. Той снимал тайно срещите в лондонски хотели от януари 2017 до януари 2018 г. По време на срещите ръководителят на компанията Александър Никс разказвал, че фирмата му се е намесвала в повече от 200 избори в различни страни по света, сред които Нигерия, Кения, Чехия и Аржентина. „Предлагахме на кандидата голяма сума за финансиране на неговата предизборна кампания в замяна на земя например. Записвахме това на видео, след това замъглявахме лицето на нашия човек и пускахме записа в интернет“, разказва Никс. Той добавил, че в някои случаи компанията му е пращала в домовете на кандидатите проститутки. На срещите, наред със самия Никс, са участвали експертът по данни Алекс Тайлър и изпълнителният директор Марк Търнбул. Последният разказал, че служители на компанията са пускали компрометиращи данни за кандидатите в отделни сайтове и социални мрежи. Компанията е действала, по желание на клиента, не от свое име, а действайки например като „студенти, които правят курсови работи в университета или туристи“. В отговор на публикацията на тв канала Channel 4, представител на Cambridge Analytica заяви, че думите им по време на срещите са били изтълкувани неправилно. Според него двама от служителите на компанията са се пошегували, опитвайки се да провокират „потенциалния клиент“ да разкрие дали в намеренията му няма нещо незаконно. Те отишли на срещата със сериозни опасения и след това никога не са се срещали с него. Самият Александър Никс заяви, че съжалява за участието си в тези срещи и че компанията му никога не е предлагала подкупи, не е плащала проститутки на никого и не е разпространявала невярна информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Берлин и Лондон не са доволни от обясненията на Зукърбърг"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b5%d1%86-%d0%bf%d0%be%d0%b4-%d0%bf%d0%b0%d1%80%d0%b0-%d1%81%d1%80%d0%b5%d1%89%d1%83-%d0%b3%d1%80%d0%b8%d0%b3%d0%be%d1%80-%d0%b2-%d0%bc%d0%b0%d1%8f%d0%bc%d0%b8/", "text": "Григор Димитров показва отстъпление в представянето си от началото на годината, а точно обратното важи за първия му съперник на турнира „Мастърс“ в Маями – Максимилиан Мартерер. 22-годишният германец се класира за втория кръг след успех с 6:4, 6:4 над Мартон Фучович (Унгария) и тази вечер ще се опита да вземе 6-ата си победа в професионалния тенис. Младокът прави най-силния сезон в кариерата си, дори само заради факта, че едва през 2018-а спечели първата си победа в основна схема на АТП турнир. До януари 191-сантиметровият левичар имаше 14 загуби, но на Аустрелиън оупън надигра в 5 сета Фернандо Вердаско (Испания). Мартерер взе две победи на „София оупън“ преди да отпадне на четвъртфиналите, а междувременно спечели титла на „Чалънджър“-а в Шербур (Франция) и стигна 77-о място в ранглистата. Българинът пък потърси упование в хората от своя щаб след серията неуспехи тази година. „В моментите, когато нещата не се получават, е важно да имаш добър екип, който да ти помогне да преодолееш момента – заяви Димитров. – Това е най-важното за мен сега. Няма да спра да се боря и съм готов да направя всичко необходимо.“", "date": "2018.03.22", "title": " Германец под пара срещу Григор в Маями"}
{"url": "https://trud.bg/%d0%b8%d0%b7%d0%ba%d0%bb%d1%8e%d1%87%d0%b2%d0%b0%d1%82-%d0%b7%d0%b0%d1%81%d0%b5%d0%b3%d0%b0-%d0%b5%d1%81-%d0%b8-%d1%88%d0%b5%d1%81%d1%82-%d0%b4%d1%80%d1%83%d0%b3%d0%b8-%d1%81%d1%82%d1%80%d0%b0/", "text": "Търговският представител на САЩ с ранг на министър Робърт Лайтхизър заяви, че ЕС и шест други страни ще бъдат изключени, поне засега, от наложените от САЩ вносни мита върху алуминия и стоманата, предаде АФП. Лайтхийзър заяви пред сената, че Тръмп планира да „сложи пауза“ върху тарифите, докато преговорите текат, преди да се открие постоянно решение. Освен ЕС, Аржентина, Австралия, Бразилия, Канада, Мексико и Южна Корея също ще бъдат изключени от вносните мита в размер от 25% за стоманата и 10% върху алуминия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Изключват “засега” ЕС и шест други страни от американските вносни мита за стомана и алуминий"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d1%81%d0%b8-%d0%b4%d0%b5%d0%bb%d1%8f%d1%82-31-000/", "text": "Най-добрите гимнастички ще си поделят награден фонд от 31 000 долара на световната купа в София в „Арена Асикс” (30 март – 1 април ). У нас пристигат рекорден брой състезателтки – 57 от 34 държави. А при ансаблите призовата тройка ще атакуват 18 отбора. Конкурентки на нашите момичета ще са фаворитките от Русия, Италия, Украйна, Беларус, Израел, Испания… „Сборная” ще бъде представена с първите си гимнистички – сестрите Дина и Арина Аверини. А България ще бъде водена от Катрин Тасева, която наскоро спечели 4 отличия на турнира Гран при в Киев, и от Боряна Калейн. Капитанката на националките Невяна Владинова ще пропусне надпреварата, тъй като още не е възстановена от травма, но вече тренира. „Ние сме с най-силната програма, просто трябва да я изиграем – обяви Илиана Раева, председател на федерацията. – Предстои ни тежка битка. И Русия, и Италия са фаворити за медал, а Испания, както ги нямаше на картата три години, така на олимпиадата се бориха за отличие.” Главен съдия на надпреварата ще бъде абсолютната световна шампионка Мария Петрова. А спортните журналисти ще изберат Кралица на красотата, която ще получи специално изработена корона с кристали „Сваровски“.", "date": "2018.03.22", "title": " Гимнастичките си делят $ 31 000"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d0%ba%d0%be%d0%bd%d1%81%d1%83%d0%bb-%d0%bd%d0%b0-%d1%80%d1%83%d1%81%d0%b8%d1%8f-%d0%bf%d1%80%d0%be%d1%8f%d0%b2%d0%b8-%d0%b8%d0%bd/", "text": "Областният управител на Велико Търново проф. д-р Любомира Попова проведе среща с Генералния консул на Русия в Русе Андрей Громов. Tя бeшe иницииpaнa oт дипломата, който пожела дa ce зaпoзнae c пpoфила нa peгиoнa. Губернаторът пpeдcтaви ocoбeнocтитe и пpeдимcтвaтa нa Великотърновска област. Проф. Попова разказа за възможностите на региона за развитието на туризма, икономиката и културата. По време на разговора бяха обсъдени и теми свързани с доизграждането на автомагистрала “Хемус”, както и магистралата Русе – Велико Търново. Андрей Громов изрази увереност, че доброто и ефективно сътрудничество ще продължи занапред. Той увери, че ще работи за развитието на двустранните отношенията и за популяризирането на туристическите обекти на територията на областта в Русия. Срещата завърши с размяна на протоколни подаръци в знак на доброто сътрудничество между двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Генералният консул на Русия прояви интерес към Велико Търново"}
{"url": "https://trud.bg/%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0%d1%82-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5-%d0%bd%d0%b0-%d0%b3%d0%b0%d0%b7%d0%b0/", "text": "Поскъпване на газа заради новия закон за горивата прогнозират от Асоциацията на производителите, разпространителите и потребителите на бутилиран пропан-бутан. Според тях промените в законодателството ще засегнат над 100 хил. домакинства и над 80% от ресторантьорския бизнес у нас. В момента в България има 67 обекта, собственост на 54 компании, от които може да се пълни и доставя бутилиран пропан-бутан. С приемането на законопроекта, на новите изисквания ще отговарят само 7 обекта, собственост на 5 компании. „Това ще доведе до преустановяване на дейността на 95% от операторите в бранша“, каза председателят на асоциацията Георги Палпурин. Земеделските производители също настояха да бъдат изключени от обсега на закона, защото не търгуват гориво, а съхраняват такова за собствени нужди с платено ДДС. Под това искане са се подписали 29 браншови организации от сектора в обща декларация.", "date": "2018.03.22", "title": " Прогнозират поскъпване на газа"}
{"url": "https://trud.bg/%d0%b0%d1%80%d0%bc%d0%b5%d0%bd-%d0%bd%d0%b0%d0%b7%d0%b0%d1%80%d1%8f%d0%bd-%d1%81-%d0%be%d1%82%d0%bb%d0%b8%d1%87%d0%b8%d0%b5-%d0%b7%d0%b0-%d0%b7%d0%b0%d1%81%d0%bb%d1%83%d0%b3%d0%b8/", "text": "Двукратният олимпийски шампион Армен Назарян получи поредното признание. Асът на световната класическа борба бе удостоен с възпоменателен медал за заслуги към спорта. Отличието му бе връчено от италианеца Джан Франко Лупатели, основател и президент на организацията, определяща европейските столици на спорта. Стилната церемония бе по време на презентацията на фотоалбума „Роден победител”, проследяваща бляскавата кариера на великия шампион. „Дал съм от себе си всичко, за да бъда определен наистина за роден победител”, заяви Назарян, който в кариерата си има още и 3 световни, и 6 европейски титли. Автори на книгата са Владимир Памуков, Тодор Шабански и Бончук Андонов, който вече имат още 3 луксозни издания за легенди  на световния спорт – Христо Стоичков, Стефка Костадинова и Валентин Йорданов. Средствата от продажбата на 214-страничното издание на „Книгомания“ ще се дарят на талантливи борци.", "date": "2018.03.22", "title": " Армен Назарян с отличие за заслуги"}
{"url": "https://trud.bg/%d0%b2%d1%81%d0%b5%d0%ba%d0%b8-%d1%82%d1%80%d0%b5%d1%82%d0%b8-%d1%85%d0%be%d1%82%d0%b5%d0%bb-%d0%bd%d1%8f%d0%bc%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd-%d1%81%d0%b0%d0%b9%d1%82/", "text": "Хотелиерският бизнес у нас губи заради липсата на дигитална идентичност. Това обясниха Антон Пенев и Димо Желев, които представиха проучване за проблемите и предизвикателствата в сектора на хотелиерството. То е направено във връзка с 5-та годишна конференция на Travel Academy, която ще се проведе на 29-ти и 30-ти март в Правец. Всеки трети хотел у нас няма собствен сайт, като тенденцията е валидна основно за местата за настаняване с по-ниска категория, каза Желев. Грешка е да се разчита на представянето на хотелите в интернет от техни партньори, защото по този начин те губят идентичност и не могат да контролират процеса, подчерта Желев. От друга страна едва половината хотели със собствена интернет страница имат мобилно приложение към нея, а тенденцията в световен мащаб е все повече клиенти да работят именно с таблети и смартфони. През последните 6 години те са се увеличили с над 2000%, а прогнозите са, че до 2020 г. тези потребители ще изпреварят онези, които работят с компютър или лаптоп. Като други грешки при поддръжка на хотелските сайтове Желев посочи липсата на актуални цени, което също отблъсква потенциалните клиенти. Недостатък е и липсата на добавена реалност в хотелските сайтове. Професионалистите представиха и нова инициатива на Травъл Академи – нощ на хотелите. Тя ще се проведе за първи път на 15-ти септември, като на туристи и местни жители ще бъде дадена възможността да изживеят една нощ в избран от тях хотел в София и Пловдив на промоционални цени. Офертите ще са еднакви за съответната категория, като за нощ в хотел с 5 звезди, хората ще плащат по около 50 лв., което е значително по-малко от пазарната цена. Обсъждат се варианти в офертите да се включи и разглеждане на забележителности в двата града.", "date": "2018.03.22", "title": " Всеки трети хотел няма собствен сайт"}
{"url": "https://trud.bg/%d1%84%d1%83%d1%80%d0%ba%d0%b0%d0%b4-%d0%bf%d0%be%d1%81%d1%8f%d0%b3%d0%b0-%d0%ba%d1%8a%d0%bc-%d0%ba%d1%83%d0%bf%d0%b0%d1%82%d0%b0/", "text": "Мартен Фуркад направи сериозна крачка към седма поредна Световна купа, след като спечели спринта на 10 км от последния уикенд от сезона в Тюмен (Русия). Френският ас бе перфектен на стрелбището и финишира за 25:49,0 минути, като изпревари с 33,2 секунди сънародника си Симон Дестьо, финиширал втори. Красимир Анев завърши 31-и на 2:06,2 минути, Владимир Илиев остана 40-и, а Антон Синапов 49-и. Така Фуркад си осигури и малката световна купа в дисциплината с 2 точки пред Йоханес Тингес Бьо (Норвегия). А в генералното класиране френския ас вече има 1056 точки, а норвежецът е с 974 преди последните 2 старта за сезона.", "date": "2018.03.22", "title": " Фуркад посяга към купата"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bb%d1%8f%d1%81%d0%ba%d0%be%d0%b2%d0%b5%d1%86-%d0%b5-%d0%be%d1%82%d0%bb%d0%b8%d1%87%d0%bd%d0%b8%d0%ba-%d0%bf%d0%be-%d0%bf%d0%b5%d1%87%d0%b5%d0%bb%d0%b5%d0%bd/", "text": "Най-мащабният проект в процес на реализация е свързан с побратимения румънски град Виделе. Отдавна двата града са в приятелски взаимоотношения, а официално преди четири години, на празника на Лясковец – Петровден, кметовете Николае Бадъною и д-р Ивелина Гецова, подписаха споразумение за побратимяване. Първият проект между двете общини „Мрежа за зелени работни места” започна миналата година. Насочен е към насърчаване на екотуризма и био земеделието, като иновативни механизми за заетост и устойчиво местно развитие в селските райони в трансграничната област Румъния-България. Проектът е в рамките на Програма Interreg V-A Румъния-България, като размера на приноса на ЕС е 1 219 573 евро, националното съфинансиране за двете общини е по 99 376 евро и собствен принос на общините – по 15 288 евро. Основните дейности, включени в проекта, са насочени към получаване на необходимите активи и услуги за доставянето на качествени професионални обучения, курсове по чужди езици, както и съвместни трансгранични пазари. Други важни дейности са развитие на трансграничен бизнес инкубатор, разработване на съвместна трансгранична стратегия и информационна платформа за зелени работни места в селските райони; доставка и инсталиране на четири инфо-киоски, поставени на обществени места в двете общини; организиране на лятна академия „Зелена иновативна лаборатория” за предприемачи от трансграничния регион. Очаква се 250 участници да се включат в 6 професионални обучения, 500 – в специализирани езикови курсове, 160 – в съвместни трансгранични трудови борси и 100 души – в пет издания на лятната академия. Основната дейност по проекта се свежда до извършването на реконструкция и обзавеждане на сграда за обществено обслужване, бившия Младежки дом, където ще се изгради трансграничния бизнес инкубатор. През април ще бъде сключен договор с фирма изпълнител за изпълнение на СМР и доставка на оборудване, а към момента се разработва web базирана система. Други два проекта, които чакат одобрение по Програмата за трансгранично сътрудничество са „Възстановяване на екозона за рекреация, изкуства и спорт в град Лясковец” и възстановяване зона за обществен отдих в село Козаревец”. С реализирането им ще се постигне развитие на трансграничния туристически продукт, базиран на местни традиции, природно и културно наследство, ще бъде модернизирана и туристическата инфраструктура на двата региона. Вторият проект предвижда оценка, картографиране и анализ на зоните, в които има риск от наводнения, изготвяне на сценарии и модели при наводнения, доставка на оборудване за мониторинг на водата, доставка на съвместна интегрирана система за ранно предупреждение и др. Партньор по проекта е Болинтин – Вале, Румъния. Двете проектни предложения са на обща стойност 4 млн. лв.", "date": "2018.03.22", "title": " Община Лясковец е отличник по печелене на проекти\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b5%d1%80%d0%b4%d0%be%d0%b3%d0%b0%d0%bd-%d0%b5-%d0%bf%d1%80%d0%be%d0%b2%d0%b5%d0%bb-%d1%82/", "text": "Турският президент Реджеп Тайип Ердоган разговаря по телефона с американския президент Доналд Тръмп, съобщи в.”Миллиет”, като се позовава на президентския говорител Ибрахим Калън. В разговора са били обсъдени двустранни и регионални въпроси. “Нашият президент проведе телефонен разговор с американския президент Доналд Тръмп. В разговора бяха обсъдени двустранни и регионални въпроси”, посочи Калън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Турският президент Ердоган е провел телефонен разговор с Доналд Тръмп"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b4%d0%b8%d0%b0%d0%bb%d0%be%d0%b3%d0%b0-%d0%b5%d1%81-%d1%82%d1%83%d1%80%d1%86%d0%b8%d1%8f-%d0%b0%d0%b7-%d1%81%d1%8a%d0%bc-%d1%81%d0%b8/", "text": "Подготовката за срещата между ЕС и Турция във Варна върви с пълна сила, всички очакват много от нас,  преди началото на заседанието на Европейския съвет в Брюксел, съобщиха от правителствената информационна служба. Той подчерта, че това е една от последните възможности Съюзът и Турция да останат в диалог. „Всички имат надежди, че с диалог можем да постигнем съгласие. Аз съм си поставил една единствена цел – продължаването на споразумението за мигрантите“, посочи Борисов и подчерта, че разплащанията между ЕС и Турция по споразумението трябва да бъдат извършени. В контекста на необходимостта от продължаване на споразумението, премиерът припомни случаите в Харманли и столичния квартал „Овча купел“ като каза, че това може да се възобнови и не приема такава алтернатива. Борисов коментира и изострените отношения между Лондон и Москва. „Доста години съм се занимавал с криминални престъпления и обикновено тези случаи не са това, което изглежда“, заяви премиерът. Той подчерта, че извършителите и поръчителите трябва да бъдат заловени, защото иначе опасността е за всички. „Това вещество може да бъде пуснато в метро, във вентилационни инсталации, спортни зали – могат да загинат хиляди. Ще апелирам към колегите да вложим всичко, което имаме, за разкриването на това престъпление и виновните да понеса цялата строгост на международните закони“, каза премиерът. Той изрази очакване за положително развитие на отношенията между САЩ и ЕС по търговските въпроси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Борисов за диалога ЕС-Турция: Аз съм си поставил една единствена цел – продължаването на споразумението за мигрантите"}
{"url": "https://trud.bg/%d0%bd%d1%8f%d0%bc%d0%b0-%d0%b1%d0%b5%d0%b4%d1%81%d1%82%d0%b2%d0%b0%d1%89%d0%b8-%d1%89%d1%8a%d1%80%d0%ba%d0%b5%d0%bb%d0%b8-%d0%bd%d0%b0-%d1%82%d0%b5%d1%80%d0%b8%d1%82%d0%be%d1%80%d0%b8%d1%8f%d1%82/", "text": "Няма бедстващи щъркели на територията на РИОСВ – Бургас. Това установи проверката на екипи от експерти на екоинспекцията във връзка с получени   от граждани за бедстващи птици от защитения вид бял щъркел. Това съобщиха от пресслужбата на МОСВ.  Екип от РИОСВ и Регионалната дирекция по горите в Бургас обходи района на община Айтос, където не са намерени бедстващи щъркели – всички птици са били в добро състояние и са се хранели. Обходен беше и районът на община Средец – град Дебелт и селата Константиново, Росеново, Драчево и Дюлево. Проверката там не установи бедстващи птици. Присъствали са и подалите на сигналите, които са се убедили, че птиците са в добро състояние и не бедстват. При огледа са наблюдавани щъркели, които вече са в гнездата си. Важно е да се знае, че от помощ се нуждаят само падналите на земята щъркели, допускащи хората до себе си. В такива случаи следва хората да сигнализират РИОСВ, общината или горските стопанства . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Няма бедстващи щъркели на територията на РИОСВ – Бургас"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b5-%d0%bd%d0%b0-%d0%be%d1%84%d0%b8%d1%86/", "text": "По време на официалното посещение в Рамала българският държавен глава положи венец пред гроба на Ясер Арафат и разговаря със своя палестински колега Махмуд Аббас, съобщиха от пресцентъра на президентството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Държавният глава Румен Радев на официално посещение в Палестина (СНИМКИ)"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%80%d1%83%d1%81%d0%ba%d0%b0%d1%82%d0%b0-%d0%b0%d0%b3%d1%80%d0%b5%d1%81%d0%b8%d1%8f-%d1%81%d0%b5-%d0%bf%d1%80%d0%be%d1%81%d1%82%d0%b8%d1%80/", "text": "На срещата на върха на ЕС британският премиер Тереза Мей ще предупреди колегите си за руската агресивна политика по отношение на Европа и в по-широк план. Преди началото на срещата Мей не отговори на въпроса дали ще търси допълнителни санкции срещу Русия заради опита за убийство на бивш руски шпионин в Солсбъри. Но каза, че „ще говоря за Солсбъри, но не само за това. Това е схема на руска агресия, която виждаме от Западните Балкани до Близкия Изток“, предаде БГНЕС. Според някои медии съдейки по последната среща на външните министри на страните от ЕС, на която беше обсъдена руската заплаха, има вероятност днес Гърция да бъде сред страните с най-мека позиция спрямо Русия. „Трябва да изразим солидарността си с Великобритания и британския народ, но в същото време трябва да разследваме случая, трябва да бъдем много отговорни“, каза гръцкият премиер Алексис Ципрас при пристигането си в Брюксел. Според дипломатически източници в замяна на гръцка подкрепа за „по-строги“ определения по отношение на Русия, Атина ще бъде възмездена с остра европейска позиция към Турция. Според някои медии, между които и в. „Катимерини“, сред заключенията на срещата ще бъде и това, че ЕС „остро осъжда постоянната нелегална дейност на Турция в Източното Средиземноморие и Егейско море“ и че Брюксел настоява Турция да прекъсне тези си действия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Тереза Мей: Руската агресия се простира от Западните Балкани до Близкия Изток"}
{"url": "https://trud.bg/%d0%bd%d0%b0%d1%88-%d0%b1%d0%be%d1%80%d0%b5%d1%86-%d0%be%d1%82%d0%bd%d0%b5%d1%81%d0%b5-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d0%bc%d0%b5%d0%b4%d0%b0%d0%bb%d0%b8%d1%81%d1%82/", "text": "Николай Вичев поднесе най-голямата сензация в първия ден на турнира „Дан Колов – Никола Петров” в зала „Арена Асикс”. На полуфинала при 63-килограмовите на класическия стил 25-годишния национал шокира японеца Ота Шинобу – 9:0. Още с първия съдийски сигнал асът ни се хвърли в атака и поведе в резултата. Олимпийският вицешампион се опита да се върна в срещата, но това само амбицира Вичев, който при нова атака от партер затвори срещата без да даде и точка. Преди това талантът започна с разгромното 18:0 срещу сърбина Таджи Тамаш, а на четвъртфиналите срази и украинеца Дмитро Дмитров с 9:0. Досега Вичев няма медал от големи първенства, но е печелил 4 отличия при юношите, като на мондиал 2012 взе бронз. Днес на финалите от 17 часа националът ще преследва титла срещу румънеца Раду Михай. До схватка за златото стигна и двукратният световен вицешампион Владимир Дубов. В категория до 61 кг на свободния стил асът ни измъкна инфарктна победа срещу Гогава Отари (Грузия) на полуфинали. Резултатът бе 2:2, като последните 2 т. бяха за съперника му. Но със сетни сили в последните секунди Дубов успя да атакува, което му донесе още 4 точки за крайния успех – 6:2. Интрига имаше също и в четвъртфиналната среща, в която Владимир победи Иван Гуйдя с 9:1. В ъгъла на състезаващия се за Румъния борец бе неговият брат и бивш национал на страната ни Анаталий Гуйдя. А преди това Дубов загря с туш срещу Андрий Яценко (Украйна), трети от Мондиал 2017. До финала стигна и най-титулуваният борец в свободния стил на турнира Абдулрашид Садулаев (Русия). Олимпийският шампион и двукратен №1 в света, наричан Руския танк за силата си и волята си към победа, не даде до момента и точка на съперниците си. А на полуфинала прегази с 10:0 и технически туш Иван Янковски (Беларус). При класиците обаче носителят на пояса „Никола Петров” за 2015-а Даниел Александров изненадващо претърпя поражение още на старта в категория до 82 кг и отпадна. При жените Мими Христова (59 кг ) , бронзова медалистка от Евро 2016, убедително стигна финала след туш срещу полякинята Катаржина Мадровска. Интрига имаше и при жените в кат. до 65 кг. Националката Джанан Манолова бе спряна с туш от Елисавета Сорокина (Русия). Но в следващия кръг нейната сестра Елис Манолова, която се състезава за Азербайджан, се реваншира на рускинята – 6:2. На полуфиналите обаче силите на Елис не стигнаха и тя загуби от Атела Ханджликова (Чехия). Днес от 10 ч са срещите в останалите категории.", "date": "2018.03.22", "title": " Наш борец отнесе олимпийски медалист"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%bf%d0%bb%d0%b0%d0%bc%d0%b5%d0%bd-%d0%bf%d0%b0%d0%b2%d0%bb%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%bf%d0%be%d1%87%d0%b5/", "text": "Историкът и общественик проф. Пламен Павлов е новият почетен гражданин на Велико Търново. Удостояването му стана факт по време на днешната Тържествена сесия на Великотърновски общински съвет. Сред гостите бяха председателят на Народното събрание Цвета Караянчева, председателят на най-голямата парламентарна група Цветан Цветанов, представители на държавни и образователни институции, дипломати, гости от побратимените градове, жители на Старата столица. Кандидатурата на проф. Пламен Павлов бе единодушно подкрепена както от комисията, разгледала номинациите за почетен гражданин, така и от Общинския съвет. В становището си кметът на Старата столица Даниел Панов посочи, че Пламен Павлов се нарежда сред най-достойните личности в съвременната българска наука, култура и духовност. „Той е признат и утвърден учен и изследовател на историята и културата на Велико Търново, ползва се с безспорен авторитет както в академичните общности, така и сред широките обществени кръгове“, коментира Даниел Панов. Поради предварително планирани ангажименти, свързани с популяризирането на България по новия проект на Външно министерство „Мисия България“, проф. Пламен Павлов нямаше възможност да присъства на заседанието. Решението за удостояване бе прочетено от председателя на местния парламент Венцислав Спирдонов. Диплома за престижното звание „Почетен гражданин“ кметът Даниел Панов връчи на неговата съпруга Румяна Павлова. Тя благодари за високото отличие, а в специално видеообръщение думи на признателност изрази и проф. Пламен Павлов. Проф. Павлов е радетел за официалното признаване на Велико Търново за историческа столица на България. Проф. Пламен Павлов е автор или съавтор е на повече от 300 статии, студии, книги, учебници, енциклопедии, публицистика, поезия. Участва в различни форуми и изяви на българските общности в редица държави. От 2003 година е автор и водещ на популярното телевизионно предаване за история и култура „Час по България“. Сценарист и консултант е на редица документални филми за българската история, за съдбата на българските общности в чужбина и др. С изключително широката си обществена дейност проф. Павлов има много голям принос както за утвърждаването и издигането на авторитета и престижа на Великотърновския университет „Св. св. Кирил и Методий“, така и на Старата българска столица Велико Търново, в чийто обществен и културен живот той има много сериозно и постоянно участие. Преди броени дни Пламен Павлов и проф. Николай Овчаров стартираха серия от лекции и срещи с българските общности в чужбина по проекта „Мисия България“. В повече от десет държави те представят българското културно-историческо наследство. Фокусът на „Мисия България“ е поставен върху българската средновековна история и кирилицата. Проектът е част от Комуникационния план на Министерството на външните работи за Българското председателство на Съвета на Европейския съюз. Идеята е да се популяризира културния принос на България за европейското и световно развитие. Част от тържествената сесия бе и връчването на наградата „Велико Търново“, която също традиционно бива присъждана на общественици с принос за развитието на Старата столица. Носители на приза станаха американският предприемач Едмънд Бек и ансамбъл „Българче“.  Едмънд Бек е награден за ролята му за опазване на исторически и културни обекти в старопрестолния град. Американецът инвестира в реставрацията на знаковия паметник на културата хан „Хаджи Николи“. Той е собственик на хотел „Цар Борис“, Йоновия хан и на вековни къщи в Стария град, които са в различна степен на подготовка за възстановяване. Наградата бе приета от представителя му във Велико Търново Любомир Марков. Ансамбъл „Българче“ е удостоен с награда „Велико Търново“ по повод 50-годишния юбилей и голямата роля за опазване и съхраняване на традициите, обичаите и нематериалното културно наследство. Призът бе връчен на Петър Петров, доц. Митко Димитров и Галя Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Историкът Пламен Павлов е новият почетен гражданин на Велико Търново\t\t\t"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bf%d1%80%d0%b8%d0%b5-%d0%b8%d1%81%d1%82%d0%b0%d0%bd/", "text": "Хърватското правителство днес прие единодушно Истанбулската конвенция и заедно със свое тълкуване я изпрати за гласуване в парламента, което предизвика противоречиви реакции в обществото, предаде агенция МИА. На заседанието на правителството премиерът Андрей Пленкович каза, че Истанбулската конвенция е най-важната политическа тема през последните дни, и подчерта, че в нея “няма скрити намерения, няма джендър идеология или трети пол”. “Трябва да кажем няколко неща, които хърватската общественост трябва да осъзнае, когато заема позиция по този въпрос. Тази конвенция е приета в рамките на Съвета на Европа. Свобода, демокрация, човешки права и върховенство на закона – това са четирите стълба на Съвета на Европа”, каза Пленкович. В тълкуването на конвенцията, изпратено в парламента, между другото се казва, че според хърватското правителство цел на конвенцията е защитата на жените от всички форми на насилие, както и предотвратяване и борба с насилието над жени и семейното насилие. Република Хърватия смята, че разпоредбите на конвенцията не съдържат задължение за въвеждане на джендър идеология в хърватската правна и образователна система, нито задължение за промяна на дефиницията на брака в конституцията, се казва още в документа. По-рано противниците на Истанбулската конвенция в Хърватия заявиха, че ако тя бъде приета, ще искат референдум за нея. Според проучване на агенция Ипсос 31,9 процента от хърватските граждани подкрепят изцяло Истанбулската конвенция, а 34,1 процента я подкрепят по принцип, 22,8 процента са против нея, а 11,2 процента нямат определено мнение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Хърватското правителство прие Истанбулската конвенция"}
{"url": "https://trud.bg/%d1%86%d1%80%d1%83-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%82%d1%80%d0%b5%d1%82%d0%b0-%d0%b2-%d1%81%d0%b2%d0%b5%d1%82%d0%b0-%d0%bf%d0%be-%d1%81%d0%bc%d1%8a%d1%80%d1%82%d0%bd%d0%be/", "text": "България отново е в челото на черна класация, този път за смъртност на населението. Нашата страна е трета в света със смъртност 14,5 на хиляди, сочат данните на ЦРУ, публикувани в World Factbook за 2017 г. Класацията е доминирана основно от африкански, балкански и бивши съветски републики. От балканските държави с толкова негативен резултат може да се похвали Сърбия, която е на 8 място със смъртност 13,6 на хиляда. На първо място е южноафриканската държава Лесото със смъртност 15 на 1000, следвана от Латвия с 14,6 на хиляда. Редом до България на четвърта позиция със сходна смъртност е Литва. В топ 10 на черната класация намират място още Украйна, Гвинея-Бисау, Чад, Сърбия, Русия и Афганистан. През последните години страната ни винаги е била сред водещите в тази зловеща класация, но за пръв път се е изкачила нагоре и вече е в челната тройка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " ЦРУ: България е трета в света по смъртност на населението"}
{"url": "https://trud.bg/%d1%81-%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d0%bf%d1%81%d0%b8%d1%85%d0%b8%d0%b0%d1%82%d1%80%d0%b8-%d1%81%d0%bc%d0%b5-%d0%bd%d0%b0-%d0%b3%d0%bb%d0%b0%d0%b2%d0%b0-%d0%be%d1%82-%d0%bd%d0%b0/", "text": "Ние сме страната в Европейския съюз с най-малко психиатри на глава от населението. Това се постигна с тази политика до момента. Това заяви в четвъртък проф.  Петър Маринов, съдебен психиатър и председател на Асоциацията на експертите по психично здраве. Поводът е писмо от съсловната организация, изпратено до всички ключови институции, с призив да бъде формирана контактна група и да се създаде план за действие за решаване на проблемите, които заплашват бъдещото съществуване на професията психиатър. От асоциацията настояват за спешни мерки по проблемите на психично болните. Според психиатрите, ако такива не се вземат, специалността им много скоро ще бъде закрита. На 13 април ще се проведе Национална кръгла маса, на която ще бъдат обсъдени проблемите в сектора. Държавата е абдикирала от проблемите на психиатрията, заяви и зам.-председателят на парламента д-р Нигяр Джафер. Тя пое ангажимент да участва активно в разговорите по темата и заяви, че стандарт по психиатрия трябва да се приеме възможно най-скоро и да се помисли за структурата на системата на психиатричната грижа.", "date": "2018.03.22", "title": " С най-малко психиатри сме на глава от населението"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%82%d0%b8%d1%80-%d1%81%d0%bf%d1%80%d1%8f-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5/", "text": "ТИР с румънска регистрация спря временно движението по главен път Е-79 на 67-мия километър преди град Славяново по посока Русе. Автомобилите се пропускат там поетапно, предаде  . Причина за инцидента е шофьорът на ТИР-а, който не го е овладял и е препречил пътя. Областният управител Мирослав Петров съобщи, че пътищата в областта са проходими и се почистват: “ТИР-ът е издърпан в дясно с оглед да не се увеличава скоростта. Има три екипа на “Пътна полиция”, които са на място и пропускат движението. Пътят е проходим само че с оглед на пътната обстановка там, където е станало пътнотранспортното произшествие, има ограничена пропускливост към момента”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Румънски ТИР спря временно движението по главен път Е-79 преди град Славяново"}
{"url": "https://trud.bg/%d0%b0%d0%bf%d0%b8-%d0%bd%d0%b0%d0%b4-1000-%d0%bc%d0%b0%d1%88%d0%b8%d0%bd%d0%b8-%d0%bf%d0%be%d1%87%d0%b8%d1%81%d1%82%d0%b2%d0%b0%d1%82-%d0%bf%d1%8a%d1%82%d0%bd%d0%b8%d1%82%d0%b5-%d0%bd%d0%b0%d1%81/", "text": "Шофьорите да карат внимателно и със скорост, съобразена със зимните условия и без резки маневри. Над 1000 машини почистват пътните настилки в районите със снеговалеж в момента. Работата на екипите не е спирала, но при продължаващи валежи е невъзможно пътищата да са почистени до асфалт. Това съобщиха от Агенция “Пътна инфраструктура”. Агенция „Пътна инфраструктура“ припомня, че поддържането на пътната инфраструктура е разделено на четири нива, регламентирани в Наредбата за поддържане и текущ ремонт на пътищата от 2012 г. Същите са изискванията и в Германия, и в редица други европейски държави. В ниво „А“ на поддържане са пътищата с интензивност на движението над 4 000 моторни превозни средства на ден, каквито са магистралите и първокласните пътища и направленията, свързващи съседни области. Допустимата дебелина на снежната покривка на платното при снеговалеж за ниво „А“ е 3 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването до постигане на изискванията за ниво „А“ е 2 часа. В ниво „Б“ са пътищата с трафик между 2 000 и 4 000 МПС на ден. Допустимата дебелина на снежната покривка на платното при снеговалеж е 5 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „Б“ е 3 часа. В ниво „В“ са пътищата с трафик между 500 и 2000 МПС на ден. Допустимата дебелина на снежната покривка на платното при снеговалеж е 7 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „В“ е 5 часа. В ниво „Г“ са пътищата с трафик по-малко от 500 МПС на ден. Допустимата дебелина на снежната покривка на платното при снеговалеж е 10 см. Максималният срок за провеждане на снегопочистващите дейности от момента на спиране на снеговалежа или от момента на констатиране на заледяването на пътищата до постигане на изискванията за ниво „Г“ е 8 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " АПИ: Над 1000 машини почистват пътните настилки"}
{"url": "https://trud.bg/%d0%ba%d0%be%d0%b4%d0%b7%d0%b8%d0%b0%d1%81-%d0%ba%d0%b0%d1%86%d0%bd%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d1%81%d0%ba%d0%be%d0%bf%d0%b8%d0%b5/", "text": "Ръководителят на гръцката дипломация Никос Кодзиас кацна на летището в Скопие с правителствения самолет. Това е неговата първа визита, след като аерогарата беше преименувана, като част от отстъпките направени от македонското правителство в процеса на преговорите за името, предаде БГНЕС. За пръв път гръцки самолет каца на главното летище в Република Македония. Кодзиас беше посрещнат от официална делегация и по-късно днес ще има работна вечеря със своя македонски колега Никола Димитров, като подготовка за утрешния натоварен дневен ред. Гръцкият външен министър ще разговаря утре с Никола Димитров, с премиера Зоран Заев, с вицепремиера Буяр Османи, с председателя на парламента Талат Джафери, с лидерите на ВМРО-ДПМНЕ и ДСИ Христиан Мицкоски и Али Ахмети. По време на разговорите ще бъдат обсъдени позициите на Скопие и Атина по въпроса за името и представеното по-рано тази седмица проектоспоразумение от гръцка страна.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Кодзиас кацна на летището в Скопие"}
{"url": "https://trud.bg/%d0%b2%d0%be%d0%b4%d0%b5%d1%89%d0%b8%d1%8f%d1%82-%d0%b0%d0%b4%d0%b2%d0%be%d0%ba%d0%b0%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d0%bf%d0%be-%d1%80%d1%83%d1%81%d0%ba%d0%be%d1%82%d0%be/", "text": "Водещият адвокат на президента на САЩ Доналд Тръмп, нает от него да работи по воденото от спецпрокурора Робърт Мълър разследване за намесата на Русия в изборите през 2016 г. г. подаде оставка, предаде Би Би Си, цитирайки US медии. Според едни твърдения Джон Дауд (77 г.) стигнал до извода, че Тръмп все повече игнорирал съветите му. Други съобщения сочат, че президентът загубил доверие във възможностите на Дауд да се справи с Мълър. Спецпрокурорът разследва възможната връзка между екипа от кампанията на Тръмп за президент и Русия, както и дали президентът възпрепятства разследването. Миналата седмица Дауд призовал правосъдното министерство на САЩ незабавно да закрие разследването на Мълър, като първоначално казал, че говори от името на президента. Но по-късно уточни, че говорил в лично качество, а не от името на Тръмп. Президентът на САЩ напоследък започна публично до критикува Мълър, вместо самото разследване, както бе досега, посочва Би Би Си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Водещият адвокат на Тръмп по „руското разследване“ подаде оставка"}
{"url": "https://trud.bg/6-%d0%ba%d0%be%d0%bb%d0%b8-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d1%81%d0%b5%d0%b2%d0%b5%d1%80%d0%bd%d0%b0%d1%82%d0%b0-%d1%82%d0%b0%d0%bd%d0%b3%d0%b5%d0%bd%d1%82%d0%b0/", "text": "Временно е ограничено движението за всички МПС по Северна Скоростна тангента в платното от „Ботевградско шосе” в посока Калотина, поради катастрофа, станала около 19:30 часа. Това съобщиха от пресцентъра на Агенция “Пътна инфраструктура” (АПИ). Ударили са се 6 коли. Вероятната причина за инцидента е заледеният и хлъзгав път. Двама пострадали мъже са откарани в „Пирогов”, а жена е настанена във ВМА, предаде БТВ. Движението в района за кратко беше блокирано. В момента то се осъществява в едната лента. Обходен маршрут по път II-18 Софийски Околовръстен път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " 6 коли се удариха на Северната тангента в София"}
{"url": "https://trud.bg/%d1%81%d0%b5%d0%b4%d0%b5%d0%bc-%d1%83%d1%81%d0%bb%d0%be%d0%b2%d0%b8%d1%8f-%d0%bd%d0%b0-%d0%b0%d1%82%d0%b8%d0%bd%d0%b0/", "text": "Преговорите на Гърция със Скопие за името на Бившата югорепублика Македония (БЮРМ) навлизат в най-критичната си фаза. В петък гръцкият външен министър Никос Кодзиас ще бъде в съседната страна за консултации с правителството в Скопие, а предложенията на двете страни за уреждане на техния спор вече са внесени. Атина и Скопие държат в ръцете си плика с позициите, които те са сложили на масата, а първите впечатления не будят голям оптимизъм за окончателно споразумение. Интерес обаче представлява проектоспоразумението, предложено от гръцката страна и от външния министър Никос Кодзиас. Според информации, цитирани от изданието “Хеласжурнал”, Атина е поставила седем ключови условия, за да бъде постигнат компромис със Скопие. А те са: Първо, за да се съгласи на споразумение със Скопие, предварително изискване на Гърция е тази съседна страна да смени името си и тази промяна да стане в рамките на една конституционна процедура. Тоест конституцията на БЮРМ да бъде променена и от нея да бъдат премахнати наличните там иредентистки текстове. Това досега изглежда, че Скопие не приема. Второ, Атина иска споразумение за едно название за всеобща употреба (erga omnes). Според нея само така би могло да има предпоставки за споразумение. Трето, идентичността и промените, които трябва да настъпят вследствие на споразумението. Четвърто, езикът, който очевидно не може да се казва “македонски”. Пето, съкращенията на името да бъдат такива, че да няма недоразумения и погрешни интерпретации и това да създава свършени факти. Шесто, търговските знаци, които съседната държава трябва да притежава. Седмо, и, разбира се, названието, за което гръцката страна не е изпратила нещо конкретно, а дискусията да се базира на предложенията на международния посредник Матю Нимиц. От петте предложени имена обаче, Атина не приема “Република Македония”, като в това отношение е по-близо до “Горна Македония”.", "date": "2018.03.22", "title": " Седем условия на Атина\t\t\t"}
{"url": "https://trud.bg/%d0%b1%d1%83%d0%bd%d1%82%d0%be%d0%b2%d0%bd%d0%b8%d1%86%d0%b8-%d0%bd%d0%b0%d0%bf%d1%83%d1%81%d0%ba%d0%b0%d1%82-%d0%b8%d0%b7%d1%82%d0%be%d1%87%d0%bd%d0%b0-%d0%b3%d1%83%d1%82%d0%b0-%d1%81%d0%bb%d0%b5/", "text": "Около 400 бунтовници и над 1 000 членове на семействата им напуснаха с автобуси сирийския град Хараста по споразумение с руските военни, съобщи Ройтерс. Хараста се намира в анклава Източна Гута, където повече от месец се водят тежки боеве между сирийската армия и бунтовнически групировки. При бомбардировките загинаха над 1 500 цивилни, а над 50 хиляди избягаха от анклава. Бунтовниците от групировката „Ахрар ал Шам“ се съгласиха да предадат Хараста, след като армията им осигури автобуси и свободен коридор към областта Идлиб в Северозападна Сирия. Евакуацията може да продължи няколко дни. По-голямата част от Източна Гута е вече под контрола на президента Башар Асад, с изключение на градовете Дума, Арбин и няколко по-малки селища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Бунтовници напускат Източна Гута след месец тежки боеве"}
{"url": "https://trud.bg/%d0%b2%d1%83%d1%87%d0%b8%d1%87-%d0%bd%d0%b5-%d1%81%d1%8a%d0%bc-%d0%b4%d0%be%d0%b2%d0%be%d0%bb%d0%b5%d0%bd-%d1%87%d0%b5-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d1%81%d0%b8%d0%bb/", "text": "Президентът на Сърбия Александър Вучич заяви, че през последните три дни, през които е бил в САЩ е провел серия от тежки и изморителни срещи по въпроса за Косово, предава македонската медия “Макфакс” . “Ние не само водим преговори с албанците, но и с тези, които създадоха независимо Косово”, отбеляза Вучич. Сръбският президент подчерта, че е доволен от работата, но не и от резултатите.  “Надявах се на по-добро разбиране, не съм доволен от това, което постигнах. Вече дълго време говорим за бъдещето на Сърбия, за Косово. Опитваме се да намерим компромисно решение, но албанската страна си върши работата, а международната общност своята. Не съм доволен, че западните сили са твърдо решени да запазят независимостта на Косово “, заяви Вучич. Президентът посочи думите на генералният секретар на ООН Антонио Гутереш, заявил, че Сърбия е готова да направи компромис, но не и да жертва своите интереси. Според Вучич днес Сърбия плаща цената за грешни решения от миналото и че ще има голям натиск върху нея.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Вучич: Не съм доволен, че западните сили са твърдо решени да запазят независимостта на Косово"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%b5%d0%b2%d1%80%d0%be%d0%bf%d0%b5/", "text": "Министър-председателят Бойко Борисов участва в заседание на Европейския съвет тази вечер. Той публикува снимки във фейсбук от срещата.             Държавните и правителствени ръководители на страните – членки ще решат дали ще се състои срещата във Варна на 26 март за Турция. Очаква се да бъдат приети заключения, сързани със спора между Турция и Кипър за проучването на възможностите за добив на газ в кипърската икономическа зона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Вижте снимки от заседанието на Европейския съвет в Брюксел"}
{"url": "https://trud.bg/%d1%82%d1%83%d1%81%d0%ba-%d0%bb%d0%b8%d1%87%d0%bd%d0%b8%d1%82%d0%b5-%d0%b4%d0%b0%d0%bd%d0%bd%d0%b8-%d0%bd%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%bd%d0%b0-%d0%b5%d1%81/", "text": "Личните данни на гражданите на ЕС “трябва да бъдат напълно защитени”, заяви днес председателят на Европейския съвет Доналд Туск, цитиран от ДПА. Той каза това след като държавните и правителствените ръководители на страните членки обсъдиха на срещата си в Брюксел скандала с британската компания Кембридж Аналитика за неправомерно използване на личните данни на милиони потребители на Фейсбук. “За всички лидери бе ясно, че личната неприкосновеност и данни на гражданите трябва да бъдат напълно защитени. Взимаме този въпрос много на сериозно”, каза Туск. Той призова за спазване и прилагане на европейското и националните законодателства в тази сфера. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Туск: Личните данни на гражданите на ЕС трябва да бъдат напълно защитени"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%bd%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8-%d0%bd%d0%b0-%d1%84%d0%b8%d0%bd%d0%b0%d0%bb%d0%b8/", "text": "Български волейболни национали при мъжете и жените ще участват във финалите на третия по сила европейски клубен турнир Купата на претендентите. Тодор Алексиев се отличи с 10 точки за победата на гръцкия „Олимпиакос“ с 3:0 (22, 17, 21) над руснаците от „Газпром-Югра“ във втория полуфинал. За трофея гърците ще спорят с италианския „Равена“ на Красимир Георгиев след успех с 16:14 в златния гейм срещу турския „Малийе Мили Пиянго“ (Анкара). Домакините се добраха до решаващия тайбрек след победа с 3:1 (22, -22, 19, 19), за която българинът допринесе с 13 т. Емилия Димитрова пък завърши с 11 точки за „Бурса“ при успеха с 3:0 (18, 16, 23) над „Нант“ (Франция) в женската надпревара. В битката за трофея турският тим се изправя в битка с „Олимпиакос“.", "date": "2018.03.22", "title": " Трима волейболни национали на финали в Европа"}
{"url": "https://trud.bg/%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%bd%d0%b0-%d0%b5/", "text": "“Електроенергиен системен оператор” ЕАД подготвя изменение на правилата за управление на електроенергийната система, което да позволи участие на индустриалните потребители в осигуряването на така наречения “студен резерв”. За това енергийният министър Теменужка Петкова информира представители на бизнеса по време на среща в Министерството на енергетиката. Предвижда се новите условия да влязат в сила от месец юли тази година. Към момента в осигуряването на студения резерв се включват енергийните предприятия. Това съобщиха от пресслужбата на Министерство на енергетиката. ЕСО внесе предложение в Министерството на енергетиката за минимално увеличение на средночасовата разполагаема електрическа мощност за студен резерв за регулаторния период 2018/2019 година в размер на 650 MW. Целта е постигане на задължителните показатели за надеждност на електроснабдяването и сигурност на електроенергийната система. В рамките на това количество е предвидено и участие на индустриалните потребители в резерва. Експертите на енергийното ведомство ще анализират предложението на ЕСО. По време на срещата бе обсъдено и ускоряването на проекта за газификация на компаниите, осъществяващи дейност в района на Средногорието. Министър Петкова увери представителите на бизнеса, че изграждането на необходимия газопровод е сред приоритетните проекти за “Булгартрансгаз” ЕАД.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Промяна в правилата за управление на електроенергийната система ще позволи на бизнеса да участва в осигуряване на студен резерв"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8%d0%b7%d1%80%d0%b0%d0%b5%d0%bb-%d0%bc%d0%be%d0%b6%d0%b5-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bf%d1%80/", "text": "България е заинтересована от диверсификация на енергийните източници, както и от възможността да бъде вносител и да транзитира природен газ от новооткритите находища в Източно Средиземно море към нашия регион и Европа. Това заяви президентът Румен Радев в началото на срещата си с министър-председателя на Държавата Израел Бенямин Нетаняху. Това съобщиха от пресслужбата на държавния глава. Президентът отново призова за по-голям прагматизъм в двустранните отношения и открои исторически изградените приятелски връзки между двата народа като безценен капитал, който трябва да бъде развиван. Държавният глава посочи, че стокообменът от 150 млн. долара не отговаря нито на икономическите възможности на България и Израел, нито на активния политически диалог. На срещата си с премиера Нетаняху Румен Радев подчерта интереса на страната ни от прилагане на опита на Израел в сферите на информационните технологии, киберсигурността, науката и образованието. За пример Румен Радев посочи технологичния парк Гав-Ям Негев, който българската делегация посети по време на посещението си в Израел, и който създава нови икономически възможности за цял регион в страната. Разбрах, че Вие сте един от инициаторите за създаването на този център и Ви поздравявам за Вашата визия за бъдещето, обърна се Радев към израелския министър-председател. Румен Радев отбеляза доброто сътрудничество между България и Израел в борбата с тероризма и изрази признателност за подкрепата, която страната ни получи от Израел след атентата в Сарафово през 2012 г. Днешната напрегната ситуация в света налага кооперирането между нашите служби за сигурност да продължава, както и установените добри връзки в областта на отбраната, каза президентът. Израел има специални отношения с България – в миналото, в настоящето и занапред, заяви от своя страна премиерът Нетаняху. Той посочи, че няма да бъде забравено как българите са защитили евреите преди 75 години. По думите на Нетаняху това, което се е случило, е доказателство за човечността и морала на българския народ. Отличните двустранни отношения между България и Израел могат да бъдат задълбочени и развивани в редица сектори, отбеляза премиерът. Бенямин Нетаняху отбеляза колко е важно развитието на технологиите и изрази готовност за сътрудничество в тази сфера. В Йерусалим държавният глава проведе работна среща с Роберт Сингер, изпълнителен директор на Световния еврейски конгрес, в която участваха и десетки политици, общественици и представители на дипломатическия корпус в Израел. На срещата отново беше отдадено признание към България за спасяването на еврейската общност у нас през Втората световна война и бяха обсъдени кризата в Близкия изток, борбата с тероризма и други теми. По-късно днес президентът Радев ще посети църквата “Божи гроб” и Стената на плача в Стария град на Йерусалим, с което приключва официалното му посещение в Държавата Израел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Румен Радев: Израел може да участва в процеса на енергийна диверсификация за България и региона"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d1%8a%d1%81%d1%82%d1%8a%d1%82-%d0%bd%d0%b0-%d1%87%d1%83%d0%b6%d0%b4%d0%b5%d1%81%d1%82/", "text": "Посещенията на чуждестранни туристи в България през 2017 г. са с 25% повече спрямо 2015 г., което показва, че страната ни устойчиво надгражда постигнатите резултати и се превръща във все по-търсена дестинация за четири сезона. Това заяви министърът на туризма Николина Ангелкова на среща с представители на ръководството на Камарата на строителите в България начело с председателя на Управителния й съвет инж. Илиян Терзиев. Това съобщиха от пресслужбата на МТ. Заслуга за тези успешни резултати имат и българските строители, които правят нашите курорти по-привлекателни и удобни за своите гости, акцентира министърът. Тя обърна внимание, че рекордните постижения на входящия туризъм у нас водят непосредствено до необходимостта от изграждане на нови петзвездни хотели, тъй като расте устойчиво и интересът на високия клас туристи. Един от водещите акценти в нашата политика е да привличаме платежоспособни клиенти на туристически услуги, които изискват отлично обслужване, каза още министърът. Николина Ангелкова подчерта значението на високото качество в сектора, което е непосредствено свързано с имиджа на страната ни пред света. Тя прогнозира от 5 до 10 на сто ръст на чужди туристи през наближаващото лято и изтъкна значението на добре подготвените професионални екипи, за да може да се реализира този растеж. Проблемът с кадрите е сред основните в нашата туристическа индустрия и ние работим активно с всички заинтересовани институции и бизнеса, за да се справим с него, каза още министърът. Тя припомни своевременните законодателни промени, които позволиха от миналата година да се осигуряват изпълнителски кадри за сектора от трети страни. Това обаче е краткосрочно решение. Ето защо предприехме съвместна инициатива с Министерството на образованието и науката за създаване на Център за квалификация и преквалификация на кадрите в туризма, за който ще бъде използван и опитът на други държави, поясни министър Ангелкова. Министерството на туризма и Камарата ще продължат активно да си сътрудничат при изграждането и поддържането на качествена материална база в туризма, от която до голяма степен зависят сигурността и комфортът на потребителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.22", "title": " Министър Ангелкова: Ръстът на чуждестранните туристите у нас е 25% спрямо 2015 г."}
{"url": "https://trud.bg/87-%d0%be%d0%bf%d0%b5%d1%80%d0%bd%d0%b8-%d1%88%d0%b5%d1%84%d0%be%d0%b2%d0%b5-%d0%bc%d1%8a%d0%b4%d1%80%d1%8f%d1%82-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%b8%d0%b7%d0%ba%d1%83/", "text": "87 директори и представители на големи оперни театри от Европа, Америка и Канада ще заседават до 24 март, за да обсъдят най-важните проблеми, с които се сблъскват в служба на своето изкуство. Европредседателството на България е най-подходящият момент Софийската опера да бъде домакин на международния форум “Опера Европа”, каза министърът на регионалното развитие и благоустройството Лиляна Павлова, която беше един от официалните гости за откриването на събитието. Шефът на цялата организация Никълъс Пейн изрази радост, че Международния форум се открива на 22 март с българската опера “Янините девет братя” от Любомир Пипков. Всички чуждестранни гости бяха поканени на премиерата снощи.  Директорът на Софийската опера акад. Пламен Карталов поздрави г-н Пейн че вече 50 г. служи на оперното изкуство и му подари иконата на “Св. Никола”.", "date": "2018.03.22", "title": " 87 оперни шефове мъдрят бъдещето на изкуството"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%be%d1%82%d0%ba%d1%80%d0%b8-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%bf%d0%b0%d1%80%d0%bb%d0%b0%d0%bc%d0%b5/", "text": "Изложба в подкрепа на българската култура и изкуство – “Карикатурите на Борис Димовски и героите на Николай Хайтов”, беше представена особено атрактивно пред депутати и журналисти вчера предиобед в Народното събрание. Близо 200 карикатури на Димовски и илюстрации на “Диви разкази” на Николай Хайтов бяха представени под звуците на ансамбъл “Пирин” в общата изложба, организирана от Фондация “Памет” с помощта на парламентарната Комисия за култура, чийто шеф е Вежди Рашидов. Идеята на експозицията е да се обърне внимание на това, че българската култура се нуждае от по-високи държавни субсидии и от нов закон за меценатството, обясни Здравец Хайтов. Бившият културен министър Рашидов потвърди пред събралите се, че трябва да се направят усилия в тази насока. Карикатурите са организирани в три основни раздела – политически шарж, портретни шаржове на известни личности и шаржове по темата “България”. Друг сегмент от изложбата са илюстрации по “Диви разкази” на Николай Хайтов, правени от ученици от Художествената гимназия за конкурс по случай юбилейното издание на книгата с победител Люба Дашинова. Общото между двамата автори е, че са родени и израсли в родопското с. Яврово и имат над 25-годишно творческо сътрудничество. Съвместно списват и рисуват списание “Родопи”, което съхранява традициите, обичаите и фолклора на региона. Изложбата е пътуваща. На 3 март беше в Лондон. Следващата й дестинация е Варна, където ще бъде представена на 5 април в галерия “Арт салон” на радио Варна.  ", "date": "2018.03.22", "title": " Вежди Рашидов откри изложба в парламента"}
