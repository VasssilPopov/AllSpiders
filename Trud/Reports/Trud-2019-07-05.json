{"url": "https://trud.bg/%d0%b1%d0%b0%d0%b1%d1%85-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bd%d0%be%d0%b2%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81/", "text": "В рамките на епизоотичното проучване, което се провежда във връзка с огнището в село Жернов, област Плевен от  4 юли 2019 г., Българската агенция по безопасност на храните (БАБХ) констатира днес ново огнище в животновъден обект тип лично стопанство, в село Новачене, находящо се в същата област. Взетите проби от прасетата са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София, съобщават от агенцията. БАБХ предприема необходимите мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното умъртвяване по хуманен начин и обезвреждането на всички домашни свине ще стартира утре, 6 юли, при спазване на изискванията на Наредба № 22 за намаляване до минимум страданията на животните по време на клане или умъртвяване. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. БАБХ предупреждава, че се забранява влизането и излизането на хора и автомобили без разрешение на БАБХ, в района на обектите, по време на изпълнение на мерките, разпредени със заповед на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " БАБХ потвърди ново огнище на Африканска чума при домашните свине в село Новачене"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b2%d1%81%d0%b8%d1%87%d0%ba%d0%b8-%d0%b7%d0%bd%d0%b0%d1%8f%d1%82-%d1%87%d0%b5-%d0%b0%d0%b7-%d1%81%d1%8a%d0%bc-%d0%bf%d0%be%d0%bb%d0%b8%d1%82%d0%b8/", "text": "„Всички знаят, че аз съм политикът, който е водил най-много битки с Бойко Борисов, не кавги, а политически противопоставяния и по същество“. Това каза лидерът на ПЕС и бивш председател на БСП Сергей Станишев по адрес на  , информира БТВ. Станишев нарече Борисов държавник по повод обещанието на премиера да подкрепи кандидатурата му за председател на Европейския парламент. След това обаче оттегли кандидатурата си, защото не прие договореното в Брюксел. „Г-н Борисов в дадения случай действаше, изхождайки от националния интерес, и очаквано от българските граждани, мисля, че хората достатъчно добре оцениха това негово поведение, както и това, че ЕС ми оказа такава чест“, поясни Станишев. „Ние не можем да се съгласим с думите на г-н Станишев, че е г-н Борисов е държавник. Г-н Борисов за нас е провален политик и води България към дъното“, коментира в парламента депутатът от БСП Стоян Мирчев. Не всички в Столетницата обаче одобриха острата реакция срещу Станишев. „Според мен е прибързано. Моите съвети винаги са били към ръководството да събира силните лидери, а не да разделя“, каза Антон Кутев. От ГЕРБ напомниха, че само изборите са мерило за успеха в политиката. „Това е сигурно една следизборна абстиненция, в крайна сметка кой е провален, кой не – го решават хората на изборите“, каза Томислав Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Станишев: Всички знаят, че аз съм политикът, който е водил най-много битки с Бойко Борисов"}
{"url": "https://trud.bg/%d0%bb%d1%8f%d1%82%d0%be-%d0%b2-%d0%ba%d0%be%d1%81%d0%b8%d1%82%d0%b5-%d0%bd%d0%b0-%d0%bc%d0%b0%d1%80%d0%b8%d1%8f-%d0%b8%d0%bb%d0%b8%d0%b5%d0%b2%d0%b0/", "text": "Поппевицата Мария Илиева стартира националното си турне след броени дни, но преди да се отправи на двуседмичното си пътуване, тя засне лятна фотосесия, дело на фотографа Костадин Кръстев-Коко. Изпълнителка позира сред житни ниви, облечена в нежен бял топ с широки ръкави и много къси дънкови панталонки, подчертаващи стройните й крака. Само година след раждането на сина й Александър, 41-годишната Мария бързо влезе във форма, следвайки високопротеинов режим, изключващ сладкото и соленото от менюто й. Певицата обича да редува кардиото със силовите тренировки, а напоследък поддържа фигурата си главно заради прохождащото й дете. Александър ще я  , тъй като отсъствията й ще са доста продължителни.", "date": "2019.07.05", "title": " Лято в косите на Мария Илиева"}
{"url": "https://trud.bg/%d0%ba%d0%be%d1%88%d0%bb%d1%83%d0%ba%d0%be%d0%b2-%d0%b7%d0%b0-%d0%bc%d0%b5%d0%bd-%d0%b5-%d0%bd%d0%b0%d0%b9-%d0%b2%d0%b0%d0%b6%d0%bd%d0%be-%d0%b4%d0%b0-%d0%bd%d0%b0%d0%bf%d1%80%d0%b0%d0%b2%d0%b8%d0%bc/", "text": "Емил Кошлуков посочи, че първата му задача като   е да продължи стъпките за намаляване на дефицита на БНТ. Смята, че спрените договори ще спестят 6-7 милиона лева на телевизията. Ще започнат и разговори за просрочените плащания, за да може да се редуцират задълженията. На въпрос как ще управлява БНТ, той заяви пред   „Ами, както сме записали в тази концепция, която е приета и става неотделна част от договора за управление. За мен е най-важно да я направим по-открита и по-прозрачна, да може да има механизми за контрол и баланс и никой да не си позволява самоволни решения вече. Това, което е най-важно според мен, е журналистите да имат ясни правила за кариерно израстване. Много бих искал да видя колегите, че имат амбиции и цел и ще получат заплащането за тези амбиции и цели, когато ги постигнат, за да се знае, че всеки, който желае да работи ще расте и ще има по-голяма заплата“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Кошлуков: За мен е най-важно да направим БНТ по-открита и по-прозрачна"}
{"url": "https://trud.bg/%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0%d0%bd%d1%81-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b1%d0%b5%d0%b7-%d1%84%d0%b0%d0%b2%d0%be%d1%80%d0%b8%d1%82%d0%b0/", "text": "В последните години Тур дьо Франс винаги е имал ясно изразен фаворит – Крис Фрум. Още при паметната победа на Брадли Уигинс през 2012-а стана ясно, че именно той е истинският ас  на доминиращия отбор на „Скай“. Оттогава пропусна титлата през 2014-а заради падане в петия етап и миналата година. Тогава стана жертва на амбицията си да стане първият след Марко Пантани с победи в Джиро д’Италия и Тура в една година, но силите му не стигнаха за пети триумф във Франция. Това отвори път на съотборника му Герент Томас за крайната победа, колкото да покаже, че британският тим е без конкуренция на пътя.  Тежкото падане на Фрум при спускане с 80 км/ч по време на разузнавателно каране преди Обиколката на Швейцария няма как да е добра новина от нито една гледна точка. „Имах късмет, че съм жив“, призна шампионът от болницата, където бе закаран с множество травми, счупени ребра и гръбначни прешлени. Но отсъствието му ще превърне състезанието в доста по-интригуващо от чисто спортна гледна точка.  Тур дьо Франс и друг път е стартирал без големия фаворит. През 1976-а Еди Меркс успява да завърши Джиро д’Италия въпреки силно възпаление на особено деликатно за колоездачите място. Печели и титлата, а в основата на подвига му е лоялността към италианския му спонсор. Въпреки огромните очаквания, решава да пропусне Тура, за да се лекува. 7 години по-късно Бернар Ино печели Вуелта а Еспаня преодолявайки болките в колянното сухожилие, но усложненията го вадят от най-престижното състезание.  Ако Фрум беше на старта, големият въпрос щеше да е дали ще успее да стане петият колоездач с пет титли след Жак Анкетил, Меркс, Ино и Мигел Индурайн. А липсата му отваря шанс за слава на другите.  Основният заподозрян е миналогодишният победител Герент Томас. „Но и да остана чудо за един ден, пак ще съм доволен“, твърди уелсецът. Той спечели титлата като основен жокер на фаворита, но сега ще има значително по-тежкото предизвикателство да кара като лидер на отбора. Всъщност не съвсем – „Инеос“, както вече се нарича бившият „Скай“, ще разпредели тази роля на двама колоездачи – другият е колумбиецът Еган Бернал. Тимът се спаси от финансовите проблеми след оттеглянето на основния спонсор и отново ще е сред основните сили на Тура.  Но не и едниствената. „Мовистар“ отново са тук, а звездата им Найро Кинтана ще има може би последният си шанс за жълтата фланелка. В предишните години колумбиецът остана в сянката на Фрум, а сякаш и силата му в планинските етапи вече не е достатъчна за нещо повече. Опитните звезди на домакините Тибо Пино („Групама ФДЖ“) и Ромен Барде („AG2R Мондиале“) ще се опитат да зарадват тълпите край пътищата с първа френска титла от тази на Ино през 1985-а.  А Винченцо Нибали сам се отписа от битката за най-желаното трико в колоезденето. Италианският ветеран, шампион от 2014-а, твърди, че ще се задоволи с една или повече етапни победи. Но прякорът му Акулата не е спечелен със скромност…", "date": "2019.07.05", "title": " Тур дьо Франс стартира без фаворита"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d1%8f%d1%82-%d1%82%d0%b8%d1%88%d0%be-%d0%be%d1%82-%d1%88%d1%83%d0%bc%d0%b5%d0%bd-%d1%81%d1%82%d0%b8%d0%b3%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81/", "text": "Шуменският полицай Тихомир Радев, който тръгна на 11 юни на екстремно приключение по река Дунав от Германия до вливането му в Черно море, в петък следобяд стигна българският участък. Тишо успя предсрочно да изяде разстоянието и както се беше зарекъл, за професионалния празник на родната полиция 5 юли, е в българско. Планира да нощува в Ново село, а в събота пътуването му ще продължи към Видин. „Уморен съм, гребането в бавния дунавски участък на Сърбия беше изключително изтощително“, каза Тихомир Радев /47г./. Той е решил да си даде ден за почивка в неделя, а след това ще продължи по течението надолу към делтата на Дунав. Както „Труд“ писа, „Приключението по Дунав” започна от германския град Инголщат на 11 юни. Целта на шуменския полицай е да преповтори част от литературната пътека на българския герой в „Дунавският лодкар” от Жул Верн. На Тишо му остават още към 900 км. до целта. Реализира я с каяк, спи по бреговете и се храни с каквото намери, купува само питейна вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Полицаят Тишо от Шумен стигна българския участък на Дунав"}
{"url": "https://trud.bg/%d1%84%d0%b0%d0%b1%d1%80%d0%b8%d0%ba%d0%b0-%d0%b1%d1%8a%d0%bb%d0%b2%d0%b0%d0%bb%d0%b0-11-%d0%be%d1%82-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8%d1%82%d0%b5-%d1%86%d0%b8%d0%b3%d0%b0%d1%80/", "text": "Капацитетът на незаконния завод бил по 2000 папироси на ден Издирват се още 4-ма от бандата Разбитата в пловдивското село Труд нелегална фабрика е произвеждала 11% от незаконните цигари у нас. Това съобщи директорът на Агенция „Митници” Георги Костов. Заводът бе разкрит в четвъртък при акция на службите ни. Малко преди това бе намерен и цех в Ръжево Конаре, в който тютюнът се нарязвал и овлажнявал. Малко след удара примиерът Бойко Борисов пристигна на място, за да види как върви разследването. „Щетите за бюджета са 15 млн. лева на месец – толкова, колкото искат полицаите за нощния труд”, каза министър-председателят. Според него фабриката е най-голямата, разбивана у нас. На арестуваните в завода 12 души ще бъдат повдигнати обвинения за участие в престъпна група за незаконно разпространяване на акцизни стоки, каза Сийка Милева от специализираната прокуратура. Издирват се още четирима души. В ареста са четирима българи, 7 украинци и един молдовец. Все още обаче не е ясно кой е организаторът на бандата. Проверява се връзка между разбитата фабрика в Пловдивско с тази в Карнобат, за която е обвинен Миню Стайков, но засега такава не е открита, казаха разследващи. Капацитетът на нелегалния завод в с. Труд бил 2000 цигари в минута или до 200 мастербокса на ден. Произвеждали се „Роял” и „Мурати”. Според шефа на митниците Георги Костов марката „Роял” не е регистрирана у нас, а се произвежда в Босна и Херцеговина. Другата марка – „Мурати”, е на 9-о място по нелегално производство. Георги Костов каза, че тези две марки държат 11 процента от контрабандата в страната. Той допълни, че дори опитните служители на агенцията били впечатлени от технологията, която открили в село Труд. Заловените цигарите били предназначени най-вече за нашия пазар. На място били открити 640 мастербокса готова продукция, чиято стойност е за над 2 милиона лева. Работниците общували с речник Арестуваните в нелегалния завод общували помежду си с българо-руски речник. Работниците живеели в хале в самата фабрика и не са напускали помещенията от началото на годината, когато те били изградени. За това вътре им било осигурено всичко, дори и фитнес. Според Калин Литов от ГДБОП световна практика било в подобни фабрики да се наемат работници от други държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Фабрика бълвала 11% от нелегалните цигари у нас (обзор)\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b1%d0%b5%d0%b6%d0%b4%d0%b0%d0%b2%d0%b0%d0%bb-%d1%81%d1%8a%d0%bc-%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88/", "text": "Побеждавал съм Сергей Станишев, но сме запазили нормално европейско поведение – къде е драмата. Това каза министър-председателят Бойко Борисов пред журналисти Познан във връзка с  , който определи българския премиер като държавник. Борисов отбеляза, че Сергей Станишев е лидерът на ПЕС и е избран от социалистите в цяла Европа. „Аз не съм гласувал за Станишев. Аз съм го побеждавал на избори, но сме запазили нормално европейско поведение“, коментира премиерът. Той даде пример с премиера на Холандия, който е бил подкрепен на европейско ниво от Тимерманс, въпреки че са от различни партии. „Така и аз подкрепих Станишев. Къде е драмата? Той ми казал едно: „Благодаря“. Ти разбираш ли за какви хора става въпрос? Тези, които претендират, че искат да ходят в Европа“, допълни по адрес на БСП още министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Борисов: Побеждавал съм Сергей Станишев, но сме запазили нормално европейско поведение"}
{"url": "https://trud.bg/1-%d0%bc%d0%b8%d0%bb%d0%b8%d0%be%d0%bd-%d1%82%d0%be%d0%bd%d0%b0-%d0%bf%d0%be-%d0%bc%d0%b0%d0%bb%d0%ba%d0%be-%d0%bf%d1%88%d0%b5%d0%bd%d0%b8%d1%86%d0%b0-%d1%82%d0%b0%d0%b7%d0%b8-%d0%b3%d0%be%d0%b4%d0%b8/", "text": "Прогнозата на производителите се разминава с тази на министерството Качеството на зърното е добро  Реколтата от пшеница тази година ще е по-слаба от миналогодишната и няма да надхвърли 4,5 милиона тона. Това заяви пред „Труд” Ангел Вукодинов, председател на Контролния съвет на Националната асоциация на зърнопроизводителите в България. За сравнение през стопанската 2018 година бяха прибрани близо 5,4 млн. тона Близо 20 на сто са по-ниски добивите от пшеница заради неблагоприятните метрологични условия през миналата есен и тази пролет, уточни той. Имахме трудна есен с късни дъждове – чак през ноември. Топлата зима донякъде компенсира това, но засушаването през март се отрази негативно на посевите, подчерта Вукодинов. Според него прогнозата на земеделското министерство за реколта от 5,4 милиона тона тази година няма как да се сбъдне. Днес в Монтана земеделският министър Десислава Танева обяви, че очаква поредната добра година. „Прогнозите вече се вдигат. Към днешна дата, по данни на агроминистерството през областните дирекции „Земеделие”, очакваме около 5,6 млн. тона пшеница. Моята прогноза е, че може крайната цифра да бъде дори по-висока”, каза Танева. Според Ангел Вукодинов обаче, по-добри добиви – от 500-600 кг от декар, ще има там, където почвите са по-богати. Но има райони, в които стопаните прибират по 200 килограма от декар, което е далеч от оптимистичните прогнози. С оглед на последните две години, ще имаме драстично намаление, обясни той. По думите му, засега качеството на зърното, което жънем е добро, но дъждовете от последните седмици могат да го влошат. Реколтата обаче ще е достатъчна, за да задоволи потреблението в страната. Подобна на пшеницата е и ситуацията при ечемика. На места добивите са с 20%, дори 30% по-ниски, допълни зърнопроизводителят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " 1 милион тона по-малко пшеница тази година\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d1%82%d1%8a%d1%80%d1%81%d0%b8-%d0%be%d0%bf%d1%82%d0%b8%d0%bc%d0%b0%d0%bb%d0%bd%d0%be-%d1%80%d0%b5%d1%88%d0%b5%d0%bd%d0%b8%d0%b5/", "text": "Тоталната забрана за достъп на автомобили в северната част на Морската градина, известна като местност „Салтанат“, се отлага за кратко. Това стана ясно на втората извънредна среща на Комисията по безопасност на движението в община Варна, на която присъстваха представители на неправителствени организации, собственици на имоти, представители на социални заведения и държавни учреждения в „Салтанат“.  След горещ и дълъг дебат страните не успяха да вземат консенсусно решение за промени в Генералния план за движение във Варна. Преди седмица, провокирани от трагичния инцидент, при който румънски шофьор прегази на един от частните паркинги в градината 5-годишната Радослава, НПО вдигнаха протест и настояха достъпът на коли в парка да бъде абсолютно забранен. Решение за това бе взето на първото заседание на комисията, но в отсъствието на собствениците на имоти в парка. След техни жалби преди 3 г. Варненският административен съд отмени заповед на кмета на Варна Иван Портних, с която бе наложено вето за коли в „Салтанат“.  Сега притежателите на имоти обвиниха протестиращите, че спекулират с трагедията и предложиха 3-те паркинга в местността да бъдат обединени в един с общ вход, а разрешената скорост на движение да бъде ограничена до 20 км/ч и да бъдат поставени „легнали полицаи“. Поставянето на забранителни знаци по входовете на северната част на парка ще затрудни работата на НИМХ, логопедичната детска градина и няколко социални заведения, стана ясно на срещата. „Събраните предложения ще бъдат публикувани в сайта на общината, както и взетото на тяхна база  решение за изменение на Генералния план за движение във Варна. Ще се стремим то да задоволи максимално голям брой заинтересовани лица“, заяви председателят на комисията и зам.-кмет на Варна Тодор Иванов. Той припомни, че и в момента Общинска полиция контролира достъпа на автомобилите в „Салтанат“. „В следващите седмици общината ще реши дали след поставянето на забранителни знаци за вход на коли в парка все пак там ще се допускат определени автомобили, или ветото ще е пълно. Каквото и да се предприеме, трудно ще избягаме от обжалване в съда, защото няма решение, което да отговори 100% на всеки интерес“, коментира ситуацията Тодор Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Община Варна търси оптимално решение за колите в Морската градина"}
{"url": "https://trud.bg/%d1%82%d0%b5%d0%b6%d0%ba%d0%b8%d1%82%d0%b5-%d1%80%d0%b5%d1%88%d0%b5%d0%bd%d0%b8%d1%8f-%d0%b2-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%b5%d0%b4%d1%81%d1%82%d0%be%d1%8f/", "text": "Времето за изпълнение на управленската програма на правителството почти се преполови. Що се отнася до отбраната, тежките решения останаха за следващите две години. До няколко дни проектодоговорът за придобиване на осемте изтребителя трябва да бъде подписан от министъра на отбраната и внесен в Министерския съвет. По план народните представители не бива да почиват през август, ако дотогава не са одобрили това решение на правителството. Ситуацията е такава, особено в политическото пространство, че във връзка с модернизацията на армията, юли може да се окаже най-късният месец в годината. На депутатите ще им трябва време да мислят, за да не ги обвинят, че са гласували необмислено. Или, че са оставили за дълго време напред България без изтребителна авиация. Впрочем юли има големия шанс да влезе във военната ни история. Той може да бъде добър край на двегодишното изпълнение на програмата, която беше приета на 3 август 2017 г. Ако, разбира се, управляващите запишат, че през този месец на 2019 г. са сключили още два договора – за бойните машини на пехотата и за многофункционалните патрулни кораби. Всичко това е по мярка 308 на програмата на правителството, която предвижда „реализация на основните инвестиционни проекти за модернизация на въоръжените сили, съгласно Програма 2020“. Следващата мярка няма да я коментираме. На този етап разширяването на участието и пълното използване на българската отбранителна индустрия и научноизследователските институции при реализацията на проектите, не е излязло на преден план. Вторият пакет от тежки решения продължава да бъде свързан с преодоляването на некомплекта и „създаване на условия за висока мотивация и професионален избор.“ Тук въпросът има поне две страни. Първата е запазването на подготвен и мотивиран личен състав. Все още е в сферата на коментарите идеята за повишаване пределната възраст за военна служба, в зависимост от званието. Изглежда, че няма окончателно становище дали подобен ход ще има положителен резултат. През последните две години имаше промени в Закона за отбраната и въоръжените сили, но не и по отношение на възрастта за уволнение от армията. Ако Министерството на отбраната има т.нар. оценка на въздействието при подобна промяна, би трябвало да я огласи, за да се мотивира защо не се пристъпва към подобна промяна на закона. Разбира се, запазването на подготвен и мотивиран състав ще зависи и от заплатите. На армейската общественост трябва да се каже категорично, че дори и да платим авансово за самолетите, планираните 10 или повече процента увеличение на възнагражденията ще продължи и през следващите години. Най-добре е депутатите да гласуват договорите за модернизация заедно с решение за увеличение на военните заплати. За да няма съмнения! В интерес на истината някои от заложените намерения в правителствената програма за усъвършенстване на политиката за заплащане и подобряване на стандарта на живот и условията на труд на хората в отбраната бяха изпълнени. Най-работещото и най-атрактивното, обаче продължава да стои само на хартия. Няма съмнение, че ако се намери воля то да стане факт, проблемът с некомплекта няма да бъде толкова тежък. За какво става дума? Правителството е записало „Въвеждане на работещ модел за автоматична индексация на основните месечни възнаграждения на военнослужещите, спрямо повишаването на средната работна заплата за страната“. Ето, това ще чакаме да се случи след втората година. Чакаме и реализиране, може би по-скоро подкрепа, на идеите на Красимир Каракачанов, за които той пледира много преди да стане министър. Очевидно, от други ведомства зависи „разширяването на съществуващите програми за военно обучение на учениците в средните училища, насочено към придобиване на знания и практически умения за дейстивия при военен конфликт, терористичен акт или стихийно бедствие.“ Изглежда военното и просветното министерство все още не могат да си срещнат интересите. Другата идея на министъра за широк обществен дебат по въвеждането на наборна военна служба стартира, но позаглъхна. По всичко изглежда, че ако това се случи, т.е. връщането на задължителната служба, можем да го класифицираме като най-тежкото решение. Едва ли ще стане до края на този мандат, с оглед на позициите, както на по-голямата част от управляващите, така и на опозицията! Като че ли и доброволната военна служба, ще има същата съдба. Все пак има време, за да видим дали правителството ще изпълни тази част от програмата си, в която е записано, че ще формира доброволчески батальони в Плевен и Сливен. Въоръжените сили, разбира се, си имат програма и план за развитие с хоризонт 2020 г. На днешното правителство и парламентарно мнозинство се пада да заложи бъдещето на армията. Смята се, че опитът от прилаганото досега краткосрочно и средносрочно планиране в рамките на пет години не е подходящ за ефективното планиране и за създаването на необходимите отбранителни способности. Хоризонтът трябва да бъде не по-малък от 10 години, т.е. до 2032 г. Така че има шанс част от тежките решения да се прехвърлят нататък във времето. Доколко ще е добре, обаче?   Първо до 2021 година Правителството си постави амбицозната задача да 30 април 2020 г. да завърши стратегическия преглед на системата за национална сигурност, включително на отбраната. След това ще последват Програма за развитието на отбранителните способности на въоръжените сили на Република България 2032 и на нов „План за развитие на въоръжените сили 2026“. Преди това обаче трябва да направи преглед на собствената си програма, която е със срок до 2021 г.", "date": "2019.07.05", "title": " Тежките решения в отбраната предстоят\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d0%b6%d0%b0%d0%b1%d0%bb%d1%8f%d0%bd%d0%be%d0%b2-%d1%87%d0%bb%d0%b5%d0%bd-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d1%81/", "text": "Диалогът в партията трябва да бъде възстановен Дни след като лидерът на БСП Корнелия Нинова свали доверието си от Валери Жабланов и той беше отстранен от Изпълнителното бюро на партията, „Труд“ разговаря с депутата на левицата. Питаме Жаблянов дали посочените мотиви са основателни, как европейските избори повлияха на настроението в партията и дали левицата може да бъде алтернатива за предстоящите местни избори.  – Г-н Жаблянов, председателят на БСП Корнелия Нинова посочи 3 мотива за отстраняването Ви от Изпълнителното бюро на партията, основателни ли са те?  – Не са основателни, защото те бяха отхвърлени не просто от мен в изказването ми след оповестяване на нейното решение, но и защото те фактически не са верни. По отношение на третия мотив, който беше свързан с отсъствието ми на заседанието на ПАСЕ, самото заседание се състоя три седмици след като председателят на Националния съвет на БСП ме уведоми, че е свалил доверието си от мен. Първият мотив беше свързан с подготовката на конгресния доклад, който мисля, че беше одобрен от целия конгрес, включително от председателя на Националния съвет. Не виждам какви забележки могат да имат към него в тази посока, освен по начина на неговото подготвяне, защото бе изготвян в сложна вътрешнопартийна обстановка. Третият мотив е свързан с работата на Комисията по идейно развитие на БСП, която оглавявам. Мисля, че тя работи на средно добро ниво, така че няма основание в тези мотиви. Възможно е да има други мотиви, най-вероятно има, но те не бяха огласени публично. – С какво докладът, който написахте за евроизборите, засегна председателя на Националния съвет на партията?  – Не смятам, че става въпрос за раздразнение или за по-особено емоционално състояние. Мисля, че става дума за оценката за кампанията за европейските избори, за начина, по който функционираше партията, изборните звена, щабове, структури и др., които бяха ангажирани с пропагандата. Всичко това, което се размина с нашата платформа за европейските избори, която се казваше „Визия за Европа“, доведе до сериозно напрежение в самата кампания. Получиха се негативни резултати, които бяха потвърдени с разминаването между нашите очаквания по отношение на границите на гласове, които бихме могли да получим и това, което на практика стана. Това е основният елемент около този доклад. Аз продължавам да считам, а и голяма част от делегатите на Конгреса също, че той беше балансиран и полезен на БСП, даже смятам, че левицата трябва да се гордее с такъв тип постижение, защото е единствената партия, която се съсредоточи върху европейските избори и направи анализ на собственото си явяване, при това критичен. – С Вашето отстраняване от Изпълнителното бюро мнозина от членовете на Пленума казаха, че Корнелия Нинова разчиства ръководството от хора, които я критикуват, резонни ли са твърденията?  – Не ми се иска да вярвам, че това е така. От друга страна, това, което със сигурност може да се каже е, че във висшия орган на партията – Националния съвет, диалогът между членовете му и председателя, не върви гладко. Той е нарушен не само по повод на листите за Европейския парламент, но и по редица други въпроси, свързани с идейното ситуиране на БСП в българското и в европейското политическо пространство. Покрай евроизборите се напомни нещо много важно – че ние не сме само част от нашето политическо пространство, но и от общата политическа структура на ЕС. БСП забуксува в тази посока – появиха се пукнатини и разломи между нас и ПЕС. Причината за това не е само Истанбулската конвенция, тъй като въпросът с нея е закрит и има решение от Конституционния съд, т.е. не могат да бъдат търсени там причините за сложните отношения между БСП и ПЕС. Това не носи плюсове на Българската социалистическа партия, защото за нас какво става в Европа, как се конструират органите за управление, какви сили надделяха, кой е избран и ще бъден избран за ключовите фигури на следващия мандат, в който Европа ще бъде управлявана, е изключително важен въпрос затова на къде да се движи България в своя вътрешнополитическо развитие. За БСП е от изключителна важност не само да познава в детайли европейския политически процес, но и да участва в него пълноценно. За съжаление, със сегашното ръководство ние се дистанцираме от това и като че ли се затваряме в домашна проблематика, която няма да ни донесе добри резултати. – Имате ли обяснение защо БСП загуби евроизборите след като почти всички социологически агенции в началото на кампанията прогнозираха победа за столетницата?  – Отговорите са пределно ясно дадени в доклада, който беше приет, затова няма да се връщам към тях. Ролята на социологическите агенции е да дадат приблизителна картина, те не могат да решат едни избори. По-важното е, че в периода преди изборите ГЕРБ изпадна в тежка ситуация, а пък БСП не успя да се възползва от нея. Вторият момент е опитът европейските избори да бъдат превърнати в национални избори, нещо като вот на недоверие срещу правителството – една много сложна от политическа гледна точка задача, за която месеци преди това беше ясно, че ще бъде реализирана като се мобилизират избирателите по две разнопосочни теми. – Защо БСП не успя да се възползва от ситуацията?  – Няма да се спирам върху конкретни грешки, но въпросът е следният: Защо БСП в последните три години, от последните парламентарни избори насам, на които реализира добър резултат, не може да разшири влиянието си. Имам усещане дори, че се показва тенденция на загуба на темпото, което беше набрано в началото при парламентарните, а след това и при президентските избори. Има отстъпление от обществените позиции, които БСП имаше. Получи се и разминаване с дневния ред на обществото, с очакването на българските граждани към управлението, към отговорността на политическата система. БСП си постави задачата да предизвика предсрочни парламентарни избори, което се оказа, че е трудно постижимо в днешната политическа обстановка. БСП напусна парламента 3 месеца преди изборите, допускайки другите партии да се възползват от парламентарната трибуна. Това действие доведе до накърняване на авторитета на БСП като парламентарна партия. Затова се получи голямо разминаване с нашето поведение и очакванията на обществото. В България има нужда от силна опозиция, в българските граждани имат ясно изразени опозиционни настроения по отношение на дясното управление, на дългия застой на десницата и на господин Бойко Борисов в управлението. Има сериозни диспропорции в развитието на различни сектори, които в сегашната правителствена програма поне не си личи, че могат да бъдат преодолени, или поне не са си ги поставили за цел. Въпреки това ние не успяхме да предложим ясна управленска стратегия, която българските граждани да видят и да си кажат: „Да, БСП предлага по-добро управление от сегашното правителство“. – Как приехте факта, че Корнелия Нинова подаде оставка, която на заседанието на Конгреса оттегли?  – Всеки политик, включително и председател на Националния съвет на БСП може да ги прецени тези действия и стъпки, те не са предварително дефинирани. На базата на изказването на самия председател госпожа Корнелия Нинова, която откровено каза: „Аз с моите действия предизвиках хаос в партията. Аз възнамерявам да оправя този хаос“, може да се зададе въпросът дали с последвалите действия от Конгреса насам това са стъпки към подреждането, към диалога вътре в партията, към преосмислянето на досегашната политика, която се води 3 години, и преминаването на други опозиционни позиции, но вече в по-голямо съзвучие с очакванията на българските граждани. Намирам оставката за личен въпрос, оценката я дават гражданите и самата партия. На Конгреса ясно си пролича, че делегатите подкрепят председателя да продължи да изпълнява мандата си. – Как разбирате думите на Нинова, че „лобита бизнесмени търгували партията“, докато беше в оставка и призива u към определени съпартийци да „затворят портфейлите, защото БСП не се продава“. Кой иска да купи БСП и за какво му е?  – По съвпадение, докато разискваме този въпрос, в Народното събрание се обсъжда финансирането на политическите партии в България. Той е важен за функционирането на политическата система. Ключовият въпрос е за съвместяването на капитализма и демокрацията. Социалната демокрация, при която гражданинът разполага със своя собственост, неприкосновено имущество, с източници на доход, сигурно работно място, които му дават възможност свободно да изрази волята си, е гаранцията срещу това хора с големи финансови възможности да диктуват условията на политиката. Системата на финансирането на политическите партии трябва да позволява те да представляват този по-широк интерес. Финансирането трябва да бъде такова, че да няма влияние върху политическите решения и идейни платформи. Това е въпрос на изграждане на демократична политическа култура, от която партията е неизменна част. В България това става бавно, но по-важно е какви стъпки правим – дали стъпка напред или две назад. – Какво трябва да се промени в партията, защото мнозина експерти прогнозират, че ще последва съдбата на СДС?  – Не приемам очакването, че БСП ще последва съдбата на СДС, тъй като това беше политическо движение, което възникна като отрицание на предишната политическа система. То нямаше концепция какво да стане с България, докато БСП е партия на социалистическата цел. Защото социалното развитие има прогресивен характер. Дори богатите държави се сблъскват със социални кризи, такъв пример са „жълтите жилетки“ във Франция, където целият политически инструментариум се сблъска със сериозна социална криза и недоволство, породено от дефектите на съвременния капитализъм. Социализмът винаги ще присъства като алтернатива на капитализма като идея, винаги ще се противопоставя, а в определени моменти може да се превърне във водеща обществена и политическа тенденция. – Какви промени са нужни, за да бъде приета столетницата за алтернатива?  – Пътят на БСП е ясен, това е партия на социалистическия идеал. БСП очевидно не се вижда като алтернатива в момента. Може би причината е начинът, по който столетницата говори, публичното u поведение, думите, които използва, не могат да накарат българските граждани да приемат, че това е партията изразител на това, което те очакват. Във „Визия за България“ са описани промените в отделните направления, които бихме желали да реализираме, ако имаме възможност чрез изпълнителната власт, но при нея се нуждаем от по-голяма степен на конкретизация. Там присъстват доста общи постановки, които без да се преведат на ежедневния език, няма как да бъдат възприети от гражданите като сериозна заявка за управление. – Какъв резултат очаквате на предстоящите местни избори?  – БСП е в не лека ситуация, защото дори по нашите анализи, резултатът от европейските избори ще се отрази и се отразява на политическата обстановка в страната, върху хода и подготовката за местните избори. Ние трябва от позицията на сериозно догонващи да се опитаме да възстановим позициите на БСП в местната власт. Тя трябва да обслужва обществения интерес, а не Оперативните програми, и в крайна сметка да даде на българските общини перспектива на развитие, включително на малките и средни общини, за да може независимо къде живеят български граждани да не се чувстват изоставащи или забравени. Предизвикателството на социалистическата политика е равенството. През 2014 г. отстъпихме много в местните избори – БСП няма областен град или община, в която да има кмет. Това не кореспондира с националните амбиции на партията да поеме изпълнителната власт, така че трябва да положим всички усилия да върнем част от позициите си. ГЕРБ създадоха утвърден модел в българските общини, основан върху европейското финансиране, благоустройството на централните части, подмяната на водоснабдяването и канализацията, както и озеленяването. – Какво може да предложи БСП?  – Това, което характеризира местното управление в България, е че по-голямата част от гражданите изпитват недоволство. Сред основните наболели теми са функционирането на общинската администрация, лошата обществена инфраструктура, защото извън София има общини, където разбираемо транспортът е изцяло поверен на частни компании, съобразяващи се единствено с възможностите на печалба. Това води до откъсване в транспортно отношение на села и общини. Този огромен социален въпрос дори не е поставен на дневен ред. На общинските избори трябва да се погледне по-общо, защото има множество проблеми, свързани с финансирането от републиканския бюджет, отсъствието на механизми за преразпределение по отношение на гранични и изостанали райони, продажби на общински земи и др. Всичко това са въпроси, оставени на заден план, които често генерират социално напрежение на конкретни места. Епизодично се появяват нерешени проблеми, които сякаш са оставени зад фасадата на табелите, на които пише: „Този проект е финансиран със средства от Европейския съюз“. Нашият гост  Валери Жаблянов е доктор по политология. Народен представител в 42-ро, 43-то и 44-то Народно събрание. Зам.-председател на НС в периода 2016-2018 година. Член на Националния съвет на БСП от 2012 г. Владее английски и руски език.", "date": "2019.07.05", "title": " Валери Жаблянов, член на Националния съвет и депутат от БСП, пред „Труд“: БСП не стана алтернатива на тези избори"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%bf%d0%be%d0%b4-%d0%bd%d0%b5%d0%bc%d1%81%d0%ba%d0%b8-%d0%b1%d0%be%d1%82%d1%83%d1%88-%d0%b8-%d0%b7%d0%b2%d1%83%d1%86%d0%b8%d1%82%d0%b5-%d0%bd%d0%b0-%d1%84%d1%80/", "text": "Властват не демокрацията и волята на гражданите, а кулоарните сделки  Европа под немски ботуш и звуците на френски шансон, подслаждани с испански чурос и белгийски гофрети. Това е актуалната версия на германо-френското господство, което Берлин и Париж от години пробутват на евронаивници и еврокариеристи от всякакъв калибър под формулата „повече Европа“. Всъщност, в тази формула Европа я няма. Има „повече Германия“ (не „юбер алес“, слава Богу!). Има и „повече Франция“. Но голямата част от Европа отсъства. Тази политическа реалност, която досега старателно беше прикривана с високопарни, но изпразнени от съдържание пропагандни фрази за „европейска солидарност“ и „европейски ценности“, лъсна в цялата си арогантност в номинациите на Европейския съвет за ключовите съюзни постове в начина, по който бяха излъчени. Предлага се една непопулярна германка – Урсула фон Лайен – отхранена сред привилегиите на брюкселската бюрокрация, да оглави Европейската комисия. Една французойка да поеме Европейската централна банка – Кристин Лагард, досегашна шефка на Международния валутен фонд и мастита застъпничка на отиващия на бунището на историята неолиберален модел на глобализация, довел света до гигантски социални неравенства и истинско отвращение от глобалисткия елит. Един политически „стерилен“ белгиец – Шарл Мишел – за президент на Европейския съвет. И за цвят – относително разпознаваемия на международната арена външен министър на Испания Жозеп Борел – за първи дипломат на ЕС. Това са номинациите. Централна и Източна Европа не са представени, което напомни за онзи атавистичен имперски манталитет, с който са пропити коридорите на властта в Берлин и Париж. Най-важното качество, което успяха да изтъкнат от Съвета за кандидатите е джендър-балансът. Нямат значение качествата и компетентността. Нито пък политиката, която те ще водят. Важното е, че първичните полови белези са по равно – две жени и двама мъже. А! Да не пропуснем. Евродепутатите си избраха някакъв второразряден италиански социалист за поста на председател на Европейския парламент. Сякаш, за да олицетвори още по-нагледно ролята на тази фасадна европейска институция като апендикс във властовата структура на ЕС. Тягостните пазарлъци в Брюксел през последните дни, които доведоха до тези решения, са изражение на дълбоката морална, политическа и ценностна изчерпаност на неолибералния модел, по който е конструиран Европейския съюз в настоящия си вид. Не е проблема нито в резултатите от евроизборите, нито в опърничавостта на „популистите“ от Вишеградската четворка, нито в митичното „руско вмешателство“. Проблемът е системен. В самата конструкция на ЕС е заложено да властва не демокрацията и волята на гражданите, а кулоарните сделки, сплетни и задкулисие на елита. Не е далеч времето, когато еврократите с гордост обясняваха как ЕС е създаден именно като „елитарен политически проект“. Наднационалната власт, която съставляват европейските институции, по дефиниция е отдалечена от гражданите и от „капризите“ на националната демокрация, за да бъде в услуга на глобалния капиталистически елит. Това е „повече Европа“, която ни сервира статуквото на неолибералния глобализъм. Нейните глашатаи така острастено мразят „Европа на нациите“, защото в демократичната национална държава думата имат гражданите, а в наднационална Европа – елитите и инсталираната от тях брюкселска номенклатура. Беше хвърлен в кошчето дори и лицемерният опит да се имитира демокрация чрез „шпитцен кандидати“, сиреч водещи кандидати за президент на Европейската комисия, издигани от основните политически семейства в изборите за Европейски парламент. Гласът на хората беше подменен от сделката на „елита“. Малцинството от европейските граждани, които все още вярват, че от тях зависи нещо в политиката на ЕС, и водени от тази заблуда си направиха труда да гласуват в евроизборите през май тази година, не са гласували за нито един от тези, които в крайна сметка бяха излъчени от европейските „лидери“ да се разпореждат с живота на хората и с бъдещето на ЕС. Кавичките, с които е оградена думата „лидери“, не са нито печатна грешка, нито плод на самонадеяно неуважение към правителствените ръководители на държавите-членки. С тези препинателни знаци най-добре се обозначава дълбокото разочарование от крещящия дефицит на мащабно политическо лидерство в ЕС. Защото в Брюксел завчера не преговаряха лидери, а се пазаряха амбулантни търговци. Търсеха се удобни кандидати, които да запълнят квадратчетата на бюрократичната схема, а не решения в интерес на европейските граждани. Нито за миг не стана дума за визия и стратегия, за цели и приоритети. Дърляха се за постове и привилегии. Като глутница, която дели плячка. Най-важно им беше „кой“ и „колко“ власт ще получи, а не „какво“ и „как“ ще правят с управлението на Европа. Всъщност, докога ще ни се втълпява перфидното пропагандно клише, че Европа е тъждествена на Европейския съюз? Не е! И не става дума само за географските отлики в двете понятия. Европа е ценностно пространство на духа и просвещенските идеи от Атлантика до Урал. Европейският съюз на част от държавите в Европа днес е гигантска, наднационална бюрократична машинария, в която е изнесен голяма част от суверенитета на държавите, за да може не техните граждани, а глобалният елит да определя дневния ред. И всичко това не в името на идеи и ценности, а на икономически интереси. В това беше превърнат ЕС. И последната среща на Европейския съвет е ярка илюстрация. Да искаш дълбока промяна на този ЕС е проевропейска позиция, а не „евроскептична“ (другото пропагандно клише, с което брюкселци цензурират и стигматизират всеки различен възглед за конструкцията на ЕС). Не са евроскептици и мнозинството от гражданите на ЕС, които все по-осезаемо усещат, че в този си вид ЕС е обречен на разпад или най-малкото на вегетиране. Те искат ЕС, но не този ЕС. В тази посока са изводите от едно голямо проучване на обществените нагласи в 14 европейски държави, които избират повече от 70% от състава на Европейския парламент. То е поръчано от Европейския съвет за външни отношения – аналитичен център, който е един от флагманите на неолибералния глобализъм в Брюксел и не може да бъде упрекван в „евроскептицизъм“. Проучването беше публикувано в навечерието на европейските избори. Неговите резултати разкриват ясно нагласите на гражданите на държавите от ЕС към съюза в този му вид. В повечето от тях преобладава отчетливо обществената нагласа, че Европейският съюз със сигурност или твърде вероятно ще се разпадне през следващите едно или две десетилетия. В Словакия така мислят 66% от респондентите, във Франция 58%, в Италия и Полша – 57%, в Германия – 50%. Само в три от изследваните държави делът на песимистите за бъдещето на ЕС е в малцинство, но за сметка на това доста осезателно малцинство – Швеция (44%), Дания (41%), Испания (40%). Вместо да опровергаят тези страхове и да очертаят по-добра перспектива, правителствените ръководители и високопоставените еврочиновници ги потвърдиха безапелационно. От „прагматизма“ (както удобно бюрократите наричат безпринципността), който подмени политическите програми в Брюксел, става ясно, че нова политика от този европейски елит не може да се очаква. Бъдещите назначенци по върховете на ЕС ще администрират властта, но няма да спечелят умовете и сърцата на общественото мнозинство в Европа. Защото бюрократичното охолство, в което тънат, ги прави слепи (ако въобще са били окати) за реалните проблеми, страхове, искания и интереси на хората. Днес, те все още се утешават с клишето, че да работят за това, което искат хората е, „популизъм“. Но ходът на историята е неумолим. А това статукво е от грешната на историята. Ако демонтажът на неолибералния глобализъм и пренареждането на геополитическия пъзел, който започна от САЩ с управлението на Доналд Тръмп, се затвърди след американските избори през 2020 г., днешното „ишиасно“ статукво в ЕС също ще бъде бързо пометено. Стара истина е, че когато Америка кихне, Европа се разболява. Но дори и без нов политически импулс отвъд океана, статуквото ще рухне, макар и значително по-бавно. Защото ЕС има нужда от дълбока реформа, която поставя в центъра на европейската политика гражданите, а не елита. Пълзящата федерализация към която ни тласкат, е лошо решение за България. Най-малкото защото в една многонационална федерация от типа на лелеяните от Урсула фон Лейен „Европейски съединени щати“ малките народи и икономически изоставащите имат думата точно толкова, колкото Башкортостан в Руската федерация. Само в междудържавен съюз с ограничени правомощия на съюзните институции и право на вето на държавите-членки, малките нации и техните интереси могат да бъдат зачитани.", "date": "2019.07.05", "title": " Европа под немски ботуш и звуците на френски шансон\t"}
{"url": "https://trud.bg/%d0%b8%d0%bc%d0%b0-%d1%81%d1%8a%d0%bc%d0%bd%d0%b5%d0%bd%d0%b8%d1%8f-%d0%b7%d0%b0-%d1%82%d1%80%d0%b5%d1%82%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b0%d1%84%d1%80%d0%b8%d0%ba%d0%b0/", "text": "Има съмнения за трето огнище на африканска чума по свинете в село Новачене, но все още няма издадена заповед и не е окончателно обявено. Това съобщи д-р Георги Чобанов – директор на Дирекция „Здравеопазване и хуманно отношение към животните и контрол на фуражите“ , по време на пресконференция по повод актуалната епизоотична обстановка в страната по отношение на заболяването африканска чума по свинете. „Към момента имаме две огнища, едното е в село Тутраканци от миналата година и другото в село Жернов. Сега ще последва и трето огнище, което ще е в новото селище в Новачене“, заяви д-р Георги Чобанов. „Беше потвърдена положителна проба в село Новачене. Не го коментираме все още като трето огнище, защото има процедури и трябва да има издадена заповед, но в най-скоро време ще бъде официално упоменато“, посочи директорът на Дирекция „Здравеопазване и хуманно отношение към животните и контрол на фуражите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Има съмнения за трето огнище на африканска чума по свинете в село Новачене"}
{"url": "https://trud.bg/%d0%b7%d0%b0%d0%bd%d0%b0%d1%8f%d1%82%d1%87%d0%b8%d0%b9%d1%81%d0%ba%d0%b8-%d0%b1%d0%b0%d0%b7%d0%b0%d1%80-%d1%89%d0%b5-%d1%81%d0%b5-%d1%81%d1%8a%d1%81%d1%82%d0%be%d0%b8-%d0%bf%d1%80%d0%b5%d0%b7-%d1%83/", "text": "Голям базар за занаятчии ще се състои във Велико Търново през уикенда. Форумът ще бъде открит в 10,30 ч. на 6 юли от кмета на града Даниел Панов, а на сцената ще се проведе и кратък брифинг. Пред жителите и гостите на Старата столица производители и творци от България и Румъния ще представят своите традиции, обичаи, старинни техники и производства, култура и фолклор. 38 атрактивни павилиона са подредени в парк „Марно поле“, а на специална сцена местни и гостуващи формации ще пресъздадат обреди, свързани с традиционните занаяти. Базарът ще е отворен в двата дни от 10,00 до 20,00 ч. Събитието е насочено към производители на кулинарни и стопански продукти както от Велико Търново и областта, така също от всички български и румънски области, част от трансграничния регион на двете държави. Инициативата е част от проекта “FairDeal – мрежа – платформа за бърза доставка на уникални занаятчийски продукти в  района на трансграничното сътрудничество“, с водеща организация Община Велико Търново и партньори – Асоциация „Диманш“ (Румъния) (DA), Двустранна Българо-Румънска Търговска Камара (България) (BCCBR) и Национален театър „Марин Сореску“ – Крайова (Румъния). Съпътстващи събития са семинар, презентация и открита дискусия за първата по рода си платформа за електронна търговия чрез виртуални магазини за занаятчийски продукти FairDeal. Те ще проведат в неделя /7 юли/ от 9,00 ч. в конферентната зала на хотел „Рая Гардън“ в комплекс „Света гора“. Поканени за участие и присъствие са всички гости, медии и желаещи да присъстват. Създаването на иновативната маркетинг система е финансирана по Програма Interreg V-A Румъния – България 2014-2020, по приоритетна ос 4 – „Квалифициращ и приобщаващ регион“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Занаятчийски базар ще се състои през уикенда във Велико Търново\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d0%be%d1%82%d0%ba%d1%80%d0%b8%d0%b5-%d1%80%d0%be/", "text": "Президентът на България Румен Радев ще открие на 19 юли Националния събор на народното творчество и животновъдство „Рожен 2019”. Поканата е отправена и държавният глава е приел, бе обявено в Смолян. Тридневната проява ще започне в 10.30 часа с дефиле на стотици гайдари и с изпълнение на живо от сборен оркестър на емблематичната 9.13-минутна Гайдарска сюита по родопски мотиви, влязла през май 2012 г. в рекордите на Гинес. И всичко това под веещия се огромен национален трикольор от над 7000 квадратни метра… Над 3500 изпълнители от всички фолклорни области на страната ще се изявяват от 19 до 21 юли по 4-те сцени по Роженските поляни. Съборът ще съчетае пъстротата на народните изпълнения с музейни и етнографски експозиции и занаяти, ще ги събере с аромата на чеверемета, традиционни ястия и млечни храни от всички краища на България, както и с изложенията на чистокъвни животни от всякакви видове, подсилени от впечатляващи конни атракции, народни веселби и нестинари. И две неповторими вечери ще има под звездното небе на Родопа. В първата ще е гала-спектакълът „Рожен е България” с участието на Ансамбъл „Чиари”, Нелина, Ваня Вълкова, Жечка Сланинкова и оркестър „Гергьовден”, а в съботната вечер над просторната планина ще извисят гласове Ансамбъл „Родопа”, космическата Валя Балканска с гайдаря Петър Янев, дружината от 100 каба гайди, фолк-ансамбълът ”101 каба гайди”, групата „Каба кабадайлии”, най-добрите родопски изпълнители не само от близо и далеч.", "date": "2019.07.05", "title": " Президентът Румен Радев ще открие „Рожен 2019”"}
{"url": "https://trud.bg/%d1%81%d0%bf%d0%b0%d1%81-%d0%b3%d1%8a%d1%80%d0%bd%d0%b5%d0%b2%d1%81%d0%ba%d0%b8-%d0%b1%d1%81%d0%bf-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%80%d0%b0%d0%b7%d0%b1%d0%b5%d1%80%d0%b0%d1%82/", "text": "БСП трябва да разберат, че краят на криминалният преход е дошъл, той приключи. Оттук нататък виждате, че европейските изисквания към България са все по-високи, тя ще бъде светла, осветена страна, в която тези процеси ще бъдат ясни пред хората, включително и за парите, с които партиите функционират. Това каза пред   депутатът от ГЕРБ Спас Гърневски относно гласуваната вчера промяна на партийните субсидии от 11 лв. на 1 лв. на глас. Гърневски обвини опозицията, че „суче безконтролно от няколко крави“ – веднъж получавала пари от държавната субсидия, втори път чрез спонсорство от могъщи олигарси. Той отрече гласуваната промяна да е целенасочен удар срещу БСП и отбеляза, че доказателство за непочтеността на партията е фактът, че не е върнала надплатените субсидии, след като стана ясно, че има грешка в изчисленията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Спас Гърневски: БСП трябва да разберат, че краят на криминалният преход е дошъл"}
{"url": "https://trud.bg/%d0%b4%d0%b6%d0%b0%d0%ba%d0%bf%d0%be%d1%82%d1%8a%d1%82-%d0%b2-%d0%b8%d0%b3%d1%80%d0%b0%d1%82%d0%b0-%d1%82%d0%be%d1%82%d0%be-2-6-%d0%be%d1%82-49-%d0%bd%d0%b0%d1%80%d0%b0/", "text": "Над 3 100 000 лева и куп бонус печалби, без допълнителен залог очакват участниците в играта Въпреки, че бе спечелен само преди няколко седмици, джакпотът в играта „Тото 2 – 6 от 49“ отново стана доста апетитен. За неделния тираж се очаква той да надхвърли 3 100 000 лева. Междувременно стана ясно, че джакпотът на играта „Тото 2 – 6 от 49“ нараства главоломно с всеки изминал ден. Според данните на Българския спортен тотализатор, на всеки две секунди се добавя минимум по един лев към сумата, която се трупа в джакпота на всеки следващ милионер. За сравнение, един лев е минималният залог, с който може да се играе за един от тиражите на „Тото 2 – 6 от 49“. А щастливецът, който грабне парите, ще се превърне в 103-ия участник, спечелил седемцифрена сума от игрите на тотализатора. Той ще е и седмият българин, успял да грабне многомилионен джакпот само в рамките на няколко месеца. Първите четирима късметлии, които спечелиха седемцифрена сума в игрите на СПОРТ ТОТО бяха определени в 20-ия тираж. Тогава щастливците поделиха рекордния джакпот от над 9 500 000. Така те направиха имената в списъка на тото милионерите точно 100. Само няколко седмици по-късно джакпотът отново бе спечелен от Соня Върбанова, която прибра 3 272 500 лева. Тя се превърна в 101-ия член на този елитен списък. Преди броени седмици стана ясно, че България има тото милионер №102, който грабна над 5 000 000 лева. Именно тези печалби превърнаха „Тото 2 – 6 от 49“ в любимата игра на българите. За тегленето на печелившите числа в неделя играта ще бъде още по-щедра. Освен страхоният джакпот от СПОРТ ТОТО са подготвили куп допълнителни предметни и парични печалби. 54-ият тираж ще даде шанс на още един късметлия да седне зад волана на чисто нов лек автомобил Форд Екоспорт. В надпреварата за возилото ще се включат всички, които пуснат фиш за неделното теглене на „Тото 2 – 6 от 49“. Късметлията ще бъде определен, чрез жребий на живо в предаването на СПОРТ ТОТО по bTV. Във втория шанс на играта „Тото 2 – 6 от 49“ печалбите също не са за изпускане. От тотализатора са подготвили 100 000 за този, които познае шестте изтеглени числа, а ако познае и допълнителното число, печалбите достигат 120 000 лв. Участието във Втори тото шанс не изисква допълнителен залог. Единственото, което трябва да се направи, е да се запази квитанцията от неделния тираж до тегленето в понеделник. От СПОРТ ТОТО напомнят на любителите на числовите и лотарийните игри винаги да предоставят своята карта ТОТО КЛУБ, когато правят своя залог за игрите на тотализатора, защото тя им дава шансове за бонус печалби без допълнителен залог.", "date": "2019.07.05", "title": " Джакпотът в играта „Тото 2 – 6 от 49“ нараства с лев на всеки две секунди"}
{"url": "https://trud.bg/%d0%b2%d0%b5%d0%bb%d0%b8%d0%b7%d0%b0%d1%80-%d1%88%d0%b0%d0%bb%d0%b0%d0%bc%d0%b0%d0%bd%d0%be%d0%b2-15-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%bb%d0%b5%d0%b2%d0%b0-%d1%89%d0%b5-%d1%81/", "text": "Парите за покупката на нови изтребители за българските въоръжени сили са само малка част от сумата, необходима за модернизацията на армията ни. Това заяви бивш министър на отбраната и настоящ председател на Надзорния съвет на агенцията на НАТО за информация и комуникации Велизар Шаламанов пред  „Цялостната програма за превъоръжаване по мое мнение е на стойност 15 милиарда лева за следващите 10 години“, изчислява експертът, според когото за сумата роля има и забавянето на процеса. „Трябва да се създаде Национална програма за превъоръжаване, така че българското общество да бъде наясно с цялостната цена за трансформиране на въоръжените сили“, категоричен е председателят на Надзорния съвет на агенцията на НАТО за информация и комуникации. Тези пари неизбежно ще бъдат похарчени, но важното е да не стане така, че да бъдат изразходвани, без да имаме реална модернизация на въоръжените ни сили, смята Шаламанов. Що се отнася до дебата за покупката на американските изтребители F-16, според него процесът за избор на самолети е пострадал от липсата на прозрачност и като пример в това отношение той даде Словакия, където е имало обществен дебат по темата. Изборът на самолети за нашите ВВС е стратегически, а на геополитически, заяви Шаламанов. Що се отнася до характеристиките на F-16, това е модерният самолет, който се е доказал в практиката и позволява на България да придобие способности, съвместими с тези на съюзниците ѝ, убеден е експертът.“Самият факт, че параметрите на този процес на придобиване са подготвени от експертите, показва, че те са преценили F-16 като една възможна опция“, смята Шаламанов, но отбеляза, че никъде не казано, че е задължително това да бъде новият ни изтребител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Велизар Шаламанов: 15 милиарда лева ще струва цялостната програма за превъоръжаване на армията"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%b7%d0%b0%d0%ba%d1%80%d0%b8%d0%b2%d0%b0%d1%82-%d0%bb/", "text": "На 15 юли министърът на здравеопазването Кирил Ананиев ще представи визията на новия здравно-осигурителен модел. На изслушването в Народното събрание Ананиев гарантира, че здравни заведения в Северозапада няма да бъдат закривани. „Независимо, че болниците няма да бъдат закривани, най-лошо е състоянието на здравните заведения във Видин, Враца, Ловеч, Кюстендил и Хасково – заяви министърът на здравеопазването. „До края на годината ще има нови медицински стандарти, нови алгоритми на клиничните пътеки, нов Национален рамков договор за медицинските и денталните дейности за тригодишен период. Инвестираме с европейски средства в линейки и строителство с цел укрепване на спешната медицинска помощ. Провеждаме нова политика в областта на специализациите. Водя ежедневни разговори с банкери и кредитори за погасяване на натрупаните в годините назад милиони левове просрочени задължения“, каза министърът. Депутатът от ДПС Нигер Джафер подчерта, че се задълбочават регионалните дисбаланси. Министърът на здравеопазването има една основна задача – да осигури достъп до здравеопазване на населението на цялата територия на страната“, заяви д-р Джафер. Министър Ананиев заяви, че се спекулира по темата и добави, че е най-важно населението да получи истинска здравна помощ. Над 150 милиона са натрупаните дългове на болниците. Министър Ананиев подчерта, колко е важно да бъде осигурени материалните активи на здравните заведения в Северозападна България, като обяви, че ще бъдат осигурени 30 линейки за болниците във Видин, Враца и Монтана, а за ремонти на спешните отделения и други сгради ще бъдат отделени над 3 милиона лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Министър Ананиев: Няма да се закриват лечебни заведения"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d0%b7%d0%b0%d0%b5%d0%b2-%d0%b2/", "text": "„Държавите от Западните Балкани трябва да положат максимални усилия и за развитието на добросъседски отношения със своите съседи от Европейския съюз. Несъмнено, един от добрите примери за това е подписването на Договора за добросъседство между България и Република Северна Македония, който направи възможно даването на хоризонт за начало на преговори с Република Северна Македония“. Това заяви министър-председателят Бойко Борисов по време на среща с македонския си колега Зоран Заев в Познан в рамките на Срещата на върха на инициативата „Берлински процес“. Двамата премиери обсъдиха постиженията и предизвикателствата в двустранните отношения пред България и Република Северна Македония.  По време на разговора Бойко Борисов и Зоран Заев отбелязаха, че подписването на Договора за приятелство, добросъседство и сътрудничество даде положителен тласък в партньорството между двете страни. „Дадохме перспектива на гражданите на Република Северна Македония и създадохме подходящите условия за подписването на Договора от Преспа“, посочи още българският премиер. „Подписването на договора е най-големият ни успех. Без твоето лидерство това нямаше да е възможно“, заяви от своя страна премиерът на Република Северна Македония Зоран Заев и отправи покана към министър-председателя на България заедно да отбележат втората годишнина от подписването на Договора за приятелство, добросъседство и сътрудничество между двете държави на 1 август и заедно да се поклонят пред паметника на Гоце Делчев. „Отново приеми моите чувства на приятелство и признателност към теб и България“, каза още по време на разговора премиерът на Република Северна Македония Зоран Заев. От своя страна премиерът Бойко Борисов посочи, че през цялото време от 1992 година до днес, българската страна е настоявала единствено за обективното предаване на историческите факти. „Удовлетворени сме, че постепенно, но надяваме се трайно, истината за общата ни история, включително и за Гоце Делчев, започва да се заявява публично от политици на най-високо ниво в Република Северна Македония, като например – президентът на страната Стево Пендаровски“, каза българският премиер. Министър-председателят Бойко Борисов отбеляза, че в рамките на Срещата на върха на държавните и правителствените ръководители на държавите-участнички в ПСЮИЕ в Сараево идната седмица, ще има разговор и с македонския президент Стево Пендаровски. „На ниво премиери и министри на външните работи си имаме доверие, но сега трябва да работим за доверие между администрациите ни и комисиите, за да има реален резултат. Нужна е нова динамика в работата на Комисията, която да доведе до бързи и категорични резултати до края на 2019 г., по теми като Илинденско-Преображенското въстание, Гоце Делчев и др.“, подчерта премиерът Бойко Борисов. Македонският премиер увери министър-председателят Бойко Борисов, че и поетите публично спрямо България ангажименти, в т.ч. издаването на разрешение за възстановяване на паметника на полк. Константин Каварналиев край Дойран са в ход и вече има разрешение за възстановяване на паметника. Очакванията са през месец октомври България и Република Северна Македония да отбележат съвместно на най-високо ниво 1005-а годишнина от смъртта на цар Самуил. В хода на разговора двамата министър-председатели изразиха мнение, че това ще е доказателство за ефективното изпълнение на поетите от правителствата ангажименти чрез Протокола от 10 юни, подписан по време на първото заседание на Междуправителствената комисия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Борисов на среща със Заев: Държавите от Западните Балкани да положат максимални усилия за развитието на добросъседски отношения със съседите си от ЕС"}
{"url": "https://trud.bg/%d0%bd%d0%b0%d0%b9-%d0%b0%d1%82%d1%80%d0%b0%d0%ba%d1%82%d0%b8%d0%b2%d0%bd%d0%b8%d1%82%d0%b5-%d1%81%d0%bf%d0%be%d1%80%d1%82%d0%bd%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%ba/", "text": "Със своя външен вид те са направили дори повече и от някои федерации и асоциации за популяризирането на спорта. А на красотата им едва ли би устоял някой, невъзможно е да им откажеш интервю. На 2 юли бе отбелязан Денят на спортния журналист. А ето и някои от най-очарователните чуждестранни представителки на медиите, които карат много мъжки сърца дълго да въздишат по тях.  Испанската журналистка и модел Сара Карбонеро е една от лидерките. През 2009-а тя бе призната за най-сексапилната репортерка в света. Сара е омъжена на легендарния испански вратар Икер Касиляс, а тяхната целувка в ефир стана най-коментираната новина на световното през 2010-а.  Латинска Америка пък ни предлага не една и две красиви журналистки. От тази част на света те са сякаш в изобилие. Александра Битраго от Колумбия е достойна конкуренция на колегите си.  Тя води предаване по колумбийската телевизия, много спортува и разбира се, е голям фен на националния отбор на страната си.  Аржентинката Ивана Надал също е водеща, но отразява не дотам латиноамерикански вид спорт – ръгби.  Самата тя в своя инстаграм разкрива, че е фен на „Ривър Плейт”. А след класирането на Аржентина за световното през 2018-а обяви на феновете си, че ще си направи татуировка на място, което те ще изберат. Но засега не е спазила обещанието си.  Бразилската журналистка Роберта Сетими пък бе част от екипа на „Фокс спортс”, който отразяваше световното през 2014 в нейната родина, както и олимпиадата в Рио 2016.  Тези две гигантски спортни събития я превърнаха в истинска звезда. Вече бившата репортерка се премести да живее в Канада и не отразява толкова активно спорта.  А Инес Сайнц от Мексико е истински професионалист.  Пет пъти, например, е взимала интервю от Леонел Меси. Представяла е и страната си на конкурса „Мис Вселена”.  Две американки също привличат вниманието, като и двете отразяват НФЛ – Чариса Томпсън работи във „Фокс спортс”, както и Мелани Колинз, която има афинитет и към голфа.  Бившата звездна водеща на „Скай спортс нюз” Кейт Абдо през 2015-а води церемонията по връчването на Златната топка. Сега британката отразява футбол, както и други спортове по каналите на „Фокс”.  Лара Алварес пък започва кариера в испанската телевизия.  И бързо е забелязана от когото трябва. Съвсем скоро тя става звезда не само в журналистиката,  но и в модния бизнес. А на феновете на футбола, извън пределите на Испания, е известна като едно от увлеченията на Серхио Рамос.  Ванеса Хупенкотен е мексиканка с немски корени, работи в ESPN и е специалист в НФЛ.  Но тя не само отразява спорта, а и активно се занимава – бяга маратони, участва и на състезания по триатлон.  И сякаш всички красавици в Мексико се насочват в спортната журналистика. Но освен че Марисол Гонсалес работи в местната телевизия, тя е омъжена и за мексиканския футболист Рафаел Маркес Луго.  Мирослава Монтемайор пък е съчетала три в едно – тя е журналистка в ESPN, Мис Мексико 2013, както и посланик на „Адидас” в Мексико.  Испанската телевизионна журналистка Лусия Вилалон, пък работи за канала на  „Реал” (Мадрид).  Местните медии писаха, че именно тя отмъкнала Кристияно Роналдо от Ирина Шейк…", "date": "2019.07.05", "title": " Най-атрактивните спортни журналистки"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd%d0%b0-%d0%bc%d0%b2%d1%80-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8%d0%b2%d0%b0-%d0%bd%d0%b0/", "text": "Днес МВР празнува 140 години от създаването си. Тържествата в София започнаха в 10 часа пред Паметника на Незнайния войн с тържествен водосвет на знамената. А следобед в Борисовата градина ще има демонстрации на уменията на спецчасти, пожарникари и водачите на служебни кучета и коне. Може да бъде видяна и най-интересната техника, която служителите на МВР използват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Вижте празника на МВР през обектива на „Труд“ (СНИМКИ)"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b3%d0%ba%d0%bf%d0%bf-%d0%ba%d1%83%d0%bb%d0%b0%d1%82%d0%b0-%d1%89%d0%b5-%d0%b5-%d0%bd%d0%b0-%d0%bf%d0%b5%d1%82-%d0%bb/", "text": "Движението на ГКПП-Кулата ще се осъществява на пет ленти през уикенда, когато отново се очаква засилен трафик към Гърция. В петък по-добрата организация не позволи натрупването на километрични колони. Малки опашки имаше само на пункта, но преминаването ставаше много бързо. Специално за уикенда, когато се очаква засилен трафик и пътуващи десетки автобуси по схемата „море за ден, този път има нова организация, която ще бори трафика. Първо по разпореждане на министъра на вътрешните работи Младен Маринов на пункта бяха командировани повече гранични служители. Главен инспектор Атанас Георгиев, началник на ГКПП „Кулата“ обясни, че ще работят всички пет ленти на влизане и на излизане от България. „ Четири от тях само за автомобили и една за камиони. Автобусите ще се спират на места, на които да не пречат на движението – това ще са островчетата преди тротоарната площ на кабините и паркингите, където допълнителен брой служители с мобилни устройства ще ги проверяват.Автомобилите ще се проверяват само веднъж – на българска или гръцка граница, каза Георгиев. Ще има повече електронни четци за по-бърза обработка на документите. А ако се получи огромно задръстване, то автомобилите ще се сортират на коридор за ЕС и коридор-трети страни. Въпреки това проверки ще има,защото неможем да си позволим да няма контрол и недай боже да мине някое дете без разрешителни или пък да преминат мигранти, коментираха на Кулата. Такива вече бяха открити на два пъти за две седмици в тирове, натоварени с дини. Миналата седмица колоните бяха километрични и тормоза за граждани бе жесток в горещините. Тогава капепейците се оправдаха с декларациите за деца, които трябва да имат ако единия родител отсъства при пътуването. За два дни 486 декларации без копия бяха преснимани на пункта и служителите заявиха,че това бавел трафика. Затова на място отиде вътрешният министър Маринов, който поиска подобряване на организацията. Но министър Маринов призна, че и граничните ни пунктове трудно поемат туристическия поток към чужбина и не осигуряват безпроблемно преминаване на целия поток от туристи, излизащи от страната през лятото. „Създадохме организация до известна степен да облекчим контрола по отношение на граждани на европейски страни. Беше изведен и проблемът, когато пътуват малолетни и непълнолетни деца и не се придружават от двамата родители. Предприели сме съответните мерки, надявам се сега да е по-облекчено, но самият капацитет на граничните пунктове не отговаря на потребностите на хората“, заяви Маринов. Маринов увери, че е постигната договорка с гръцките граничари да увеличат пропускливостта си, както това е направено от българската страна, където контролът се извършва на една линия. „Определил съм и са изготвени допълнителни мобилни устройства, които да проверяват автобусите. Това също ще доведе до по-облекчено преминаване, но като цяло и стратегически трябва да се мисли. Евентуално, когато България влезе в Шенген, поне с вътрешните граници, шенгенските, този проблем може би ще отпадне“, добави вътрешният министър без да се ангажира с конкретна прогноза. Има и друг проблем, буферната гранична зона на пункта на Кулата предстявлава мост, строен преди над 50 години. В момента той действа като фуния, колкото и платна да се пуснат за обработка на коли и автобуси, после всички влизат само в едно платно с две ленти. Затова от години се говори,че трябва да се построи поне още едно мостово съоръжение и да се разшири моста. Но това е въпрос на междудържавни договорки между България и Гърция. Всяко лято трафика на Кулата става ад от юли до септември. Това е защото хиляди българи избират Гърция за уикенда или по-дълга почивка, масово българи вече имат свой бизнес край гръцкото море, имат и свои имоти. Това доведе до рязко увеличение на броя на пътуващите. От Кулата съобщиха,че само за последната седмица 58 600 превозни средства са напуснали България към Гърция, а 59 000 са влезли в страната. Преминали са около 500 000 души в едната посока само, или с над 25% е увеличен трафика в сравнение с миналата година същото време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Движението на ГКПП „Кулата“ ще е на пет ленти през уикенда\t"}
{"url": "https://trud.bg/%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b4%d1%81%d1%82%d0%be%d0%b8-%d1%87%d0%b5%d1%81%d1%82%d0%b2%d0%b0%d0%bd%d0%b5-%d0%bf%d0%be-%d0%bf%d0%be%d0%b2%d0%be%d0%b4-169-%d0%b3%d0%be/", "text": "На 9 юли 1850 г. в подбалканския възрожденски градец Сопот, в семейството на Съба и Минчо Вазови, се ражда син – бъдещият голям поет на България, народен писател и патриарх на българската литература Иван Вазов. По повод на 169 години от рождението на писателя, на 9 юли т.г. от 11:00 часа пред паметника на Иван Вазов в градинката на столичния храм „Света София“, Националният литературен музей и къща музей „Иван Вазов“ в столицата организират възпоменателно честване. Заместник-министърът на културата Румен Димитров, заместник-кметът на София доц. д-р Тодор Чобанов и директорът на Националния литературен музей Атанас Капралов ще произнесат думи на поклон, признателност и почит към писателя, личността и човека Иван Вазов. Актьорът Стоян Чобанов ще изпълни емблематични негови творби, а най-малките членове на Занималня „Общност на добрината“ ще се включат в честването с музикално-поетически рецитал. Сред поканените са родствениците на писателя Григорий Вазов и Анна Николова, директорът на Народния театър „Иван Вазов“ Мариус Донкин и поетесата Мирела Иванова, учители от Средно училище за чужди езици и мениджмънт „Иван Вазов“ и др.", "date": "2019.07.05", "title": " В София предстои честване по повод 169 години от рождението на Иван Вазов"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b0-%d0%b1%d0%b5%d0%b7-%d0%b3%d1%80%d0%b8%d0%bc-%d0%bd%d0%be-%d1%81-%d0%bc%d0%bd%d0%be%d0%b3%d0%be-%d1%84%d0%be%d1%82%d0%be%d1%88%d0%be%d0%bf-%d1%81%d0%bd%d0%b8/", "text": "Попфолк певицата Андреа, популярна с фотошоп корекциите на снимките си в социалните мрежи, този път прекали дотолкова, че феновете й едвам я разпознаха. Освен да направи лицето си по-слабо, Андреа е променила изцяло чертите си, а устните дори е позиционирала на грешно място. „ „, написа към кадъра певицата, с което още повече разгневи и разсмя последователите си. Фотошоп гафът веднага бе забелязан от потребителите в Instagram: „Ако беше и без фотошоп щеше да е топ“ и „Фотошоп хахах“, бяха част от коментарите, на които половинката на Кобрата обаче не отговори.", "date": "2019.07.05", "title": " Андреа без грим, но с много фотошоп (СНИМКА)"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d1%81%d0%b8%d0%bb%d0%b2%d0%b0-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2%d0%be%d1%82%d0%be-%d1%81-2/", "text": "Като част от усилията на България да задълбочи и структурира сътрудничеството си с ОИСР и да допринесе за обществената политика и програмата за реформи в страната, министър-председателят Бойко Борисов представи план за действие на генералния секретар на ОИСР Анхел Гурия, съобщиха от правителствената информационна служба. Планът за действие на България отваря пътя за по-голямо участие в редица дейности на ОИСР и идентифицира редица области на политиката, в които експертите на ОИСР ще си взаимодействат с български представители за укрепване на обществената политика и стремежа към успешни реформи. Премиерът Борисов връчи плана за действие по време на двустранна среща с г-н Гурия в Познан, Полша, в рамките на Срещата на върха на Берлинския процес за Западните Балкани, на 4-5 юли. „Дейностите, очертани в Плана за действие, ще дадат на България достъп до ключова информация и препоръки за развитие и укрепване на програмата за реформи в полза на силен, приобщаващ и устойчив растеж. Това е план на България, основан на приоритетите на България. Ние се ангажираме да споделяме опита и най-добрите практики на ОИСР, за да помогнем на България да напредне в програмата си за реформи и да се доближи до стандартите на ОИСР ”, каза г-н Гурия. Премиерът Борисов припомни, че Планът за действие е разработен въз основа на Пътната карта за пред-присъединителния период 2017-2020 г., приета от българското правителство. „Очакваме България да получи покана да започне преговори за членство в ОИСР възможно най-скоро, във времевата рамка на Плана за действие“, заяви Борисов. Планът за действие (2019-2020 г.) се състои от „21+“ области на политиката, които ще подкрепят ключовите приоритети на реформата в България в областта на икономическата политика, инвестициите, финансовите въпроси, фискалните въпроси, бюджетирането и публичните разходи, корпоративното управление и държавните предприятия, науката и иновациите, образованието, цифровата икономика, политиката за защита на потребителите, търговията, развитието, туристическите политики за устойчив и приобщаващ растеж, селското стопанство, борбата с корупцията, заетостта и социалното предприемачество, околната среда и изменението на климата, статистиката, общественото управление и регионалното развитие, здравеопазването и конкуренцията. По време на изпълнението на Плана за действие, ОИСР ще проведе редица прегледи на политиките в различни области на българската икономика и ще предостави конкретни препоръки въз основа на най-добрите практики на ОИСР. Това ще включва например: икономическо преглед на ОИСР в България, преглед на публичното управление и преглед на инвестиционната политика. В допълнение, България възнамерява да приеме и приложи няколко международни стандарта, включително Кодексите за либерализация на движението на капитали на ОИСР и текущите невидими операции, като същевременно увеличи участието си в комитетите на ОИСР по корпоративно управление, цифрова икономическа политика и публично управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " България засилва сътрудничеството си с ОИСР чрез план за действие"}
{"url": "https://trud.bg/%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d0%b6%d0%be%d1%80%d0%be-%d1%88%d0%be%d0%bf%d0%b0-%d0%be%d1%82-%d0%b8%d1%81%d0%bf%d0%b0%d0%bd%d0%b8%d1%8f/", "text": "Георги Семерджиев, известен като Жоро Шопа, е задържан в дома му в Испания, заяви говорителят на Специализираната наказателна прокурора Сийка Милева. Предстои екстрадирането му в България. Той ще бъде обвинен за  , обясни Милева. На 7 март Ветко и Маринела Арабаджиеви бяха задържани в Испания. Малко по-късно стана ясно, че двамата са се укривали в жилището на Георги Семерджиев в Кабрера де Мар, в близост до Барселона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Екстрадират Жоро Шопа от Испания"}
{"url": "https://trud.bg/%d0%b1%d1%81%d0%bf-%d1%81%d0%b5-%d1%80%d0%b0%d0%b7%d0%b3%d1%80%d0%b0%d0%bd%d0%b8%d1%87%d0%b8-%d0%be%d1%82-%d0%b4%d1%83%d0%bc%d0%b8%d1%82%d0%b5-%d0%bd%d0%b0-%d1%81%d0%b5%d1%80%d0%b3%d0%b5%d0%b9-%d1%81/", "text": "Изпълнителното бюро на БСП се разграничава от думите на президента на ПЕС Сергей Станишев, че  премиерът Бойко Борисов действа като държавник, а не като политик. Смятаме, че такава оценка е крайно неадекватна. България е най-бедната и най-корумпирана страна в ЕС. Заради корупция не ни приемат в Шенген. Потъпкана е парламентарната република, разделението на властите и правовата държава. На дъното сме по свобода на словото. Заявяваме, че позицията на БСП относно политиката на Борисов и ръководеното от него правителство остава непроменена – те  са вредни за България и промяната е необходима. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " БСП се разграничи от думите на Сергей Станишев, че Бойко Борисов действа като държавник"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bc%d0%b5%d0%b6%d0%b4%d1%83-25-%d0%b8-36-%d1%81%d1%82-%d0%bd%d0%b0-%d0%ba%d0%b8%d0%bb%d0%be%d0%bc%d0%b5%d1%82%d1%8a%d1%80-%d1%82%d0%be%d0%bb/", "text": "Между 25 и 36 стотинки на километър да е тол таксата за тежкотоварните автомобили. Това обсъждаха държавата и превозвачите на първото си заседание за тарифите и обхвата на тол системата, събщава  . Числата не са окончателни, а с още разговори ще се реши и дали автобусите по редовните линии да бъдат освободени от такси, за да не се налага поскъпване на билетите за потребителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Предлагат между 25 и 36 ст. на километър тол такса за тежкотоварни автомобили"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b2%d1%8a%d1%80%d1%85%d0%b0-2/", "text": "„Ключовата дума е доверие – за това трябва да работим“, заяви министър-председателят Бойко Борисов в изказването си по време на Срещата на върха на инициативата „Берлински процес“ в Познан. Пред правителствените и държавни ръководители премиерът Борисов отбеляза, че европейската перспектива на Западните Балкани няма алтернатива. „Тя е гаранция за сигурност и стабилност в региона, устойчиво икономическо развитие, социален просперитет и продължаване на започнатите реформи в тези държави“, добави министър-председателят Бойко Борисов и акцентира, че разширяването на ЕС с шестте страни от Западните Балкани остава един от външнополитическите приоритети на България.  „За нас е важно Западните Балкани никога повече да не се върнат към състоянието на конфликти, противопоставяне и национализъм, в което се намираха през 90-те години на XX век“, посочи българският министър-председател. Той добави, че ролята на Берлинския процес в това отношение е важна и България приветства инициативата отворените въпроси между шестте държави от региона да бъдат разисквани в този формат. „Държавите от Западните Балкани трябва да положат максимални усилия и за развитието на добросъседски отношения със своите съседи от Европейския съюз“, акцентира премиерът Борисов. Като такъв добър пример той изтъкна подписването на Договора за добросъседство между България и Република Северна Македония (РСМ), който направи възможно даването на хоризонт за начало на преговори с РСМ. „Сред приносите на Берлинския процес е програмата за свързаност, насочена към създаване на условия за икономическо развитие и насърчаване на добросъседските отношения. Включително чрез финансирането на конкретни инвестиционни проекти за регионалната инфраструктура, транспорта и енергетиката“, уточни министър-председателят Бойко Борисов в Познан. Той отбеляза, че добрите транспортни и енергийни връзки, както и дигиталната свързаност, подобряват живота на хората в региона и спомагат действията на ЕС да станат по-видими. „От интерес за целия регион и за европейската сигурност е цялостното изграждане на Коридор № 8, който ще позволи свързването на Черно с Адриатическо море“, заяви премиерът Борисов. Той добави, че България е на кръстопът на Балканите и затова не само за нашата страна, но и за целия ЕС ще бъде полезно изграждането в региона на газови интерконекторни връзки със съседните страни. Те ще допринесат за сигурността и диверсификацията на енергийните доставки в Европа. „Надявам се и в бъдеще Берлинският процес да продължи да бъде двигател за развитие на местните икономики, да допринася за сближаването на региона с ЕС и за по-добър живот на гражданите на тези страни“, завърши изказването си премиерът Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Премиерът Борисов на Срещата на върха в Познан: Ключовата дума е доверие – за това трябва да работим"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d1%82%d0%be%d0%ba%d0%b0-%d0%bd%d0%b0-%d0%bc%d0%b8%d0%bd%d0%b0%d1%82%d0%b0-%d0%b2-%d0%be%d0%b1%d1%80%d0%be%d1%87%d0%b8%d1%89%d0%b5-%d0%b7%d0%b0%d1%80%d0%b0%d0%b4/", "text": "Мангановата мина в с. Оброчище ще остане без ток заради натрупани задължения от страна на концесионера „Евроманган“ ЕАД, съобщиха от Енерго-Про. Искане за крайната мярка е отправило ЧЕЗ Трейд България ЕАД в качеството му на предходен доставчик на еленергия до 1 май 2019 г. Електроразпределение Север ще дръпне шалтера на мината на 8 юли. От Енерго-Про уточниха, че като доставчик от последна инстанция те също имат несъбрани вземания от „Евроманган“. Общият размер на просрочените сметки е над 164 000 лв., а усилията да се реши казуса удрят на камък. Електроразпределителното дружество е един от двамата кредитори, които внесоха преди няколко месеца в Добричкия окръжен иск за обявяване на „Евроманган“ в несъстоятелност. Другият ищец е Главна инспекция на труда, тъй като дружеството не плаща редовно заплати на миньорите. Шефът на „Евроманган“ Дейвид Уелингс бе глобен в края на миналата година от Добричкия районен съд с 5000 лв., задето не декларирал в законния срок, че фирмата е в несъстоятелност и е спряла плащанията. В листата на чакащите се нареди и Министерството на енергетиката, на което „Евроманган“ дължи 130 000 лв. концесионна такса. Заради просрочието през февруари МЕ прекрати 25-годишния договор с оператора на мангановата мина, който по план изтичаше след 5 г. Токът на мината ще бъде пуснат отново, когато плати на ЧЕЗ Трейд България, уточниха от Енерго-Про. За да се осигури безопасност на обекта, за прекъсването на елзахранването са уведомени КЕВР, МЕ, областната управа в Добрич и пожарната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Спират тока на мината в Оброчище заради неплатени сметки"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%b1%d0%b8%d0%bb-%d1%83%d0%b1%d0%b8%d1%82-%d1%81-%d0%bb%d0%be%d0%b2%d0%bd%d0%b0-%d0%ba%d0%b0%d1%80%d0%b0%d0%b1%d0%b8%d0%bd%d0%b0-%d0%b2-%d0%b3/", "text": "Българин е бил убит от възрастен грък в село Елефтерес край Кавала в четвъртък, след като между двамата е възникнал спор, съобщава „Прото тема“, цитиран от БТА. Убийството е извършено пред свидетели. Според първоначалната информация извършителят се е срещнал с жертвата, която е живеела в близкото село Платанотопос, в дома на общи познати. Там двамата са се скарали по незначителен повод от финансов характер. В някакъв момент възрастният грък е взел ловна карабина и е застрелял българина хладнокръвно, преди някой да успее да му попречи. Извършителят се е опитал да се укрие, но е бил заловен от полицията. Името и възрастта на убития българин не се споменават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Българин е бил убит с ловна карабина в Гърция"}
{"url": "https://trud.bg/3000-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%b1%d1%83%d1%80%d0%b3%d0%b0%d1%81-%d1%89%d0%b5-%d0%b2%d0%bd%d0%b0%d1%81%d1%8f%d1%82-%d1%81%d0%b0%d0%bc%d0%b8-%d0%b7%d0%b4%d1%80%d0%b0/", "text": " Завършилите средното си образование през 2019 година над 3000 ученици от Бургаска област трябва да заплатят здравните си вноски за своя сметка, до започване на работа или на учебната година във висшето учебно заведение, в което ще продължат своето обучение, напомнят от териториалната дирекция на НАП в Бургас. Бъдещите студенти трябва да подадат декларация образец 7 за това, че ще се осигуряват за здраве сами след завършване на училище. Това е необходимо, тъй като за периода от завършването на средно образование до записването им като студенти, те не са осигурени за сметка на бюджета, защото не попадат в нито една от двете категории – студенти или ученици. За този период бъдещите студенти трябва да внесат здравноосигурителните си вноски, които са в размер на 22,40 лева на месец, а така също трябва предварително да подадат и осигурителна декларация образец 7. Тази декларация се подава в срок до 25-то число на месеца, следващ месеца на възникване на задължението за осигуряване от всеки, който не е осигурен на друго основание. Ако зрелостниците от 1 юли са в това качество и трябва сами да внасят здравноосигурителни вноски, то те трябва до 25 август  да подадат в НАП по постоянен адрес декларация образец 7. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " 3000 ученици от Бургас ще внасят сами здравната си вноска"}
{"url": "https://trud.bg/nikoleta-lozanova-imam-375-kubika-v-busta-no-ne-sum-si-operirala-nosa/", "text": "За едно от най-обсъжданите лица в родния хайлайф – Николета Лозанова, са изписани редица слухове за пластичните й операции, като самата плеймейтката рядко коментира спекулациите. В Instagram, тя отговори на запитване на своите последователи, от което стана ясно, че си е направила операция на бюста, като си е сложила 375 кубика силикон. Носът й, от друга страна, Лозанова отрича да е коригирала. Преди години, когато в онлайн пространството се появиха стари нейни снимки, много от феновете й я обвиниха, че е прекалила с операциите, особено на носа и брадичката. Явно слуховете са неверни. Половинката на Ники Михайлов даде отговор и на още един въпрос, свързан с външния й вид – колко тежи и колко е висока. „168см, 53кг“, написа Николета, с което отговори и на хейтърите, упрекрващи я, че използва много фотошоп, за да изглежда слаба и фина на снимките в социалните мрежи.", "date": "2019.07.05", "title": " Николета Лозанова: Имам 375 кубика в бюста, но не съм си оперирала носа"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b1%d0%bb%d1%8a%d1%81%d0%bd%d0%b0-%d0%bc%d0%b0%d0%b9%d0%ba%d0%b0-%d1%81-%d0%b4%d0%b5%d1%82%d0%b5-%d0%bd%d0%b0-%d0%bf%d0%b5/", "text": "Блъснаха майка с дете на пешеходна пътека в Русе, съобщиха от полицията. Инцидентът е станал между ул. „Тича“ и ул. „Чипровци“ на 4 юли. Установено е, че лек автомобил, управляван от 21-годишна жена, нарушавайки правилата за предимство, е блъснала пресичащи на пешеходна пътека – майка с дете на 9 г. В резултата на удара, те са отведени в болница, където при преглед са им установени: на детето – охлузни рани на лакътна става, коляна става и стъпало, а на жената – охлузни рани. След оказаната медицинска помощ, те са били освободени за домашно лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " 21-годишна жена блъсна майка с дете на пешеходна пътека в Русе"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82-%d1%81%d0%ba%d0%be%d1%87%d0%b8-%d0%be%d1%82-%d1%81%d0%b5%d0%b4%d0%bc%d0%b8%d1%8f-%d0%b5%d1%82%d0%b0%d0%b6-%d0%bd%d0%b0-%d0%b1%d0%be%d0%bb%d0%bd%d0%b8%d1%86/", "text": "Пациент е скочил от седмия етаж на областната болница във Велико Търново и е издъхнал на място, научи „Труд“. 40-годишният мъж бил приет в хирургично отделение след като преди няколко дни се опитал да се самоубие като си нарязал вените. Медиците спасили живота му и зашили раните. В отделението търновецът, който имал психично заболяване, бил под зоркото наблюдение на майка си. В злополучната сутрин, станал от леглото и казал, че отива до тоалетна. Майка му го последвала, но синът и побързал да влезе в санитарното помещение, отворил прозореца и след миг се хвърлил от последния етаж на сградата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Пациент скочи от седмия етаж на болницата в Търново\t"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%89%d0%b5-%d0%bf%d0%be%d0%b2%d0%b4%d0%b8%d0%b3%d0%bd%d0%b5-%d0%be%d0%b1%d0%b2%d0%b8%d0%bd/", "text": "Предстои да бъдат повдигнати обвинения на 12 лица за участие в организирана престъпна група за производство и разпространение на тютюневи изделия без съответното разрешение. Това съобщи на брифинг говорителят на Специализираната прокуратура прокурор Сийка Милева във връзка с   в пловдивското село Труд. „Специализираната прокуратура ще поиска от Специализирания наказателен съд вземането на постоянна мярка „задържане под стража“ по отношение на всички обвиняеми лица“, заяви тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Спецпрокуратурата ще повдигне обвинения на 12 души във връзка с разбитата вчера нелегална фабрика за цигари"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3/", "text": "16-годишен ученик се е удавил в Слънчев бряг, съобщиха от полицията. Момчето е от Кнежа, било в курорта на лагер със съучениците си. Трагедията е огромна. Детето влязло да се къпе по обед в петък и не излязло. Когато спасителите го извадили, било твърде късно. Мъртво вълнение е връхлетяло плажовете вече втора седмица. От началото на юни опасните подводни течения и ями, които дълбае, вече взеха шест жертви. Спасителите по вишките предупреждават летовниците за повищено внимание. Предстоят почивни дни, вълнението на морето не утихва, а само миналата деля удавниците бяха трима дущи, припомнят те. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " 16-годишен се удави в Слънчев бряг"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d1%89%d0%b5-%d1%81%d0%b5%d0%b7%d0%b8%d1%80%d0%b0-%d0%bf/", "text": "По разпореждане на министъра на туризма Николина Ангелкова ще бъде сезирана прокуратурата за ограничаване на достъпа към плажовете на Русалка с платена бариера. За ситуацията се получиха сигнали в публичното пространство, съобщават от Министерството на туризма. Компетентните органи трябва да проверят дали са правомерни загражданията и кой ги е поставил с цел да ограничи достъпа към ивицата. Плажовете са изключителна държавна собственост и по закон достъпът до тях не може да бъде ограничаван. Общините са длъжни да осигурят свободен и безплатен пешеходен достъп на гражданите до плажа. По този повод Министерството на туризма отново изпрати писмо до кмета на община Каварна Нина Ставрева: „В съответствие с правомощията Ви по чл. 44, ал. 1, т. 8 от Закона за местното самоуправление и местната администрация, е необходимо да организирате изпълнението на изискванията на Закона за устройството на Черноморското крайбрежие за осигуряване на свободен и безплатен достъп до морски плажове „Русалка – малък плаж“, „Русалка – голям плаж“, „Русалка – Хелинга“, „Русалка – Каяк“, „Русалка – централен“, „Русалка – Бейби плаж“, община Каварна, област Добрич, като за резултатите да уведомите Министерство на туризма“. По повод на постъпвали жалби от граждани Министерството на туризма и преди е извършвало проверки и е изпращало писма до кмета на община Каварна Нина Ставрева, на чиято територия се намират плажовете, както и до областния управител на Добрич Красимир Кирилов, с които ги информира за оплакванията на граждани и се изисква предприемане на действия по компетентност. Плажовете на Русалка са неохраняеми. Според Закона за устройството на Черноморското крайбрежие за неохраняемите плажове следва да се грижат областните управители и в техните правомощия е да предприемат мерки срещу всички нарушения по тези ивици до влизането в сила на новия ЗУЧК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Министерството на туризма ще сезира прокуратурата за бариера пред плажовете на Русалка"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f%d1%82-%d0%ba%d0%bc%d0%b5%d1%82-%d0%b3%d0%be%d1%81%d1%82%d1%83%d0%b2%d0%b0-%d0%bd%d0%b0-%d1%80%d0%b0%d0%b7%d0%bb%d0%b8%d1%87%d0%bd%d0%be%d1%82/", "text": "Кметът на Шумен Любомир Христов гостува на ОУ “Св. Св. Кирил и Методий” в село Царев брод по покана на неговия директор Тихомир Трифонов. Посещението на градоначалника е част от поредицата срещи и разговори, които той инициира в школата от общината. “Още когато спряхме отпред, минахме през двора и влязохме, разбрах, че това е различното училище, както гласи и вашето мото. Училището наистина е добър пример и аз ви поздравявам, защото виждам, че всеки от вас е лично ангажиран училището да стане привлекателно за децата”, каза Христов още в началото на срещата. Животът в училището и работата с учениците личи по снимките, които разказват за ежедневието и празниците. Как се работи е ясно от рисунките, стенописите, подредените кабинети и зали.“Сигурен съм, че учители и ученици идват с желание и всички заедно сте направили това място свой втори дом”, похвали кметът учителският екип. В училището в с.Царев брод се обучават 113 ученици, от които 62 ежедневно пътуват от Коньовец, кв. Макак, кв. Мътница, Велино, Златна нива и Мадара. Най-новата, записана в първи клас ученичка от началото на тази седмица, е чак от с. Тимарево. Вече е сформиран първи клас от 16 ученици, което означава, че макар и на долната граница паралелката е с нормална пълняемост. По време на разговорите Любомир Христов припомни, че през последните 3 години Шумен е една от общините в България с най-много инвеститори и необходимост от работна ръка. Той сподели, че според него още от началото на прогимназиалния курс училищата трябва да започнат да работят за професионалната ориентация на децата. Кметът пое ангажимент през следващата учебна година със съдействието на общината да се организират посещения в шуменски предприятия и беседи за различните професии. Училището има нужда и от нов автобус. „Разбирам необходимостта. Направили сме заявка пред министерството и се надявам искането ни да бъде одобрено“, обясни кметът на въпроса дали може поне единият от старите и много амортизирани училищни рейсове да бъде подменен.", "date": "2019.07.05", "title": " Шуменският кмет гостува на „различното училище“\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b3%d0%b4%d0%b1%d0%be%d0%bf-%d1%80%d0%b0%d0%b7%d0%b1%d0%b8-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8%d1%82%d0%b5-%d1%82%d1%8e%d1%82/", "text": "В рамките на проведените действия, в момент на производство, е неутрализирана една от най-големите, разкривана до момента фабрики за производство на фалшиви марки цигари. Фабриката се е намирала в непосредствена близост до с. Труд. В района на с. Ръжево Конаре е установен цех, в който се е извършвало обработването и рязането на тютюна. По първоначални данни готовата продукция е на стойност около 2 млн. лева, а щетите, нанесени на държавната хазна възлизат на близо 20 млн. лева месечно. 12 членове на организирана престъпна група са задържани – 4-ма българи, 7 са украински граждани и един молдовец. Групата е действала при изключителна конспиративност, във фабриката са работели чужденци, които не излизали от района. Операцията е реализирана под ръководството на Специализираната прокуратура и с участието на служители от ДАНС и Агенция „Митници“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Вижте как ГДБОП разби нелегалните тютюневи фабрики (СНИМКИ и ВИДЕО)"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%bc%d0%b0%d0%b9%d0%ba%d0%b0-%d0%b8%d0%b7%d0%be%d1%81%d1%82%d0%b0%d0%b2%d0%b8%d0%bb%d0%b0-%d0%b4%d0%b5%d1%86%d0%b0%d1%82%d0%b0/", "text": "55-годишна благоевградчанка е дадена на съд, тя е обвинена в неполагане на грижи към двете си деца – дъщеря и син. Децата имали двама бащи – законен и биологичен, съобщиха от прокуратурата в Благоевград. Преди да замине в Гърция, оставила двамата на законният им баща по удостоверенията за раждане – И. Асенов. Той от своя страна ги дал за социално настаняване. След извършено проучване и констатиран риск за двете деца в отдел „Закрила на детето“ към Дирекция „Социално подпомагане“ – Сандански спрямо тях била предприета мярка за закрила в семейна среда, а впоследствие настаняване в приемно семейство в село Катунци. Като разбрала за това, обвиняемата депозирала молба, чрез която изразила желание да полага грижи за сина си и дъщеря си. Синът бил в приемно семейство, което било прекратено поради депозирана от майка му молба, в която тя изразила желание да поеме грижи за отглеждането и възпитанието му в семейна среда. След връщането на момчето, в отдел „Закрила на детето“ били получени няколко сигнала, че то отсъства от училище, поради често боледуване и е оставяно от майка му без надзор. Подобен сигнал имало и относно сестра му. При посещения на социален работник било констатирано, че момчето било само с висока температура и не били закупени лекарства за лечението му, а сестра му също оставяна в жилището без родителски надзор, без храна и парични средства. При извършените повторни проверки било установено, че за живота и здравето на децата възникнал сериозен риск и било необходимо спешното им настаняване или предприемане на мярка за закрила. Междувременно в отдел „Закрила на детето“ постъпили писма от Център за обществена подкрепа – Благоевград и СУ „Арсени Костенцев“ – Благоевград, с които институцията била информирана относно Б.А. – често оставян със сестра му за няколко дни в апартамента, лош външен вид, недохранен, проявява агресивно поведение към връстниците си. Предстои наказателното производство срещу обвиняемата Р.А., която с действията си създала опасност за физическото, душевното и моралното развитие на децата си, да продължи в съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Дадоха на съд майка, изоставила децата си и държала ги гладни и болни"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d0%b5%d0%b2%d0%b0-%d0%be%d0%b1%d0%bc%d0%b8%d1%81%d0%bb%d1%8f%d0%bc%d0%b5-%d0%b2%d1%8a%d0%b7%d0%bc%d0%be%d0%b6%d0%b5%d0%bd-%d0%bc/", "text": "36 вече са евтаназираните заради новото огнище на африканска чума животни в Плевенско, съобщи министърът на земеделието Десислава Танева. Обмисляме възможен механизъм, по който стопаните, на които бяха евтаназирани животните, да получат определено обезщетение, заяви още Танева. Африканската чума по свинете е опасно заболяване и много бързо разпространяващо се, дори и по механичен начин. Лечение за него няма. Ваксина няма. Икономическите загуби са огромни. Единственото положително нещо е, че не е опасно за хората, но те са преносители на вируса“, уточни Танева. Африканската чума влиза в Европа през 2014 г., а у нас за първи път е установено през 2018 г. В съседна Румъния има над 1100 огнища на болестта и умъртвени над 250 000 свине, което е довело до огромни икономически загуби за фермите. „Единственият начин да опазим нашето индустриално и фамилно свиневъдство е да бъдем стриктни в изпълнението в превенцията“, категорична е Танева. Следващия понеделник в земеделското министерство на среща са поканени областните управители от Северна България, експерти от БАБХ и директорите на горските предприятия, за да бъдат обсъждани необходимите мерки за справяне с болестта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Министър Танева: Обмисляме възможен механизъм, по който стопаните на евтаназираните животни да получат обезщетение"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d1%83%d0%b4%d0%b0%d1%80%d0%b8-%d0%ba%d1%8a%d1%89%d0%b0-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%be-%d1%81%d0%b5/", "text": "Мълния удари къща в благоевградското село Покровник при разразилата се снощи буря. Цял час дъжд и градушка валяха над Благоевградско. Улиците заприличаха на реки, но за късмет няма пострадали. Мълнията, която е ударила къщата, е причинила пожар. Изгорял е покривът, но бързата реакция на пожарникарите е спасила къщата. Засега няма данни за наводнени имоти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Мълния удари къща в благоевградско село"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b5-%d0%b2-%d0%bc%d0%be%d1%81%d0%ba%d0%b2%d0%b0-%d0%ba%d1%8a%d0%b4%d0%b5%d1%82%d0%be-%d1%81%d0%b5-%d1%81%d1%80%d0%b5%d1%89%d0%bd/", "text": "По повод 140 години от установяване на дипломатическите отношения между България и Русия, председателят на ПП АБВ Румен Петков  се срещна с председателя на Руското историческо общество Сергей Наришкин в Московския държавен университет, където той председателства настоятелството. Двамата разговаряха за важните общи исторически моменти между България и Русия. Двете държави отбелязват и много исторически юбилеи през последните години -140 години от Плевенската епопея, от освобождението на България, от подписването на Константинополския мирен договор. Петков и Наришкин се обединиха около съгласието, че 140 години от установяване на дипломатическите отношения между двете държави е особено значимо събитие и за България, и за Русия. В разговора председателят на ПП АБВ определи Руско – Турската война като най-честната, продиктувана от православната ни вяра и славянската ни кръв. Мотивацията идва от руския народ, посочи Петков и добави, че дипломатическите отношения между България и Русия представляват нова стъпка и надграждане на отношенията на базата на историята. Петков и Наришкин се обединиха около мнението, че историята е нещо, което не трябва да загърбваме и не трябва да допускаме нейното пренаписване, но трябва да я надграждаме и развиваме. Необходима е и нова динамика на икономическите отношения. Сергей Наришкин изрази пред Румен Петков удовлетворение от регулярните срещи и контакти между двамата. Руското историческо общество ще продължи да участва активно в двустранните отношения между България и Русия и културно-историческото ни наследство, посочи той. В разговора си двамата поставиха акцент върху благодарността и подкрепата за православието – то е и нашата история, и нашето бъдеще. Румен Петков изрази безпокойство от напрежението в Черноморския басейн и в Балканския регион, вкл., напрежението Сърбия-Косово-Албания – нещо, което трябва да бъде следено и да се систематизира исторически и на базата на обективната оценка, да се изгради бъдещето. Той изрази принципната си позиция против двойните стандарти на международните институции и за вредността от санкциите срещу Русия, които водят само до икономически и социални щети. От Петков, като подарък, Наришкин получи екземпляр от книгата, чийто съавтор е президента Георги Първанов – „Илинденско – Преображенското въстание от 1903 през погледа на европейските дипломати“ – издание, което дава много ясна картина за 1903 година и за историческите събития в този период. Наришкин получи и историческия календар на АБВ, чиято първа дата е 3 март и където 7 юли – установяването на дипломатическите отношения между България и Русия – е дата с особено място и значимост. По-късно Румен Петков се срещна с ректора на Московския държавен университет академик Виктор Садовничий, където през 2002 година е първата задгранична проява на президента Първанов и където е чел лекция. Двамата разговаряха за отношенията на двете държави по отношение на науката. Самият Садовничий поддържа сърдечни приятелски отношения с много български учени, с академик Благовест Сендов имат съвместни трудове. Той прие с готовност поканата да гостува у нас. На библиотеката на университета Румен Петков подари Пощенска картичка и пощенски плик, посветени на 140 години от Плевенската епопея и създаването на Военноисторическия музей в Плевен, историческия календар на АБВ и книгата „Илинденско – Преображенското въстание от 1903 през погледа на европейските дипломати“. В „Историческото общество“ Румен Петков проведе  среща, посветена на 140 години от установяване на дипломатическите отношения между България и Русия и 140-гидишните юбилеи, с академик Чубарян – ръководител на Института по всеобща история и изпълнителния директор на фонда „История на Отечеството“ Константин Могилевски. На „Историческото общество“ Румен Петков подари картина, изобразяваща мавзолей „Освобождението на Плевен“, която бе приета с благодарност.", "date": "2019.07.05", "title": " Румен Петков е в Москва, където се срещна с председателя на Руското историческо общество и с ректора на Държавния университет"}
{"url": "https://trud.bg/%d0%be%d1%82%d0%b2%d0%be%d1%80%d0%b8%d1%85%d0%b0-%d0%b4%d1%8e%d0%bd%d0%b5%d1%80-%d0%b2-%d0%b0%d1%82%d0%b8%d0%bd%d1%81%d0%ba%d0%b8%d1%8f-%d0%b7%d0%b0%d1%82%d0%b2%d0%be%d1%80/", "text": "След разкритията за казино и продажба на палачинки в затвора „Коридалос“, появи се нова от която става видно, че в затвора функционира и Дюнерджийница. Според информация, работи всеки уикенд и обслужва до 400 души. „Собственикът“, според информация от същия източник, се твърди, че е затворник, който изтърпява наказанието си за участие в терористична организация. Заведението се намира на втория етаж на затвора и е напълно оборудвано. И тъй като клиентела е голяма, „собственикът“ се е погрижил да наеме други затворници от затвора Коридалос, като сервитьори и готвачи срещу заплащане.", "date": "2019.07.05", "title": " Отвориха дюнер в Атинския затвор"}
{"url": "https://trud.bg/%d1%8e%d0%b2%d0%b5-%d0%ba%d1%80%d0%b0%d0%bb%d0%b5%d1%82%d0%b5-%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%bd%d0%b8%d1%82%d0%b5-%d1%82%d1%80%d0%b0%d0%bd%d1%81%d1%84%d0%b5/", "text": "Във времена, в които парите властват във футбола, „Ювентус“ прави гениални ходове на трансферния пазар, за да вдига още високата си класа. И това не е от днес. През последните 10 години „Старата госпожа“ осъществи общо 11 впечатляващи сделки без да се налага да плаща колосални суми. Поправка – без изобщо да плаща пари. Така торинският гранд си заслужи прякора Краля на свободните трансфери.  Първият сериозен удар бе с Фабио Канаваро. Бранителят се завърна в Торино през 2009 година, след като договорът му с „Реал“ (Мадрид) изтече. Носителят на „Златната топка“ и настоящ треньор в Китай, изигра обаче само един сезон за „бианконерите“ и той бе катастрофален. С Канаваро в отбрана тимът отпадна безславно от Лига Европа и Купата на Италия, а в първенството завърши на седмо място. През 2011-а в Торино без пари пристигна Андреа Пирло, но при него скалата на успехите е противоположна. Гениалният халф си тръгна обиден от „Милан“, за да стане част от възраждането на „Юве“. Маестрото спечели 4 поредни титли в Серия А и бе главен диригент на тима.  Един от най-успешните трансфери на „бианконерите“ обаче бе с играч, който по това време изобщо не минаваше за звезда – младият Пол Погба. Французинът акостира след неуспешен период в „Манчестър Юнайтед“. В Торино полузащитникът разгърна потенциала си и накара „червените дяволи“ не само да съжаляват горчиво за грешката си, но и да платят впечатляващите 105 млн. евро, за да си го върнат в състава. А само година, след като „Ювентус“ си осигури подписа на офанзивния играч, в Торино акостира и Лусио. През 2012 година бразилецът премина като свободен агент в италианския гранд след 3 успешни сезона в „Интер“. В новия си отбор обаче, изигралият 105 мача за Бразилия футболист, не успя да се наложи сред титулярите.  Сезон по-късно Фернандо Йоренте също подсили шампионът на Серия А без да се налага клубът да плаща за него. Нападателят напусна със скандал „Атлетик“ (Билбао), а в „Юве“ оформи добро приятелство с Карлос Тевес както на терена, така и извън него. Преди 5 години в Торино проявиха проницателност, привличайки младия Кингсли Коман. Французинът имаше само 4 мача за ПСЖ преди да облече „черно-бялото“ райе. В Италия фланговият футболист също не се наложи, но пък клубът спечели 28 млн. евро от продажбата му в „Байерн“ (Мюнхен). През 2015-а и Сами Кедира бе убеден да акоситра със свободен транфер на торинския „Алианц Стейдиъм“ от мадридския „Реал“. Германецът все още е част от тима, но бе принуден да спре да играе заради проблеми със сърцето.  Абонираният за отличия Дани Алвеш и халфът Емре Джан са други 2 придобивки на „Ювентус“ по същата схема. А през настоящото лято носителят на последните 8 шампионски титли в Италия си осигури подписите на Арън Рамзи от „Арсенал“ и Адриен Рабио срещу… нула евро.", "date": "2019.07.05", "title": " „Юве“ – кралете на свободните трансфери"}
{"url": "https://trud.bg/%d0%bf%d1%80%d0%b5%d0%b4%d0%bf%d1%80%d0%b8%d0%b5%d1%85%d0%b0-%d0%bc%d0%b5%d1%80%d0%ba%d0%b8-%d0%b7%d0%b0-%d0%b1%d1%8a%d1%80%d0%b7%d0%be-%d0%be%d1%82%d0%b2%d0%be%d0%b4%d0%bd%d1%8f%d0%b2%d0%b0%d0%bd/", "text": "Незабавни мерки срещу задържането на дъждовна вода при по улица „Васил Левски“ във Велико Търново предприе Общината. Проблемът се появява при обилни валежи, чието количество надхвърля най-малко два пъти нормите за бедствена ситуация. От петък сутринта вече се работи за разрешаването му. Още в четвъртък кметът на старата столица Даниел Панов разпореди свикването на комисия, която да извърши детайлна проверка на отводнителната система по улицата. В огледите участваха експерти от Общината, фирмата изпълнител на инфраструктурните ремонти и ВиК „Йовковци“. Проверката показа, че шахтите и системата по главната улица са в изправно състояние, не са затлачени, но теренът се явява водосбор на стичащите се води от бул. „България“ и ул. „Васил Левски“. Започнал е демонтаж на тротоарни плочки в района на най-ниската точка на ул. „Васил Левски“ и обръщане на наклона им при последващото им нареждане, за да се използва естественият релеф чрез стъпалата, водещи към поликлиниката. Ще бъде повдигната и пешеходната пътека до Студентски стол, за да бъде насочвана друга част от водата при обилни валежи към шахтите по ул. „Бачо Киро“. Водят се разговори с ръководството на ВиК „Йовковци“ за изграждане на нови водосъбирателни тела в този район. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Предприеха мерки за бързо отводняване на централните улици в Търново\t"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%87%d0%b0%d0%ba%d0%b0-%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d0%bb%d0%b8%d1%86%d0%b5%d0%bd%d0%b7%d0%b0/", "text": "Кубрат Пулев ще си върне лиценза да се бие в САЩ, очаква промоутърът Боб Аръм. 88-годишният агент смята, че това ще се случи още на следващото заседание на спортната комисия на щата Калифорния на 22 юли и вече мисли за организацията на следващите мачове на българския боксьор.  „Кубрат трябваше да премине курс срещу сексуалния тормоз, на който аз го придружих и който той издържа – заяви Аръм. – Вече имаме и сертификата от Университета в Калифорния. Второто беше да участва на симпозиум заедно с представители на медиите, в който се говореше за оказването на сексуален тормоз срещу журналистки на работното им място. Той се проведе на 3 юли и получих уверение, че всичко е минало по конец. Така че той изпълни и двете изисквания спортната комисия на Калифорния за възстановяване на лиценза му.“  Кобрата сам се похвали с посещението си в симпозиума във висшето учебно заведение в Града на греха за дискусията под надслов „Да защитим правата си“. Освен него в дискусията са се включили Каси Сото – журналист от списание „Лас Вегас Ревю“, Миранда Уилсън от вестник „Лас Вегас Сън“, Мишел Спозито – част от управата на университета и Джилиан Пинчевски – доктор по криминално право.", "date": "2019.07.05", "title": " Кобрата чака връщане на лиценза"}
{"url": "https://trud.bg/%d1%82%d1%80%d0%b0%d1%84%d0%b8%d0%ba%d0%b0%d0%bd%d1%82%d0%b8-%d0%bd%d0%b0-%d0%b8%d1%80%d0%b0%d0%ba%d1%87%d0%b0%d0%bd%d0%b8-%d0%bf%d1%80%d0%b8%d0%b7%d0%bd%d0%b0%d1%85%d0%b0-%d0%b2%d0%b8%d0%bd%d0%b0/", "text": "Трафиканти на иракчани се признаха за виновни и се разкаяха за деянието си пред съда. Така подсъдимите сключиха споразумение с прокуратурата и отърваха затвора. Съдът наложи по 1 година и 6 месеца условно лишаване от свобода спрямо В. П. и и брат му М. П. Двамата  ще трябва да платят и глоба в размер на 5000 лева. М. П. превел през границата на страната група от 8 иракчани без документи за самоличност. Брат му пък подсигурил микробус за превеждането им от село Петрелик до Господинци. Получил от тях по 150 евро. Сред чужденците имало две деца, ненавършили 16-годишна възраст. Определението на съда има последиците на влязла в сила присъда и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Трафиканти на иракчани признаха вина и отърваха затвора"}
{"url": "https://trud.bg/%d0%b1%d0%b5%d1%82%d0%be%d0%bd%d0%be%d0%b2%d0%be%d0%b7-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d1%81%d1%82%d0%b5%d0%bd%d0%b0-%d0%bd%d0%b0-%d1%80%d1%83%d1%81%d0%ba%d0%be%d1%82/", "text": "Камион бетоновоз се е врязал в оградната стена на руското посолство в Техеран, Иран, съобщи в петък руската агенция „Спутник“. Шофьорът на камиона е загинал на място, а още пет души са били ранени при тежката катастрофа. Местни ирански медии съобщиха, че шофьорът е изгубил контрол над камиона и е ударил два автомобила преди да разбие стената на дипломатическата мисия на Русия в иранската столица. Официалните ирански власти все още не са публикували изявление за инцидента, но се смята, че от инцидента няма пострадали сред руския дипломатически персонал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Бетоновоз се вряза в стена на руското посолство в Техеран, шофьорът е загинал"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81-%d0%ba%d0%be%d0%bb%d0%b5%d0%b3%d0%b0%d1%82%d0%b0-%d0%be%d1%82-%d1%81%d0%b5%d0%b2%d0%b5%d1%80/", "text": "Благодаря на Германия в лицето на канцлера Меркел, че го има Берлинския процес, това заяви премиерът Бойко Борисов на обща пресконференция с Ангела Меркел, Зоран Заев, Матуеш Моравецки в Познан. Със своята лична ангажираност, допринасяш изключително много, обърна се премиерът към германския канцлер. Благодаря и на колегата от Франция, че е тук, както и на Тереза Мей, защото от моя малък опит в Европа знам, че когато Германия, Франция и Великобритания действат заедно, със сигурност накрая процесът успява, каза още премиерът.  С колегата от Северна Македония мисля, че ще направим добро председателство, заяви още Борисов. По време на нашето председателство на ЕС темата Западни Балкани беше оценена и от балканските колеги, както и от европейските колеги, изтъкна министър-председателят. Западните Балкани са 6 държави, които са оградени само от държави от ЕС, те са вътре в ЕС и в прекия, и в косвения смисъл на думата, каза още премиерът. Помолих колегите са положат усилия за мира, религиозната толерантност, борбата с организираната престъпност, заяви Борисов и изрази желание заедно със Заев да вкара екологията и опазването на природата в общите им задачи. „Ако има нещо, с което ние в Западните Балкани да се гордеем, това са красивата природа, чистотата на въздуха, на водата“, посочи Бойко Борисов. Той беше категоричен, че е необходимо да се осигури перспектива за младите хора, които трябва да бъдат окуражавани и поощрявани да останат на Балканите. Благодаря още веднъж за възможността и за оценката, че заслужаваме да сме домакини на този важен форум, каза още премиерът. Полският премиер Матеуш Моравиецки заяви по време на пресконференцията, че е изключително ценно страните от Европейския съюз да споделят своя опит със страните от Западните Балкани. „Там, където съществуват някакви исторически различия, заслужава да се заложи на икономическо сътрудничество и инвестиции“, каза още Моравецки. Полският премиер благодари на канцлера Ангела Меркел за подкрепата на инициативата „Берлински процес“ и на българския премиер Бойко Борисов за съвместното председателство на формата, което страната ни ще има заедно с Република Северна Македония. По време на пресконференцията канцлерът на Германия Ангела Меркел заяви, политическите трудности трябва да се преодоляват от всички заедно. „Ние от опита на Обединението на Германия знаем, че трябва да се изграждат мостове“, допълни канцлерът Меркел. Тя поздрави България и Република Северна Македония за предстоящото съвместно председателство. Канцлерът на Германия акцентира и върху положителното развитие на отношенията между страните от Западните Балкани вследствие на честите срещи между държавните им ръководители по инициатива на българския министър-председател Бойко Борисов в рамките на Българското председателство на Съвета на ЕС. Премиерът на Република Северна Македония Зоран Заев изрази задоволство от напредъка по процеса на сътрудничество в региона и от активната дейност по реализирането на инфраструктурните проекти. „Такива проекти наистина показват резултата от Берлинския процес. Както каза Борисов – ние сме заобиколени от страни членки на ЕС, ние сме в Европа“, подчерта в изявлението си Зоран Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Премиерът Борисов: С колегата от Северна Македония ще направим добро председателство на Берлинския процес"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%bd%d0%b0-%d0%ba%d0%be%d0%bb/", "text": "Двама души загинаха след избухването на кола в турския град Рейханлъ, намиращ се в близост до границата със Сирия, съобщи БГНЕС. Двама други са ранени, допълва Анадолската агенция. На мястото на инцидента са се стекли полицаи и линейки. Губернаторът на провинция Хатай, където се намира Рейханлъ, каза пред Анадолската агенция, че засега не е известно каква е причината за експлозията.", "date": "2019.07.05", "title": " Двама души са загинали при взрив на кола в турския град Рейханлъ"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d0%bd%d0%b5%d0%b6%d0%b0%d0%bd%d0%b0-%d0%b4%d1%83%d0%ba%d0%be/", "text": "След продължително и тежко боледуване почина зам.-председателят на парламентарната група на ГЕРБ Снежана Дукова. Дукова бе дългогодишен депутат от ГЕРБ в четири парламента – в 41, 42, 43 и 44 Народно събрание. Като педагог и училищен директор, тя беше член на комисията по образование. За кончината ѝ съобщи колежката ѝ Десислава Атанасова в профила си в социалната мрежа Фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Почина депутатът от ГЕРБ Снежана Дукова"}
{"url": "https://trud.bg/%d0%be%d1%82-300-%d0%b4%d0%be-500-%d0%bc%d0%b5%d1%82%d1%80%d0%b0-%d0%be%d0%bf%d0%b0%d1%88%d0%ba%d0%b0-%d0%bd%d0%b0-%d0%bc%d0%b0%d0%ba%d0%b0%d0%b7%d0%b0-%d1%81%d0%b0%d0%bc%d0%be-%d0%b2-%d0%be%d1%82/", "text": "През всичките 6 гранични контролно-пропускателни пункта движението е много интензивно, съобщи пред „Труд“ комисар Стоян Мандажиев, директор на Регионална дирекция „Гранична полиция“ в Смолян. Граничните служители обаче навсякъде се справят успешно с наплива от пътуващи и задръствания няма, с изключение на ГКПП „Маказа”, там колоната от чакащи автомобили за към Гърция в отделни моменти в петък бе дълга между 300 и 500 метра, посочи той. А трасето е двулентово. Двулентово е също и при ГКПП „Илинден”, и при Ивайловград, както и при „Кап. Петко войвода”, а в планината, под връх Св. Костадин над Златоград, е еднолентово, докато при Кулата-Промахон пък лентите са пет. Но обстановката навсякъде е спокойна и инциденти няма. От време на време спокойствието се нарушава, когато някой от родителите липсва, а пътуващият няма декларация от другия за извеждане в чужбина на возените деца. Тогава се налага, както е по закон, тези пътници да не бъдат пускани през границата. Само в петък тези случаи между Кулата и Ивайловград са били общо 12, издадоха знаещи полицаи. „С летния двупосочен наплив от коли и хора служителите по ГКПП-тата се успешно се справят и поради подобрената организация на обслужване. Която е особено ефективна при автобусите, където специални мобилни устройства много бързо прочитат и обработват документите на пътниците” – казва комисар Мандажиев. Но работата по ГКПП-етата на южната ни граница определено ще поолекне в събота и неделя, когато няма да има товарни коли, а само леки и автобуси. Междувременно, потокът от автомобили и хора от Гърция към България очаквано ще се увеличи след 16 часа в неделя, от връщащите се български и румънски туристи. Граничните обаче са готови и го чакат.", "date": "2019.07.05", "title": " От 300 до 500 метра опашка на „Маказа“ само в отделни моменти в петък\t"}
{"url": "https://trud.bg/%d0%b3%d1%83%d1%89%d0%b5%d1%80%d0%be%d0%b2-%d0%b3%d0%bb%d0%b5%d0%b7%d0%b8-%d1%81%d0%b2%d0%b5%d1%82%d0%bb%d0%b0%d0%bd%d0%b0-%d0%bd%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82/", "text": "Двамата си казаха „да” през 2018 г. Плеймейтката Светлана Василева и милионерският наследник Християн Гущеров отпразнуваха своята първа годишнина от сватбата. Новата госпожа Гущерова се похвали в социалните мрежи с огромна кошница с рози, с която любимият є я е изненадал още сутринта на празника им. След това двамата се поглезиха с бутикова торта, декорирана отново с рози и плодове. „На днешния ден преди една година се врекохме във вечна любов! Една година като семейство, изпълнена с безмерно щастие, разбирателство и уважение. Една година, в която любовта ни прерасна в Живот – нашата дъщеря. Честита 1-ва годишнина, обичам те”, написа в социалните мрежи Светлана. От известно време младото семейство се е отдало на романтични почивки и преди дни за завърнаха от поредната им ваканция в Гърция.", "date": "2019.07.05", "title": " Гущеров глези Светлана на годишнината им\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%be%d0%bb%d0%b8%d1%82%d0%b5-%d0%be/", "text": "Министърът на околната среда и водите Нено Димов коментира пред БНТ темата за ограничението на вноса на дизелови автомобили в Европейския съюз. Той смята, че една забрана за внос на стари автомобили е нарушаване на един от основните принципи на ЕС – за свободното движение на стоки. Затова още миналата година на Съвета на министрите Нено Димов е предложил темата да бъде решена на ниво Европейски съюз. Министър Димов каза, че е бил подкрепен от още 9 държави. „Движението на колите от страните с по-висок БВП към тези с по-нисък БВП отваря нов двоен стандарт. Европа трябва да избягва двойните стандарти и да се бори със съществуващите, не да отваря нови“, заяви Димов. Той уточни, че при обсъжданите ограничения става въпрос за пренасяне на автомобили от една европейска държава в друга, тези, които притежават по-стари дизелови автомобили ще могат да продължат да ги карат, ако покриват нормите за техническите прегледи. „България има много мащабно финансиране, което успяхме да осигурим през ОП „Околна среда“ за 10 общини, които са допустими да кандидатстват за електробуси, тролейбуси, трамваи. Стойността отива на 500 милиона лева инвестиция, която вече е отворена за кандидатстване. До края месец август общините трябва да предадат своите проектни предложения и някъде през есента, може би преди кампанията, ще се опитаме да сключим и договорите. Така че това е една много мащабна електрификация на градския транспорт, която ще смени от една страна старите износени превозни средства с нови, много по-модерни, много по-чисти“, заяви министърът. Според него освен чистият въздух, приоритет трябва да е и преодоляването на технологичното задминаване между Западна и Източна Европа. Това е включено в предложението му за създаване на европейски фонд за чиста мобилност: „Този фонд започва с това да подпомага изграждането на инфраструктура, което е много важно. Той започва с това да подпомага електрификацията на градския транспорт. Но не забравяйте, че това, което правим през оперативната програма и евентуално този фонд, е, че развивайки градската инфраструктура, вие развивате инфраструктурата и за частните електромобили.“ Министър Димов каза, че девет града вече покриват нормите за фини прахови частици и са излезли от наказателната процедура. Във връзка със Закона за устройството на Черноморското крайбрежие, министърът коментира:“Намирането на баланса между бизнеса и околната среда е ключово важно, за да може да подобряваме нивото на живот.“ Той каза, че в по-голямата част от Черноморието няма общи устройствени планове и в това се корени голяма част от проблемите. „Когато нямате общ устройствен план, всичко се решава по втория начин – ако щете корупционни практики може да се създадат, ако щете един проект да не бъде обжалван в съда, защото е симпатичен на някого“, коментира Димов. Димов смята, че с дивото къмпингуване има няколко проблема: „Първият е отпадъците. Отново тръгвайки от Царево и стигайки до Шабла, ще видите кметовете какви разходи имат, за да почистят за това диво къмпингуване. Второто са всичките биологични нужди, които всеки от нас има, какво се случва с отпадните води. Този закон се опитва се регламентира, че на местата, на които може да има диво къмпингуване, трябва да има някакви минимални условия и изисквания, каза още Димов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Министър Димов: Движението на колите от страните с по-висок БВП към тези с по-нисък БВП отваря нов двоен стандарт"}
{"url": "https://trud.bg/%d0%b8%d0%b2%d0%b0%d0%bd%d0%be%d0%b2-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d0%bc%d0%b5%d0%b4%d0%b0%d0%bb-%d0%be%d1%82-%d1%82%d0%be%d0%ba%d0%b8%d0%be/", "text": "Най-добрият ни джудист Ивайло Иванов се прицели в медал от олимипйските игри в Токио догодина, след като спечели сребро на европейските в Минск. Асът в категория до 81 кг получи премия от 8000 лв., а треньорът му Атанас Герчев 4000 лв., тъй като състезанието е със статут на европейско първенство.  „Със сигурност ще има очаквания към мен за Токио, аз самият също имам – отивам за медал, а не просто да видя игрите – заяви Иванов. – Ще си казвам, че отивам за обикновено състезание, за да не се напрягам допълнително. Ще се опитам да се изолирам и да покажа какво мога. На финала в Минск загубих от белгиеца, но стоях добре. Бяхме равностойни, един миг реши срещата.“  На Иванов му предстои участие на световното първенство през август в Япония, където ще преследва призово класиране.", "date": "2019.07.05", "title": " Иванов мечтае за медал от Токио"}
{"url": "https://trud.bg/%d0%b1%d0%bb%d0%be%d0%ba%d0%b8%d1%80%d0%b0-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%bd%d0%b0-%d0%b1%d0%b4%d0%b6-%d0%b7%d0%b0-%d0%b8%d0%b7%d0%b4%d0%b0%d0%b2%d0%b0%d0%bd%d0%b5-%d0%bd/", "text": "Временно е преустановено издаването на запазени места от всички гари за бързите влакове, които пътуват по основните направления в страната, съобщават от БДЖ. Причината за създадената ситуация е свързана с тестовете на нова резервационна система с разширени възможности от „Информационно обслужване“ АД. Тя ще предоставя по-добро качество на предлаганата услуга. При извършваните проби в тестова среда не е съществувал проблем, но при работа в реална среда е блокирала възможността за издаване на запазени места за влаковете, които вече са били отворени за предварителна продажба на билети и резервации. До пълното отстраняване на проблема няма да се издават запазени места и за влаковете със задължителна резервация. По този повод служителите на БДЖ са направили необходимата допълнителна организация за настаняване на пътниците във влаковете на седящите места. Екипите на „Информационно обслужване“ АД и БДЖ работят по отстраняването на идентифицираните проблеми и поднасят извинение на своите клиенти за създаденото неудобство, посочват от компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Блокира системата на БДЖ за издаване на запазени места"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-27/", "text": "Тази събота и неделя: Ева Грийн: Киното е моята терапия Влюбена съм в естетиката на 30-те и 40-те години на миналия век – тогава дрехите са имали структура и са излъчвали класа.           Петер Юхас: Анекдоти за български писатели Най-добре печелещият писател беше Тодор Живков. Не е чудно, че е „писал“ повече от Толстой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " „Труд Уикенд“ – един вестник за два дни"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b4%d0%b5%d0%b9%d1%81%d1%82%d0%b2%d0%b0%d1%82-%d0%ba%d0%b0%d1%82%d0%be-%d1%86%d1%80%d1%83/", "text": "Следят за косвени връзки между дружествата Данъчните използват методи на ЦРУ, за да разкриват опити за укриване на налози. От Националната агенция за приходи са направили рисков профил на всеки данъкоплатец в страната – физическо лице и фирма, научи “Труд” от свои източници. Като при гражданите рисковият профил е за цялото домакинство, тъй като често парите идват от един член на семейството, но след това се харчат от всички. За определяне на рисковия профил на гражданите освен традиционните критерии дали са имали закъснение при плащането на налозите си и дали са подавали в срок данъчните си декларации за доходите извън работната заплата, от НАП са въвели и редица други критерии. Сред тях са например образование, възраст, пол и семейно положение. Аако ром без никакво образование е участник в няколко фирми рискът те да бъдат използвани за данъчни измами нараства значително. Всички критерии за определяне на рисковия профил обаче са строго пазена тайна. Чрез създадения рисков профил от НАП много по-лесно и по обективни критерии ще избират върху кои граждани и фирми да бъдат насочени проверките. Те използват не само методи, но и технически средства на ЦРУ. В приходната агенция имат софтуер, подобен на използваните в ЦРУ, който открива връзките между граждани и фирми, които погледнато на пръв поглед нямат нищо общо. За целта се използват косвени критерии за свързаност, като например дали няколко фирми са регистрирани на един и същи адрес, дали сключват сделки помежду си, дали са клиенти на едни и същи компании. Например, ако 50 фирми използват услугите на една счетоводна компания и в голяма част от тях са открити едни и същи нарушения, вероятността същият опит за укриване на налози да е използван и в някоя от останалите фирми е твърде голям. Чрез този софтуер се открива кой е свързващото звено при поредица от много сделки, които целят укриване или източване на ДДС. От НАП използват и специален софтуер за електронни ревизии. С негова помощ много бързо експертите откриват нарушенията в счетоводството на дадена компания. Като се пестят много часове човешки труд. Използването на този софтуер става по две направления. При първото софтуерът влиза в употреба, когато при проверка в търговец или заведение бъде открито някакво нарушение или при поискване на подробни данни за продажбите се оказва, че сървърите с информацията са в екзотични дестинации като Макао или на островната държава Филипини. В такива случаи цялата счетоводна информация на търговеца се копира на дискове и след това се анализира от софтуера на НАП. Второто направление за използване на софтуера е при стандартни проверки и ревизии. Просто дадена фирма дава на НАП дистанционен достъп до счетоводната си информация и софтуерът проверява дали има някакви нередности. За откриването на нередности се използват десетки критерии, които обаче са строго пазена тайна.   87 човека се занимават с електронни ревизии Електронните ревизии и проверки, които извършват експертите на НАП нарастват. През 2018 г. продължи работата за увеличаване дела на контролните производства, в които се използва специализиран софтуер за анализ на данни в електронен формат. Броят на специализираните екипи за електронни ревизии в Териториалните дирекции на НАП се увеличи на 19 с обща численост 87 човека, а общият брой на служителите, които в рамките на извършвания контрол над фирмите активно прилагат анализ на данни в електронен формат вече надхвърля 180. През 2018 г. са възложени общо 907 проверки и 413 ревизии, в които се използва специализираният софтуер, а броят на приключилите проверки и ревизии с използването му е съответно 698 и 318. Размерът на допълнително установените задължения с използването на софтуера е над 35,826 млн. лв.   Общуването е изцяло по мрежата  От НАП използват технологиите не само за по-бърз и ефективен контрол, а преди всичко за облекчаване на бизнеса и гражданите, за подобряване на комуникацията с приходната агенция. НАП предоставя много електронни услуги – подаване на данъчни и осигурителни декларации и документи, предоставяне на удостоверения и информация, плащане на данъци и осигурителни вноски и др. За година електронните услуги на НАП се ползват над 480 млн. пъти, което спестява на бизнеса и гражданите пряко над 300 млн. лв. административни разходи. Общуването на данъкоплатците с НАП може за става онлайн не само при подаване на данъчните декларации, а и в рамките на контролните действия. При ревизия доказателствата, които се изискват от фирмите, може да бъдат изпращани онлайн. Връчването на различните актове от страна на НАП също може за става по интернет.   Разкриха 30 млн. лв., укрити от онлайн търговци Завършиха 357 производства От НАП сериозно увеличиха проверките, които извършват на онлайн търговци, които не обявяват доходите си от продажби в интернет. През 2018 г. бяха възложени 595 ревизионни производства и 2178 проверки на електронни търговци. В резултат на приключилите през годината 357 ревизии са установени допълнително данъчни и осигурителни задължения в размер на над 27 млн. лв. Освен това в хода на ревизиите и проверките са направени доброволни корекции на подадени данъчни декларации като в бюджета са внесени допълнително 2,9 млн. лв. За да бъдат селектирани онлайн търговци за проверка, от НАП поискаха данни от куриерските фирми за направените доставки с наложен платеж. Когато се установи, че един гражданин или дружество редовно получава суми от куриерските компании за изпратени от него вещи с наложен платеж, явно извършва търговска дейност в интернет. При проверките се оказва, че търговци укриват обороти за десетки хиляди левове от продажби в мрежата.   През мобилния телефон участваме в лотарията на НАП Използваните от НАП технологии позволяват по-лесно участие в лотарията на приходната агенция с касови бележки. От НАП разработиха мобилното приложение, което позволява проверка дали дадена касова бележка е истинска. С него обаче може да става и регистрацията на касовите бележки за участие в лотарията на НАП с голяма награда 50 хил. лв. Проверката дали касовата бележка е фалшива става със сканиране на QR код, които поетапно до края на годината ще стане задължителен за всяка касова бележка. Мобилното приложение на НАП може да се изтегли през App Store за телефони с операционна система iOS или през Google Play – за Android устройства. Проверката става на 2 фази – първо се сканира QR кода, като приложението показва кодираните в него цена, дата, час и номер на касовата бележка. Клиентът може да сравни дали данните в хартиената бележка и мобилното приложение съвпадат. Ако данните съвпадат, потребителят може да направи справка чрез приложението дали касовата бележка е получена в НАП. Ако всичко с бележката е наред, приложението показва в зелено, че тя е получена в НАП. Ако бележката не е изпратена в НАП или има разминаване в данните, приложението дава възможност за подаване на сигнал по телефона.   Правят проверки, като поръчват стоки Можем да видим кой е легален В следващия месец от НАП ще активизират проверките на онлайн магазини. Предвижда се служители на приходната агенция да правят контролни покупки от е-магазини, за да проверят дали спазват данъчните изисквания, предупредиха от НАП. Анализ на ведомството сочи, че ежегодните щети за бюджета от невнесени данъци и осигуровки при онлайн търговията възлизат на около 170 млн. лв. Именно затова беше въведено задължение онлайн магазините да са регистрирани в НАП и да дават касови бележки на клиентите си. Като фискалните бонове може да бъдат и електронни и да се изпращат по мейл. Допълнителните изисквания важат за електронните търговци, които приемат картови плащания или наложен платеж при доставка на стоки с куриери. Това се отнася дори за ресторанти и хотели, които позволяват през сайт да бъде поръчана храна за вкъщи или да бъде резервирана и платена нощувка. Близо 15 000 електронни магазини са декларирани в НАП до крайния срок 29 юни, съобщиха от приходната агенция. Основната цел на промените беше онлайн търговците да излязат на светло и да плащат данъци върху оборота и печалбата си. Като допълнителен бонус обаче потребителите вече могат да проверят на сайта на НАП дали даден онлайн магазин или търговец, от когото купуват стоки или услуги, са регистрирани в приходната агенция. При онлайн магазините, които не са регистрирани, рискът дадена стока да бъде поръчана, но да не бъде доставена е по-голям. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Данъчните действат като ЦРУ\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%bd%d0%b5-%d0%b4%d0%b0%d0%b2%d0%b0-%d0%b7%d0%bd%d0%b0%d0%ba-%d0%bf%d0%be-%d0%b2%d1%8a%d0%bf%d1%80%d0%be%d1%81%d0%b0-%d1%81%d1%8a%d1%81-%d0%b7%d0%b0%d0%bf%d0%b0%d0%b7/", "text": "Генералният секретар на НАТО Йенс Столтенберг заяви, че Русия не дава никакъв знак за решаване на въпроса със запазването на договора за ракетите със среден обсег: „Не, ние не видяхме никакъв знак от страна на Русия, че има воля да започне да се придържа към договора за ракетите със среден обсег. Проблемът е, че има нови ядрени оръжия със среден обсег и категорично нарушаване на договора. Ракетите бяха усъвършенствани и разгърнати през последните години, а Русия не даде никакъв знак, че иска да ги оттегли или унищожи“. След края на срещата на комитета НАТО-Русия Столтенберг припомни, че до приключването на договора има 4 седмици и заяви, че при добра воля Русия може да го спаси: „Възможно е това да се направи за много кратък период. През 1987-а година Русия успя да унищожи крилатите си ракети със среден обсег в рамките на няколко седмици. Така че и сега е възможно – ако имат воля, могат да започнат да спазват договора и да го спасят. И могат да го направят за две седмици, защото са го правили и преди“. Съединените щати започнаха да се изтеглят от договора за ракетите със среден обсег, като процедурата трябва да приключи до 2-ри август, информира БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Русия не дава знак по въпроса със запазването на договора за ракетите със среден обсег, заяви Столтенберг"}
{"url": "https://trud.bg/%d0%bf%d0%bb%d0%be%d1%89%d0%b0%d0%b4%d1%8a%d1%82-%d0%bf%d1%80%d0%b5%d0%b4-%d0%bd%d0%be%d1%82%d1%80-%d0%b4%d0%b0%d0%bc-%d0%be%d1%89%d0%b5-%d0%b5-%d0%b7%d0%b0%d1%82%d0%b2%d0%be%d1%80%d0%b5%d0%bd/", "text": "Площадът пред парижката катедрала „Нотр Дам“ продължава да е затворен заради продължаващото наличие на оловен прах в района, според съобщение от днес на френските власти. Почти три месеца след пожара, който опустоши катедралата, изследвания показват, че мерките за изчистване на въздуха около сградата все още не са дали желания резултат. Площадът бе затворен веднага след пожара. Сега ще бъдат предприети нови мерки. Голямо количество олово е използвано при построяването на покрива на катедралата и островърхата кула на Нотр Дам, които изгоряха при пожара. Вследствие на огъня оловото се разтопи. Според властите проби на въздуха в района показват, че наличието на олово в жилищните сгради около катедралата сега е в рамките на допустимите норми, но при други изследвания на площада спорадично са били засичани високи нива на оловен прах. Френският информационен сайт „Медиапар“ съобщи по-рано, че количеството олово във въздуха в района на катедралата е сто пъти по-високо от допустимите норми и обвини френските власти, че крият истината за проблема. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Площадът пред „Нотр Дам“ още е затворен заради оловен прах"}
{"url": "https://trud.bg/%d0%b1%d1%83%d1%84%d0%be%d0%bd-%d0%b2%d0%b7%d0%b8%d0%bc%d0%b0-%e2%84%9677-%d0%be%d1%82%d0%ba%d0%b0%d0%b7%d0%b0-%d0%bb%d0%b5%d0%bd%d1%82%d0%b0%d1%82%d0%b0/", "text": "Джанлуиджи Буфон официално се завърна у дома. Стражът подписа с „Ювентус“, а през новия сезон се очаква да вземе №77.  „Този номер ми донесе късмет в „Парма“ в началото на моята кариера и аз наистина го харесвам – призна доскорошният вратар на ПСЖ. – Благодаря на Шчесни, че ми предложи №1 и на Джорджо Киелини, който иска да ми даде лентата. Не съм дошъл да взимам нещо от някого.“  На въпрос какво мисли за Кристиано Роналдо и новият наставник Маурицио Сари, 41-годишният футболист призна: „Невероятно е, че ще бъда съотборник с него. В ПСЖ играх с шампиони като Неймар и Килиан Мбапе, а сега благодаря на „Юве“, че ми дава възможност да съм в един отбор с Кристиано. Относно Сари, вече разговарях с него и ми направи отлично впечатление.“", "date": "2019.07.05", "title": " Буфон взима №77, отказа лентата"}
{"url": "https://trud.bg/%d1%87%d0%b8%d0%ba%d0%be-%d1%81%d1%80%d0%b5%d1%89%d1%83-%d0%bd%d0%b0%d1%87%d0%ba%d0%be-%d0%b2-%d0%ba%d0%be%d0%bc%d0%b0%d1%82%d0%b5%d0%b2%d0%be/", "text": "Две от най-големите легенди на българския футбол отново ще излязат на терена, макар и индиректно. На екипа на „Ботев“ (Пд) през новия сезон ще грее лика на клубната икона Динко Дерменджиев-Чико. Новите фланелки ще бъдат представени в събота в контрола срещу „Локомотив“ (Сф). Интересното е, че на третия екип на „железничарите“ е изобразен Атанас Михайлов-Начко. Вчера славният футболист трябваше да навърши 70 години. Именно по този повод от клуба пуснаха виненочервена фланелка за новия сезон, посветена на своя рекордьор по мачове и голове. Много е вероятно „червено-черните“ да играят именно с този екип срещу „канарчетата“, както бе и в предишните контроли досега. Мачът е от 18.30 часа на „Коматево“.", "date": "2019.07.05", "title": " Чико срещу Начко в „Коматево“"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%b4%d0%b0%d0%b4%d0%b5-%d1%83%d1%80%d0%be%d0%ba-%d0%bd%d0%b0-%d0%ba%d0%b8%d1%80%d0%b8%d0%be%d1%81/", "text": "Ник Кириос спечели няколко легитимни, но излизащи извън фейрплея точки в мача с Рафаел Надал, но испанецът в крайна сметка стигна до победата – 6:3, 3:6, 7:6 (5), 7:6 (3) в най-очаквания мач от втория кръг на „Уимбълдън“. Австралийският скандалджия правеше асове с леки сервиси отдолу, докто Матадора чакаше топката метри зад линията, а върхът беше умишлено насочена към тялото на Рафа топка. Но Надал се опази от нея с ракетата, въпреки че това му струва разиграването.  „Няма защо да му се извинявам, колко пари има той в банковата сметка – заяде се Кириос след мача. – Ще отнесе една топка в гърдите.“  Двукратният шампион не се поддаде на нито една от провокациите и запази джентълменско поведение като дори изчака съперника, за да напуснат заедно корта.  „Той е сред най-талантливите, но за да си шампион са нужни и други неща – заяви Надал. – Най-важна е любовта към тениса, без нея не можеш да постигнеш нищо.“  Серина Уилямс пък трябваше да мине през още трудности, за да си осигури място в третия кръг на женската схема. Американката обърна с 2:6, 6:2, 6:4 квалификантката Кая Юван (Словения).", "date": "2019.07.05", "title": " Надал даде урок на Кириос"}
{"url": "https://trud.bg/%d0%be%d0%b1%d1%89%d0%be-224-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d0%b8-%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%be%d1%82/", "text": "Кметът на Община Габрово Таня Христова и зам.-министърът на труда и социалната политика и ръководител на Управляващия орган на ОПРЧР /Оперативна програма „Развитие на човешките ресурси“/ Зорница Русинова подписаха договор за предоставяне на услугата „Патронажна грижа“ за възрастни хора над 65 г. в невъзможност от самообслужване и хора с увреждания. За реализирането на проекта ще бъдат предоставени близо 532 хил. лв. от ОПРЧР. Услугата ще бъде предоставяна на 224 потребители. Основната цел на проекта е да се подобри качеството на живот на възрастните хора и хората с увреждания чрез предоставянето на специфични социално-здравни услуги, съобразени с техните потребности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Общо 224 възрастни и хора с увреждания от община Габрово с патронажна грижа\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d0%b5%d0%b2%d0%b0-%d0%be%d0%b6%d1%8a%d0%bd%d0%b0%d1%82%d0%b8-%d0%bd%d0%b0%d0%b4-22-%d0%be%d1%82-%d0%b7%d0%b0%d1%81%d0%b5%d1%82/", "text": "Към момента са ожънати над 22 % от засетите площи с пшеница, които са 11 315 991 дка. Средните добиви възлизат на 537 кг/дка. Това заяви министърът на земеделието, храните и горите Десислава Танева по време на откриване на жътвената кампания на пшеница в землището на село Вирове, община Монтана, съобщават от Министерството на земеделието, храните и горите. Тя посочи, че по последни прогнозни данни, произведеното количество пшеница ще бъде  около 5.6 млн. тона. Десислава Танева уточни, че се очаква добра година при добива на зърнени суровини, тъй като показателите са високи за началото на жътвата. Реколтираните площи с ечемик до момента са над 70%, а очакваният добив е 500 хил. тона. Тя припомни, че най-важният път в момента, които трябва да бъде извървян в сектор „Земеделие“, е процесът на програмиране на новата Обща селскостопанска политика (ОСП). „Надявам се, че ще намерим добри решения с всички от бранша, защото диалогът е най-верният подход“, каза още министър Танева. По думите й, успехът на земеделците е успех за държавата и хората. Председателят на Националната асоциация на зърнопроизводителите (НАЗ) Костадин Костадинов пожела спорна жътва и добро качество на прибраната реколта. „За нас е чест, че произвеждаме основната суровина за хляба“, каза още той. На събитието присъстваха народният представител Ирена Димова и Веселка Василева, председател на Регионалния съюз на зърнопроизводителите в Монтана, който е домакин на тазгодишната официална церемония по откриване на жътвата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Министър Танева: Ожънати над 22 % от засетите площи с пшеница у нас"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d1%81%d1%80%d0%b5%d1%89%d0%bd%d0%b0-%d1%81%d1%82%d0%be%d1%82%d0%b8%d1%86%d0%b8-%d0%b4%d0%b5%d1%86%d0%b0-%d0%be%d1%82/", "text": "Официално стартира в Държавно лично отборно първенство по плуване „Деца“ в Благоевград. В турнира участват около 500 деца от клубове от цялата страна. Спортното събитие се провежда в закрития плувен басейн в спортен комплекс „Пирин“. Специално за откриване в Благоевград пристигна Димитър Бобев, генерален секретар на Българската федерация по плувни спортове. Държавното лично отборно първенство за деца е едно от състезанията от висок ранг, които се провеждат в Благоевград.  Плувният басейн бе открит в края на 2015 година, в резултат на целенасочената политика, водена от кмета на община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.05", "title": " Благоевград посрещна стотици деца от цялата страна за Държавно лично отборно първенство по плуване"}
