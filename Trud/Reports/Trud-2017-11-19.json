{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b2-%d0%b5%d0%b2%d1%80%d0%be%d0%bf%d0%b0-%d0%bf%d0%b5%d1%80%d0%bd%d0%b8%d1%88%d0%ba%d0%b8%d1%8f-%d0%ba%d0%b8%d0%bb%d1%8a%d1%80-%d1%86%d0%b2%d0%b5/", "text": "С Европейска заповед за арест ще се издирва 31-годишният Цветан Иванов, който е заподозрян за разстрела на Роберт Величков в Перник. Разследващите смятат, че след екзекуцията килърът е избягал през сръбската граница и в момента е в страна от ЕС. Дилърът бе показно разстрелян на 15 ноември до кафене „Малибу” в града. Убийството е извършено по хулигански подбуди, а не заради разпределение на наркопазара в района, съобщи на пресконференция в Перник главният секретар на МВР Младен Маринов. Във фаталната вечер убиецът и вyйчo мy игpaли xaзapт в пepнишкo кaзинo. Двaмaтa зaгyбили 2000 лв. Излeзли пияни oт кaзинoтo и ce cпpeчкaли c Poбepт и пpиятeля мy. Афектирани от свадата, двамата отишли дo дoмa нa Цвeтaн. От там взели незаконния пистолет и тръгнали да търсят дилъра, за да се саморазправят с него. Открили Величков в paйoнa нa кaфeнe „Maлибy“ заедно с негов приятел – Сашо Печения. Цветан Иванов извадил пистолета и нaдyпчил Poбepт c 5 кypшyмa, кaтo eдин oт изcтpeлитe бил кoнтpoлeн, oбяcни Младен Маринов. Килърите пpecлeдвaли и лeчeния, успели да го спипат в уличките и го пребили. Той разказал, че нaпaдaтeлитe били c мacки. До момента показания пред съдия са дали трима свидетели. Cлeд разстрела килърът избягaл. Разследващите са установили, че Цветан Иванов e роден в Плевен, но живял в миньорския град. Той не е криминално проявен, но пpeди гoдини опитал да се самоубие. Бил е агресивен и злоупотребявал с алкохол. Сутринта пoлицията пpeтъpси района около пapкингa нa бoлницaтa в Пepник. Местни медии съобщават, че криминалистите са търсили оръжието, което Цветан изхвърлил след стрелбата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Издирват в Европа пернишкия килър Цветан Иванов (обзор)\t\t\t"}
{"url": "https://trud.bg/%d0%bc%d0%b8%d0%bb%d0%b8%d0%be%d0%bd-%d0%b4%d0%be%d0%bb%d0%b0%d1%80%d0%b0-%d0%b8-%d1%82%d1%80%d0%b5%d1%82%d0%be-%d0%bc%d1%8f%d1%81%d1%82%d0%be-%d0%b2-%d1%81%d0%b2%d0%b5%d1%82%d0%b0-%d0%b7%d0%b0-%d0%b3/", "text": "Григор Димитров постигна най-големия успех в кариерата си на АТП финалите в Лондон. При дебютното си участие в заключителния турнир за сезона родният тенис ас стигна финал след тежък мач с „кошмара“ Джак Сок. Американецът е сред най-неудобните съперници за Григор в мъжкия тур – досега нашият имаше едва една победа в четирите си двубоя със Сок. В полуфинала обаче хасковлията доказа на дело думите си, че вече умее да печели мачове дори когато не му върви. Димитров сякаш не се беше прибирал в съблекалнята след предишните разгромни победи над белгиеца Давид Гофен и испанеца Пабло Кареньо Буста в груповата фаза. От самото начало той наложи вихрено темпо и Сок успя да се събуди едва при 0:3 и точка за втори пробив. Тогава за Григор настъпиха трудни моменти. Сервисът му не влизаше и отчаяният американец успя да вкара достатъчно от мощните си удари, за да обърне сета. „Началото бе страхотно, но след това той навлезе в корта и аз го оставих да играе играта си – разказа след мача Димитров. – Но понякога човек трябва да победи вътрешните си демони, спомените си от предишните срещи с един съперник, за да успее да вземе реванш.“ Българинът направи точно това. Отговорът беше унищожителен – сет на нула само за 22 минути и десетки развети български знамена в зала „02“. Григор като с някаква магия стана отново същият играч, който започна мача, а от неуверените удари в края на първата част нямаше и помен. „Вторият сет беше едностранен, играх много добре – призна Димитров. – За него няма какво повече да кажа. В третия сет пък трябваше да намеря малките пукнатини в играта му, за да го пробия.“ Но българинът първо трябваше да запуши дупките в собствения си сервис. Още в първия гейм Григор спаси точка за пробив, а Сок видимо се изнерви от пропуснатия шанс. Така се стигна до 8-ия гейм, когато психиката провали американеца. Той допусна две двойни грешки, после спаси първия скрит „мачбол“, но Димитров се възползва от втория. Беше ред българинът да показва характер – пропусна общо 3  мачбола и спаси два шанса за обратен пробив за Сок преди да сложи точки на двубоя. „Сега вече мисля за тренировката в неделя – заяви Григор. – Защо я правя? За да печеля мачовете, дори когато не играя добре. Българинът се изкачва на третото място в световната ранглиста. Класирането за финала му донесе 1,158 милиона долара от наградния фонд. С тях парите, заработени само от турнири вече са общо $11 700 000. А успех във финала снощи гарантираше още $1,2 млн.", "date": "2017.11.19", "title": " Милион долара и трето място в света за Григор"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82-2018-%d0%b5-%d0%bd%d0%b0%d0%b9-%d0%b4%d0%be%d0%b1%d1%8a%d1%80-%d0%be%d1%82-10-%d0%b3%d0%be%d0%b4%d0%b8%d0%bd%d0%b8-%d0%bd%d0%b0%d1%81%d0%b0%d0%bc/", "text": "През 2018 година БВП ще достигне рекордните 106 млрд. лева и мога да кажа, че Бюджет 2018 ще е най-добрият бюджет от началото на Кризата досега. Това заяви председателят на парламентарната комисия по бюджет и финанси и народен Менда Стоянова. Тя представи лекция на тема “Бюджет и бюджетни политики 2018 г. и перспективи за Еврозоната” в рамките на Националния форум на Предприемачи ГЕРБ, който се проведе през уикенда в Боровец. “През 2014 година, когато правителството на Орешарски беше на власт, държавата се върна скорострелно назад и натрупа огромен дефицит от 4 %, който превишава всякакви европейски критерии и икономически разум”, припомни пред представителите на бизнеса Менда Стоянова. “Всяка година намаляваме дефицита, така че през 2020 година да сме на баланс нула – колкото са приходите, толкова да са и разходите, което е нормално. В момента сме на трето място в Европа като страна с най-нисък дълг. Безработицата падна до изключително ниски нива. В момента тя е 6.5 на сто, като догодина се предвижда спадът да продължи до 6.2 процента. Щом имаме повече приходи, можем да си позволим и повече разходи. Затова в Бюджет 2018 залагаме с 2.5 милиарда лева повече разходи в сравнение с тази година”, подчерта още тя. Менда Стоянова припомни, че правителството е избрало за свой най-важен приоритет образованието: “Точно там е насочен и най-големият дял от допълнителните разходи, който да доведе не само да увеличаване на учителските заплати, но и до сериозно повишаване качеството на образованието”. По време на форума бе подчертано, че Предприемачи ГЕРБ е една от най-добре развитите политически организации на малки и средни предприятия в ЕС. Организацията е давана за пример откъм активност и мащаб от най-голямата бизнес-политическа асоциация на малки и средни предприятия в Европа с над 500 000 членуващи фирми. Участие в семинара взеха над 200 представители на бизнеса, министри, народни представители и евродепутати от ГЕРБ.", "date": "2017.11.19", "title": " Бюджет 2018 е най-добър от 10 години насам\t\t\t"}
{"url": "https://trud.bg/%d0%b3%d1%8a%d0%bb%d1%8a%d0%b1%d0%b8%d0%bd%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b4%d0%b5%d1%80%d0%b1%d0%b8/", "text": "„Дженоа“ спечели с 1:0 гостуването си на „Кротоне“ в българското дерби от 13 кръг на Серия А.  Ннационалите Андрей Гълъбинов и Александър Тонев взеха участие, но в ролята на резерви. Нападателят пръв се появи на терена в 61-ата минута, а 10 по-късно и бившият играч на ЦСКА влезе в игра.  С успеха „Дженоа“ се изкачи над зоната на изпадащите и вече има 9 точки, с 3 по-малко от тима на Тонев.  Истински кошмар преживя шампионът „Ювентус“. Тимът на наставника Масимилиано Алегри загуби с 2:3 гостуването си на „Сампдория“. Заради болезненото отпадане на Италия за мондиала участие в срещата не взе стражът Джанлуиджи Буфон. До 90-ата минута резултатът дори бе 3:0 за домакините, но късни голове на Гонзало Игуаин и Паоло Дибала направиха поражението малко по-безболезнено.  В другите срещи: „Беневенто“ – „Сасуоло“ 1:2, СПАЛ – „Фиорентина“ 1:1, „Торино“ – „Киево“ 1:1, „Удинезе“ – „Каляри“ 0:1. От събота „Наполи“ – „Милан“ 2:1 и „Рома“ – „Лацио“ 2:1.", "date": "2017.11.19", "title": " Гълъбинов спечели българското дерби"}
{"url": "https://trud.bg/%d0%b8%d0%bc%d0%b0-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bd%d0%b0%d1%80%d0%ba%d0%be/", "text": "Показното   на 25-годишният Роберт Величков до кафене „Малибу” в града Перник е било извършено по хулигански подбуди, заяви говорителят на главния прокурор Румяна Арнаудова, предаде  . Полицията смята, че убиецът е 31-годишният Цветан Иванов. В деня на убийството обаче той избягал от България през Сърбия и сега според разследващите е в страна от ЕС, така че ще бъде обявен за издирване с европейска заповед за арест. Иванов е от Плевен, но е живял в Перник без официална регистрация. За него се знае, че е правил опит за самоубийството, бил е агресивен, злоупотребявал с алкохол. Преди убийството е загубил пари в казино. В нощта на убийството си разменили обидни реплики с Величков, след което Иванов отишъл до дома си, взел незаконен пистолет, върнал се и убил мъжа, с когото се скарал. Отхвърлена е версията за преразпределяне на наркопазара, заяви Арнаудова.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Има заподозрян за убийството на наркодилъра в Перник, но е избягал от България\t\t\t"}
{"url": "https://trud.bg/%d1%81%d0%bd%d1%8f%d0%b3-%d0%b8-%d1%81%d1%82%d1%83%d0%b4-%d1%83%d1%82%d1%80%d0%b5-%d0%b7%d0%b0%d1%82%d0%be%d0%bf%d0%bb%d1%8f%d0%bd%d0%b5-%d0%be%d1%82-%d1%81%d1%80%d1%8f%d0%b4%d0%b0/", "text": "Рязкото захлаждане утре ще продължи и над цялата страна ще превалят значителни количества валежи. На много места те ще преминат в сняг и в края на деня за кратко ще се натрупа снежна покривка. „В понеделник ще има чувствително увеличение на валежите и те ще са около 30-40 литра на квадратен метър за денонощие. Студеният вятър ще се усили и в източните райони ще е около 50-55 км/ч, но там все още ще превалява дъжд. Валежите от сняг ще са в западните и централните райони на страната”, каза пред „Труд” синоптикът от ТВ-МЕТ Петър Янков. По думите му обаче зимата ще покаже своя дъх за кратко, защото от сряда ще започне чувствително захлаждане. „Във вторник силният северозападен вятър ще прогони облаците на изток. Денят ще започне с облаци и валежи, които още преди обяд почти навсякъде ще спрат, но ще остане доста студено. От сряда започва плавно повишение на температурите. В четвъртък и петък южните ветрове ще повишат температурите до 18-20 градуса в най-топлите части на страната”, посочи синоптикът Петър Янков. Той каза още, че следващият валежен период се очаква след 26-27 ноември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Сняг и студ утре, затопляне от сряда\t\t\t"}
{"url": "https://trud.bg/%d0%b4%d0%b2%d0%b5-%d1%81%d1%82%d0%b0%d1%80%d0%b8%d1%86%d0%b8-%d0%b4%d0%b0%d0%bb%d0%b8-15-%d1%85%d0%b8%d0%bb-%d0%bb%d0%b5%d0%b2%d0%b0-%d0%bd%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc/", "text": "Мним полицай получи ефективна присъда от 8 месеца затвор при съкратеното съдебно следствие за това, че е участвал като куриер в схема за телефонна измама. Пострадалите са две възрастни жени на 81 и 78 години, които дали накитите си, парите на близки и изтеглили всичките си спестявания общо за над 14 500 лева. Наказанието на Н.В., наложено от Районния съд в Сливен, влезе в сила – съобщиха от съдебната палата. Н.В. бил със средно образование, неженен, безработен. Имал нужда от пари. В края на м.г. негов познат го уредил да започне работа като куриер. Работодателят му се обадил и заръчал да си купи СИМ-карта от специално посочен магазин в Пазарджик, за да я ползва единствено и само по работа. Така и станало. На 8 декември трябвало да отиде в Сливен. Престъпниците го накарали да си купи навигация, като по-късно щели да му възстановят разходите. В уречения ден той паркирал колата си „Ауди А3” зад МОЛ-овете в центъра на града. През това време измамниците задействала схемата „Помогни на МВР да залови опасни телефонни измамници”. Първата им жертва била 81-годишната старица.  Накарали я да сложи в буркан наличните вкъщи пари и ценности. Тя натъпкала 800-те лева спестявания, сложила златен синджир от 20 грама и още едно позлатено колие. Под натиска на псевдо-криминалистите, се сетила, че внукът й има 650 лева и 11 евро на монети. Добавила и тях и по дадените й указания, сложила буркана в хладилника. След тази гавра, я накарали да хвърли парите и златото през терасата. Там мнимият полицай Н.В. вече чакал и взел вързопа. През това време измамниците продължавали да държат на телефона жертвата си. Заставили я да отиде до банката, да изтегли парите по сметката си, да опише с какво е облечена и да чака с пачките на пейка в района. Тя изпълнила всичко. Под пейка в Попската градина в центъра на Сливен оставила торбата с 2 750 лева. Мнимото ченге Н.В. взело парите. За себе си заделил 170 лева, както му наредил непознатият работодател по телефона. Още същия ден в капана паднала и 78-годишна пенсионерка от града. Действията се развили по сходен начин. Тя се опитала да прекъсне връзката с измамниците, но била заплашена, че ще й отрежат ушите. Изплашила се. Изтеглила всичките си 9 380,28 лева от банка. И до пейка, също в центъра на Сливен, ги оставила. От там Н.В. ги взел, заделил за себе си „възнаграждение” от 500 лева. Потеглил с автомобила си. Оставил сумите на две различни места по автомагистрала „Тракия”. Автомобилът му е бил засечен и проследен, използвани са и записи от охранителните видеокамери в центъра на Сливен.  Освен, че получи ефективна присъда зад решетките, „мулето” в измамническата схема ще трябва да възстанови до стотинка заедно с лихвите парите на втората пострадала. Отделно ще трябва да плати 550 лева за съдебна такса и разноски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Две старици дали 15 хил. лева на ало-измамници\t\t\t"}
{"url": "https://trud.bg/%d0%b5-%d1%83%d1%87%d0%b5%d0%b1%d0%bd%d0%b8%d1%86%d0%b8-%d0%b7%d0%b0-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5-%d1%85%d0%b0%d1%80%d1%82%d0%b8%d0%b5%d0%bd%d0%b8-%d0%b7%d0%b0-%d0%b4%d0%b5/", "text": "В СОУ “Иван Вазов” в град Своге учителите са преминали необходимото обучение за работа с електронни учебници и голяма част от тях ги използват в часовете. “Започнахме с електронни учебници преди 3 години”, разказа пред “Труд” Емилия Савова, учителка в началния етап. “Учебниците са разработени във вид на диск. Чрез мултимедията го отваряш на дъската. Децата са с хартиени учебници и едновременно гледат на дъската копие на учебника, който е пред тях. В електронните учебници има прозорчета, водещи към допълнителен материал за дадения урок. А това е помощ за учители и ученици в процеса на работа.”, обясни Мая Андрова, също преподавател в СОУ “Иван Вазов”. Андрова даде за пример електронните учебници по музика. “От допълнителните прозорчета може да се отвори и да се прочете за композитора или нещо, свързано със самото музикално произведение. Разширяват се познанията на детето по дадения урок”. Илюстрация на работа с електронен учебник направи Емилия Савова в час по музика. От електронния учебник тя пусна на децата няколко фолклорни песни. Електронните учебниците са подходящи за всички предмети – математика, български език, музика, история. Полезни са, защото дават много бърза информация, коментира още Мая Андрова. В учебниците по история, например, има нещо като възстановка на битки в 3D формат, направено под формата на филмче. Това харесва повече на децата – от една страна, защото е свързано със съвременните технологии, от друга, защото децата обичат нещо, което им се представя като приказка, особено по-малките, каза зам.-директорът на СОУ “Иван Вазов” Ренета Иванова. По думите й това създава впечатление у децата, че са в кино, на 3D филм. Ако детето не запомни нещо от учебния материал, то запомня нещо от приказката, все нещо остава в съзнанието му, каза още тя. Според Румяна Пеева обаче няма как електронните учебници да изместят хартиените.  Най-важното е децата да бъдат ограмотени, особено в началния етап. А това може да се постигне само с хартиените учебници, коментира още Румяна Пеева. Децата са консуматори. Те чакат някой да им разкаже материала, да им го покаже. Така обаче те не се ограмотяват. Друго е да се прочете, за да види как се изписва думата, каза още зам.-директорът Ренета Иванова. Проблемът с тежките раници може да бъде решен по друг начин – например дистанционно обучение, като студентите. На практика обаче и това е неосъществимо. Защото така детето губи възможността за социално общуване и развитие, заяви Емилия Савова. Според учителките, за да е реалистично електронните учебници да изместят хартиените, трябва да има цялостна промяна в образователната система. Ако всеки ученик получи електронен учебник, и съответно техническото устройство, с което да работи, тогава би могло донякъде да се реши проблемът с тежките раници. Но в такива условия и материята трябва да е различна, заключиха учителките. “Няма страна в ЕС, в която обучението да е само с електронни учебници”, обясни министърът на образованието Красимир Вълчев в края на октомври по време на форума “Innowave 2017 Business and Startup Conference” във Варна. По думите на образователния министър дигитализацията на учебния процес е неизбежна. Въпреки това обаче едва тази година по новите учебни програми са одобрени проекти на учебници и учебни комплекти като печатни издания и печатни издания с електронни варианти за I, II, V, VI и VIII клас, както и за чужд език за постигане на ниво от Общата европейска езикова рамка (ОЕЕР). По някои учебни предмети са одобрени печатни издания с електронен вариант, а по други – само печатни издания, тъй като издателствата не са внесли за оценяване електронен вариант, обясниха от МОН пред “Труд”. Електронните варианти на учебниците, които са утвърдени до момента, се предоставят безвъзмездно на учителите под формата на компактдиск, а те сами преценяват дали да го използват в час. Няма регламент в кои часове и колко пъти могат да се използват Е-учебниците. Те имат същото съдържание като хартиените пособия, с тази разлика, че в тях има и триизмерни анимации, интерактивни упражнения, забавни и логически игри, видеофилми и аудиозаписи, които представят илюстративно теорията на учениците. Това става посредством мултимедия, монтирана в класната стая.  За да използват максимално ефективно електронните учебници, учителите се обучават на иновативни методи на преподаване и работа с електронни устройства. По думите на образователния министър над 45% от училищата имат свободен интернет, който покрива до 85% от класните стаи. Там учениците могат да следят уроците си по електронни учебници.   Министерството на образованието и науката предоставя безплатно на учениците от I до VII клас печатните издания на познавателни книжки, учебници и учебни комплекти. Всеки ученик обаче може да си закупи електронните варианти на учебниците от издателствата по свое желание или по желание на училището, обясниха от МОН пред “Труд”. В момента образователното министерство работи по създаването на електронен портал с учебно съдържание, в който се предвижда да бъдат публикувани електронни учебници и помагала по новите учебни програми, а учениците да могат да ги използват безплатно, съобщи по-рано образователният министър.", "date": "2017.11.19", "title": " Е-учебници за учителите, хартиени за децата\t\t\t"}
{"url": "https://trud.bg/%d1%87%d1%83%d1%82%d0%be%d0%b2%d0%bd%d0%b0-%d0%b3%d0%bb%d1%83%d0%bf%d0%be%d1%81%d1%82-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d1%80%d0%b5%d1%89%d1%83-%d0%bf%d0%be%d1%81%d0%bb/", "text": "„Левски“ изигра най-слабия си мач в ерата „Делио Роси“. „Сините“ не успяха да победят последния в класирането „Витоша“ (Бистрица), тим без успех от началото на сезона, завършвайки 0:0 пред празните трибуни на стадион „Васил Левски“. По този начин на „Герена“ пропуснаха да се възползват от грешната стъпка на ЦСКА, направил ден по-рано 1:1 с „Ботев“ (Пловдив).  Агонията на „Левски“ пред противниковата врата стигна до там, че Жорди Гомес не успя да реализира съмнителна дузпа в самия край на първата част. Тогава Антонио Вутов бе фаулиран от играч на „тигрите“, но последвалото изпълнение на испанеца бе парирано от Михаил Иванов, пазил за кратко за 26-кратните шампиони през сезон 2013-14.  Пореден безличен мач за „сините“ направи нападателят Сержиу Буш, чийто последен гол бе преди 87 дни.  В 78-ата минута неговият съотборник Холмар Ейолфсон удари без топка Стефан Георгиев от „Витоша“, но изненадващо главният рефер Георги Давидов отсъди фаул за „Левски“.  Звучната издънка отдалечи тимът на Роси на 10 точки от лидера „Лудогорец“.", "date": "2017.11.19", "title": " Чутовна глупост на „Левски“ срещу последния"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-78/", "text": "Това беше решено след извънредна среща на премиера Бойко Борисов с министри и шефове на службите за пътен контрол. Главният секретар на МВР: Ако искате да стигнете навреме – не нарушавайте правилника!       Общата тръжна цена е 4 млн. лв. Най-апетитният и най-скъп е бивш складов район на войската в Русе.           Брюксел очаква БВП на страната да се увеличи с 3,9% и 3,8% през 2017 и 2018 г. – анализ на финансиста Димитър Чобанов.         Всеки лев, който не е внесен в бюджета, е откраднат от бюджета, казва Емил Димитров-Ревизоро, шеф на комисията за борба със сивата икономика в Народното събрание, в интервю за „Труд“.             Надявам се Радев да не следва примера на Плевнелиев и да посети Македония. Ако нещо ме радва напоследък, това е видимата комуникация между Борисов и Заев – анализ на Костадин Филипов.             Британският премиер посвети годишната си външнополитическа реч на вредителството на Путин, вместо на истинските си проблеми – коментар на Валентин Хаджийски.       Силует на новия председател на Народното събрание Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Вижте акцентите в броя на вестник „Труд“ в понеделник, 20 ноември 2017"}
{"url": "https://trud.bg/%d0%ba%d0%b0%d1%82-%d0%b2%d0%be%d0%b4%d0%b8-%d0%b7%d0%b0-%d0%b0%d0%ba%d1%82-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8%d1%82%d0%b5-%d0%b4%d0%be-%d1%80%d0%b0%d0%b9%d0%be%d0%bd%d0%bd/", "text": "Водачите, които извършат тежко пътно нарушение, да бъдат извеждани от автомобилния поток и наказвани в най-близкото районно управление на полицията. Такава заповед е издал днес главният секретар на МВР Младен Маринов. Той самият я обяви след извънредната среща при премиера Бойко Борисов с министри и представител на институции заради серията тежки катастрофи от последните дни. „Призивът ми е, ако искате да стигнете навреме, не нарушавайте правилника. В противен случай ще е необходимо да посетите районното управление, което е в този участък, а в извън населените места то може да не е съвсем наблизо”, каза още Маринов. От КАТ не уточниха официално за кои тежки нарушения се отнася заповедта на главния секретар, но „Труд” научи, че става дума за такива, които създават риск от катастрофа. Например – движение в аварийната лента или насрещното платно на магистрала или двупосочен път, минаване на червен светофар, неспазване предимство на пешеходна пътека и др. На нарушителя няма да бъде съставян акт на пътя или улицата, а той ще бъде ескортиран от полицейски патрули до РПУ-то, където ще му се налага наказанието и ще изгуби 2-3 часа. Той няма да бъде задържан за 24 часа по Закона за МВР, каквато мярка се прилага и в момента за пияни, дрогирани или без книжка. Премиерът Бойко Борисов свика съвещание заради катастрофи от последните дни. В петък микробус с незрящи от Перник се удари челно в камион край ловешкото село Микре и загинаха 9 души. Други осем жертви имаше в събота при още инциденти по шосетата в страната. Пред Борисов представителите на МВР, транпортното и регионалното министерство, АПИ и службите за пътен контрол са представили мерки, които подготвят от няколко месеца. „Премиерът ни каза да действаме демократично и по закон. Нарушителите какво – няма да ги застрелваме, нали?”, коментира МВР шефът Валентин Радев. Строителният министър Николай Нанков съобщи, че догодина ще се строят 9 км от магистрала „Хемус” от Ябланица до Боаза и ще минат процедурите за още 50 км до разклона за Ловеч и Плевен, за да започне строителството през 2019 г. Нанков добави, че с въвеждането на тол системата догодина ще има възможност да се засича средната скорост на автомобилите от пункт до пункт, както е в Сърбия. По думите му така ще се даде още „добавена стойност” на тол системата, с чиито данни ще се налагат глоби на нарушителите.   Видеорегистратори да бъдат монтирани във всички превозни средства, които извършват обществен транспорт. Това обяви транспортният министър Ивайло Московски като една от мерките след извънредното заседание при премиера. С промени в законодателството снимащите устройства ще бъдат въведени до няколко месеца. „Те ще са едни своеобразни „черни кутии”, които заснемат извън превозното средство и ще помогнат на МВР при установяване на причините за катастрофи”, посочи министър Московски. Според него вече някои превозвачи сами слагат видеорегистратори, за да следят шофьорите си. Друга от мерките ще задължи автобусите, без тези от градския транспорт, да бъдат оборудвани с колани за пътниците. Сега има такова изискване, но само ако коланите са поставени фабрично на седалките. „В бъдеще ще определим един от евростандартите, чиито технически характеристики следва да бъдат спазвани”, добави Московски. До седмица в Народното събрание ще бъде внесен закон, който въвежда регистрационен режим за автосервизите и автоморгите. Такъв проект е имало в два предишни парламента, но до гласуване не се е стигало. Премиерът Бойко Борисов е посъветвал Московски да го внесе пак.   България заема първо място в Европейския съюз по брой на жертви при пътно-транспортни произшествия през 2016 г. с 99 загинали на 1 млн. население. Това сочат данни на Евростат, публикувани по повод Световния ден в памет на жертвите от катастрофи. След нас се нареждат Румъния (97), Латвия (80), Полша (80) и Гърция (75). В противоположния край на скалата на първо място е Швеция, следвана от Великобритания и Холандия. 588 души са загинали от началото на тази година у нас и се очаква броят им да е с около 10 % по-нисък от 2016 г., когато общият им брой е 708. Въпреки намалението, България ще остане и през 2017 г. сред водещите страни по смъртност. За минала година в Евросъюза са загинали 25 624 души. Най-голям брой убити има във Франция – 3477 души, Италия – 3283 души, Германия – 3206 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " КАТ води за акт нарушителите до районното (обзор)\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82%d1%82%d0%b0-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%b6%d0%b5%d0%bd%d0%b0%d1%82%d0%b0/", "text": "Животът на 66-годишната жена, настанена във ВМА след катастрофата край ловешкото село Микре в петък, продължава да е в опасност, съобщи  , позовавайки се на източници от лечебното заведение. Сериозно е състоянието на други двама възрастни, настанени в болницата. И на тримата предстоят операции. Във Военномедицинската академия днес беше настанена жена, пострадала при втората катастрофа край Микре в събота. Тя е с тежка черепно-мозъчна и гръдна травма, фрактури на таза и на лицето. В тежко състояние в Университетска  болница „Лозенец“ е 75-годишна жена. Тя е с множество контузии и счупвания, лекарите се опитват да я стабилизират, за да да бъде оперирана.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Остава опасността за живота на жената, пострадала при тежката катастрофа край Микре\t\t\t"}
{"url": "https://trud.bg/%d0%bc%d0%b5%d0%bd%d1%82%d0%b0%d0%bb%d0%bd%d0%b0-%d0%b0%d1%80%d0%b8%d1%82%d0%bc%d0%b5%d1%82%d0%b8%d0%ba%d0%b0-%d0%bf%d1%80%d0%b5%d0%b4%d0%bf%d0%b0%d0%b7%d0%b2%d0%b0-%d0%b2%d1%8a%d0%b7%d1%80%d0%b0/", "text": "Варненски ученици се обучават да смятат бързо наум по древен японски метод. Мисловната гимнастика се прилага в Център за ментална аритметика, иницииран от международната академия AMAKids. „Тази техника е на 4000 години и води началото си от Япония. Тогавашните мъдреци са използвали сметало, наречено соробан. Сега то се казва абак и го ползваме за бързо смятане на големи числа наум“, обясни Татяна Ганевска, преподавател в центъра. Според нея методът развива връзката между двете полукълба на мозъка и прокарва мост между логиката, речта, въображението, творчеството и интуицията. Затова децата повишават успеха си по чужди езици и спортните си постижения, а резултатите са видими само след месец, категорична бе Ганевска. Първият етап на обучението в центъра включва събиране и изваждане, а след това децата ще се учат и да делят и умножават наум. Менталната аритметика е задължителен учебен предмет в Япония и Китай, а по света смятане наум с абак практикуват в 56 държави, поясни Ганевска. Според нея мисловната гимнастика е полезна и за възрастните, тъй като изгражда нови невронни връзки и предпазва от деменция и Алцхаймер. Затова методът се ползва и като лечебна практика в САЩ и Канада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Ментална аритметика предпазва възрастните от деменция и Алцхаймер\t\t\t"}
{"url": "https://trud.bg/%d1%81%d0%b0%d1%89-%d0%b4%d0%b0-%d1%81%d0%b5-%d0%bf%d0%be%d1%83%d1%87%d0%b0%d1%82-%d0%be%d1%82-%d1%83%d1%81%d0%bf%d0%b5%d1%85%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Растежът на бившите комунистически страни е повод за завистта на целия свят. За пореден път налице са повече доказателства, че икономическите свободи водят до успех. Много от бившите комунистически страни от Централна и Източна Европа и Съветския съюз постигнаха огромен икономически прогрес от времето, когато станаха свободни преди близо три десетилетия до сега. Първите няколко години след падането на комунизма (1989-1992 г.) бяха много трудни, тъй като държавите изпитваха затруднения да направят прехода към капиталистическата икономика на свободния пазар, което много от тях постигнаха до 1995 г. Иронията е, че САЩ биха могли да научат някои уроци от успеха на бившите комунистически страни. Неотдавна Джеймс Гуартни, високо ценен икономист и учен (както и дългогодишен водещ автор на годишния доклад за Икономическата свобода в света), представи обширно изследване на успехите и провалите на 25 от бившите страни с планова икономика от Централна и Източна Европа и Съветския съюз. Резултатите от него, както и от много други изследвания, показаха, че икономическите политики, които водят до повече икономическа свобода и по-малко присъствие на правителството, подпомагат държавите във всички етапи на развитие. Балтийските страни – Естония, Литва и Латвия, разказват трите най-големи истории на успеха, като всички те сега са в световния топ 10 за икономическа свобода. Това е забележително, тъй като те на практика нямаха никаква икономическа свобода по времето, когато бяха под съветски контрол. През 1995 г. Естония например имаше приход на глава от населението, който средно беше едва 33% от този на първите 21 страни с най-големи доходи. Тази цифра сега се е увеличила до 62%. Подобно увеличение има и в Литва и Латвия. Търговията и чуждестранните инвестиции се увеличиха, а бедността и корупцията бяха значително намалени. Паралелно с растежа на икономическата свобода, гражданските свободи и политически права вече са на най-високо ниво в Естония и Литва, според годишната класация на “Фрийдъм хаус”. Отново, само преди почти 30 години, тези държави едва имаха граждански свободи и никакви политически права. Румъния започна със слаб старт на икономическата реформа, но направи изключителен прогрес през последните 15 години и сега се нарежда на 20-о място (от 159 държави) по икономическа свобода. Държавата въведе 16-процентов плосък данък през 2005 г. и значително намали митническите тарифи (средно с 5%) и други търговски ограничения. Румъния ограничи корупцията, която въпреки това все още е прекалено висока. И макар политическите права и гражданските свободи да са се подобрили, все още не са на топ ниво. България беше в застой до 1997 г., когато въведе валутен борд, който да спре хиперинфлацията и да ускори икономическата реформа. През 2008 г. страната прие 10-процентов фиксиран данък върху доходите – както лични, така и корпоративни. Митническите тарифи бяха значително намалени, когато страната се присъедини към Европейския съюз през 2007 г. БВП на глава от населението нарастваше средно с 4,36% в периода от 2000 до 2015 г. отчасти заради огромното подобрение на икономическата свобода. В момента България е близо до най-високото ниво както на гражданските свободи, така и на политическите права. Основните проблеми на България са корупцията, както и слабостите в правната структура и защитата на частната собственост. Полша в момента е страна със средни доходи в резултат на средния растеж от 4,11% от БВП на глава от населението в периода от 1995 г. до 2015 г. и постоянното покачване на икономическата свобода (придвижвайки се от долната третина). Страната стана член на ЕС през 2004 г. и сега е неговата пета най-голяма икономика. Полша също така е в най-високата категория по отношение на граждански свободи и политически парва. Въпреки това обаче все още има проблеми със своята правна система и върховенството на закона, включително и с правата за собственост на недвижимо имущество. Повече от две столетия САЩ са пример за голям световен успех. Но докато страната преди беше в челната тройка по икономическа свобода, сега тя падна до номер 11, най-вече в резултат на прекомерни регулации и упадък на върховенството на закона. Нарастването на регулациите и присъствието на правителството задушиха икономиката, което доведе до много по-бавен икономически растеж и почти застой при средния реален доход. Въпросът е: могат ли САЩ да се реформират, както направиха някогашните страни с централно планиране? Няма съмнение какво трябва да бъде направено – да се намалят правителствените разходи и данъци като процент от БВП, да се премахнат регулациите, които повече вредят, отколкото помагат, и да се разчистят съдилищата. Досега новата администрация получава “Отличен” в съдебните назначения, “Много добър” за регулациите и предложените данъчни изменения, но изостава по отношение на намаляването на разходите, осигурявайки частично върховенство на закона (Министерството на правосъдието все още е част от блатото) и откровено бърка с някои свои търговски предложения.", "date": "2017.11.19", "title": " САЩ да се поучат от успеха на България\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%be-%d0%bd%d0%b8%d0%ba%d0%be%d0%bb%d0%be%d0%b2-%d1%89%d0%b0%d1%81%d1%82%d0%b8%d0%b5%d1%82%d0%be-%d0%b5-%d0%b2-%d1%82%d0%b5%d0%b1-%d0%b0-%d0%bd%d0%b5-%d0%b2-%d0%bf%d0%b0/", "text": "– Адаптирах се за около 6 часа, тъй като буквално шест часа след излизането животът ме грабна по старому. Приоритетите ми в момента са да върнем волейболния отбор на “Левски” на победния път. – Научих, че мога да се справя във всякаква ситуация, дори в такава абсолютно нова и далеч от начина ми на живот среда. Също така разбрах, че за фермер не ставам. Селскостопанският труд и особено този, свързан с животните, не е моят. -Бях щастлив от първия до последния ден там. Беше приключение, самото преживяване бе страхотно. – Яни е моят фаворит за спечелване на формата. Смятам, че той е точният човек за предаване като “Фермата” – живее на село, гледа пчели и от всички хора в предаването най-много се доближава до определението фермер. – В общи линии решението ми започна да се оформя, когато Мая (съпругата на Владо – б.а.) и децата дойдоха за рождения ми ден в предаването и като осъзнах колко ми липсват, си казах – какво по дяволите правя!? Тук се забавлявам, а тя на тръстиката се гърби с четирите деца! Представих си също така какво ще стане, ако аз продължа в състезанието до края и в същото време какво би могъл да постигне Яни, ако остане в предаването и това наклони везните. Лежейки в къщата на дуелистите, имах достатъчно време да мисля за това, което е важно за мен в моя живот и решението някак си изплува само. – Точно така. Надявам се, че с този жест към него – хората, които изпитват подобни чувства и най-вече Яни, защото за него го направих, да видят, че добро и възможности има постоянно около нас и ние трябва да ги сграбчим! През годините на мен също много хора са ми помагали – толкова много, че няма да ми стигне мястото да изброя всички. – На това, че осъзнах, че ние сами до голяма степен определяме съдбата си. Ние сами определяме бъдещето си с това, че като един човек е позитивен, привлича позитивни случки, а като е негативен – привлича това и аз съм избрал да бъда позитивен и щастлив! Щастието е вътре в нас, не е външен фактор, то не е пари, коли, жени, то не е успех и поражение, то е в самите нас и всеки може да избере да бъде щастлив. Много положителен пример за това са книгите на Иво Иванов като “Кривата на щастието” и “Отвъд играта” например. Човекът умее да пише и с написаното да докосва и вълнува хората. – От Иван Гинчев, от Станислав също научих много полезни неща за строителството и практични съвети как се употребяват уреди като тесла, триони, винтроверт, пирони… Научих нови неща и от разговорите ни с Божидара за енергиите на хората и това, което ги движи. Те са изключително полезни на едно различно ниво. – На Иван Гинчев – това, че той вкъщи не само не е получавал любов от баща си, а напротив. Впечатли ме и съдбата на Марина, минала е през много тежки моменти и трудности в живота. -Моят главен мотив бяха нещата, които “Фермата” пропагандира, за които и продуцентите искат да говорят – българските традиции, обичаи, история, за българите, които живеят в Македония и за проблемите, заради които много хора излизат от България и все по-малко остават тук. – Не знам, не съм мислил никога по темата. – С държанието му във “Фермата”, той тотално промени мнението, което останалите хора и аз включително имаме за футболистите. Алек беше изключително работлив през цялото време, когато и аз бях там, не се спираше и винаги беше на линия. Така че желанието му бе изпълнено на 100 процента. Не знам дали отношенията им с Валерия имат бъдеще, но нека тези двама млади, ако виждат нещо общо, да се вземат! (Смее се.) – Рецептата е да се правят по 50 процента компромиси от двете страни, но по принцип няма рецепта за семейно щастие – ако двамата са решили да бъдат щастливи заедно, няма причина да не го постигнат. – С Мая спорим ежедневно, на всякакви теми. (Смее се.) Не знам защо оставяме такова впечатление, че не е така, но ние сме абсолютно нормално семейство със своите силни и слаби моменти. Дискутираме за какво ли не – от храната до това какъв филм ще гледаме и къде ще ходим на почивка, но не се караме. – Имат си любимец – Яни, а моето представяне го оцениха като добро. – Повод да се гордееш с детето ти винаги има – не само, като играе волейбол, а и като рисува и върши други неща. Хубаво е да намираме повод за това буквално всеки ден, защото за децата е важно да се чувстват обичани и оценени от родителите си. Като са побеждавали, като са имали представления и като са носели добри оценки, или като са били добри – ние винаги показваме, че сме горди с тях. За мен е важно да са обичани и оценени на първо място в семейството си и бих искал да станат едни достойни българи. – Не съм чувал за това, но мога да кажа, че съжалявам, че поради една, или друга причина – по здравословни причини – Иван не можа да остане в предаването, за да види какво е отвътре и да обогати формата с невероятното си чувство за хумор и оригинално присъствие. – Ако трябва да съм честен, най-много ме изненада Алек, защото от другите участници не знаех какво да очаквам и не съм очаквал нищо, бях отворен към тях, докато към него тръгнах предубедено, заради познанството ми с негови колеги. – Дарина е най-неразбраният, тя положи доста усилия никой да не я разбере, а ако говорим за противоречив – това е Иван Гинчев, който много често си противоречи сам на това, което казва. – С Алек, Станислав, Иван Гинчев, Яни и Тома. – Отстрани най-много ме интересуват нещата, които реално ме накараха да вляза – запазването на българското и почитането на българските традиции, както и седмичните уроци по история. Аз се интересувам много от история. -Сега съм преполовил книгата , започнах я вчера и я чета с голям интерес. Ще гледам и филма. – Със сигурност тогава е имало някои неща, които са били по-предвидими, но за мен категорично сега е по-добре. Дори база за сравнение между преди и сега. Нелепо е по хиляди причини. Сега хората са свободни, а тогава реална свобода нямаше, сега хората имат възможност да се развиват, да творят и да пътуват в чужбина, а тогава – не беше така, сега могат да се борят за щастието си, преди не беше така. – Не, не смятам, че това ни е попречило. Реално винаги сме имали добри състезатели и при определени обстоятелства бихме могли да победим всеки, но в един турнир обикновено логиката и най-добрият отбор побеждава. Мисля, че въпреки липсата на титла и на финал, нашият отбор се представя повече от достойно. – Не искам да съдя никого, избрал да живее в чужбина, или да остане тук. В момента България предоставя страшно много възможности и аз съм избрал за себе си и собствените си деца да се върна тук. – Тук е по-хубаво! В България има повече възможности в момента и тук се чувствам на мястото си. Камъкът си тежи на мястото. -Предизвикателство, което продължава и в момента е да се адаптирам към новата си функция на ръководител и треньор и да спра да мисля, като състезател. – Биография може и да има, написана от някой друг. – Честно, в момента ме вълнува само и единствено спортът и това, че отборът не върви, както искам и трябва да положа усилие, за да намерим решение на кризата. – Животът е безценен и трябва да му се радваме, да изживяваме и да се наслаждаваме на мига. Животът е прекрасен и начинът, по който възприемаме заобикалящата среда, зависи само и единствено от нас. – Много обширна тема, аз съм кръстен – православен, но в общи линии най-силно вярвам в това, че ние имаме възможността да намерим позитивен изход от кризата и от проблема, който е пред нас. – На Левски – “Дела трябват, а не думи!”   Волейболната звезда Владимир Николов е петкратен шампион на България с “Левски-Сиконко” и двукратен носител на купата на България. През 2004-та година той става шампион на Франция с тима на “Тур”, а през 2008-ма взима същата титла и в Италия с “Тренто”. През 2010 г. Владо отново е шампион на Италия с “Бре Банка Ланути”-Кунео. Той е златен медалист от Шампионска лига през 2005-та и носител на бронз от Световното първенство в Япония 2006 г. и от Европейското първенство в Турция-2009 г. През 2015-та Владо заслужено печели признанието за Мъж на годината на България. На 8 май следващата година в зала “Арена-Армеец” е бенефисният му мач, като събраните 50 000 лева от билетите за събитието, той дарява на Детското онкологично отделение към УМБАЛ “Св. Георги”. След края на бенефиса Владо Николов получава приз “Бяла лястовица” и редица други признания за неговото мъжество на терена и в живота. В момента легендарният ни спортист е треньор на волейболния отбор на “Левски” и ръководи волейболно училище. Със съпругата Мая имат 4 деца – трима сина и една дъщеря.", "date": "2017.11.19", "title": " Владо Николов: Щастието е в теб, а не в пари, коли и успехи!"}
{"url": "https://trud.bg/%d0%ba%d1%80%d0%b8%d1%81%d1%82%d0%b5%d0%bd-%d0%b1%d0%b5%d0%bb-%d0%bc%d0%b0%d0%b9%d0%ba%d0%b8%d1%82%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%b1%d1%8a%d0%b4%d0%b0%d1%82-%d1%81%d1%82%d1%80/", "text": "В този филм Кристен повтаря ролята си на обсебената от своята работа майка Кики. Тя е черпила вдъхновение за изпълнението от собствения си живот на майка на дме деца. „Зад тази иначе палава, леко мръснишка и леко просташка комедия – „Палави мамчета по Коледа“ има наистина топло и емоционално ангажиращо послание. Важно е да се научим, че трябва да приемаме своите недостатъци и несъвършенства без да се стремим да бъде винаги перфектни. Това се отнася както за професионалното развитие, така и за личния живот. Семейната къща няма как да изглежда като извадена от страниците на лъскаво списание и просто няма смисъл да се опитваме да постигнем подобен резултат“, разказва Бел. Тя се надява, че филмът ще успее да развесели публиката и да им припомни някои важни и вечни истини за отношенията между хората: „Моето мнение, че сюжетът и образите тук са замислени, развити, изградени и изиграни, така че да постигнат добро ниво на емиционална идентификация и да останат в съзнанията на зрителите. Няма значение, че не всяка жена е претрупана от работа и маринована в стрес майка. Всеки може да се сети за човек, който е приличал на този персонаж, за близък човек с подобни проблеми и личностни характеристики. Аз исках да се включа в дискусията за отношението към майките. За мен е важено да се подчертае, че майките не трябва да бъдат затваряни в кутийката на културния стереотип. Обществото трябва да приеме – ако случайно вече не го е приело – че жените с деца могат да играят различни роли. Могат да бъдат страшно секси, провокативни и забавни. Но доскоро беше табу да се правят подобни филмови портрети на майки. Имаше определено очакване за сериозност, сантименталност, задължителни условия за женственост, нежност и грижовност. Всичко това е много хубав, но ние искаме да кажем, че жената има и други роли в обществото и трябва да се радва на свободата да изразява себе си както намери за добре без да се притеснява за репутацията и позицията си, без да се страхува, че ще бъде отлъчена от така нареченото възпитано общество.“ Кристен Бел казва, че още не може да повярва, че подобен филм не се е появил много отдавна. „Тази история направо крещеше да бъде разказана на голям екран под формата на студиен филм, на сочен за широката мейнстрийм аудитория. Мога да говоря от първо лице за обществения натиск върху жените с деца. Още когато бях млада майка на две малки човечета го усещах. Също така бях наясно и с изначално комичната страна на това да си майка на малки деца. Хаос, анархия и постоянно миришеш на урина. В съвършенството няма нищо смешно, но в несъвършенството се крият тонове комедия. Това, в известен смисъл е есенцията на това да гледаш деца – постоянното изправяне пред проблеми, предизвикателства и проявления на дълбоко неперфектната реалност. Тези образи и техните житейски приключения имат много силна връзка с опита на нормалните хора и това е ценно“, разказва звездата. На 37 години, Кристен Бел успя да се утвърди като една от най-интересните жени в Холивуд. Несъмнено най-голямото постижение на Бел в комерсиално и професионално отношение е озвучаването на принзеса Анна в „Замръзналото кралство“, който се превърна в масивен глобален хит и една от най-успешните анимации на всички времена. „Замръзналото кралство“ донесе над един милиард долара глобални приходи и бе определен като културно явление и кино събитие от безброй експерти и коментатори в индустрията. В живота Кристен Бел няма нищо общо с привилигирования, пипнат персонаж на прекрасната принцеса. Тя не полага извънредно големи усилия да се презентира като изящна и твърде възпитана дама, често използва нецензурен, каруцарски език, не се притеснява от присъдите на другите върху собственото си поведение. Тя е органична, автентична и истинска. Тя не крие и личните си проблеми. Бел говори открито за своите проблеми с тревожността и периодите на депресия от миналото. Тя бе омъжена в продължение на 10 години за своя колега актьор Дакс Шепърд, с когото имат две дъщери. Момичетата обаче, твърди тя, изобщо не се интересуват от обстоятелството, че майка им е озвучавала принцеса в гигантски анимационен хит на „Дисни“. Сега тя подготвя семейната къща за коледните празници. „Нашият дом понякога прилича на огромен склад за всякакви предмети. Ние сме художествени самодейци и сами правим празничната декорация всяка година. Давам на децата малко инструкции, много боички, маркери и пастели и ги оставям сами да измислят нещо готино и вдъхновяващо за Коледа и Нова година. После просто залепям творбите им по стените. Купуваме много съвпадащи си пуловери и пижами. Всичко е крайно декоративно. Доста често правенето на празнична декорация ни отхапва цялото време и дори забравяме да хапнем. Никакви помпозни вечери с много блюда и изобретателни сезонни рецепти. Пълен хаос, пълна свобода. Нямаме особено стриктен режим“, признава Кристен. За Кристен Бел е много важно в основаната на романтичните отношения да стои автентичността. Тя смята човешките странности и ексцентричности за плюсове, а не за проблеми, които би следвало да се изчистят, за да работи връзката по-гладко. „За мен е много мажно да оставиш пространство на човека до себе си да бъде истински и органичен, да му дадеш кислород, да му позволиш да сгафи, да се провали, да те разочарова. Разбира се, нещата не трябва тотално да излизат извън контрол, но свободата е висша ценност, а индивидуалността тряпва да бъде носещата колона на семейния живот. Не трябва да сме зомбита със стаден инстинкт, а отделни, различни, несъвършени човешки същества, които се опитват да балансират и когато успеят, разбират, че всичко си е струвало“, завършав Бел.", "date": "2017.11.19", "title": " Кристен Бел: Майките могат да бъдат страшно палави и секси"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%b2-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6%d0%b4%d1%83-%d1%82%d0%b8%d1%80-%d0%b8-%d0%bb%d0%b5%d0%ba%d0%b0-%d0%ba%d0%be/", "text": "Тежка катастрофа е станала в събота вечерта недалеч от Монтана. При сблъсък между тежкотоварен камион и лек автомобил е загинал 73-годишен шофьор, съобщиха от Областната дирекция на МВР. Трагичният инцидент се е разиграл към 17.30 часа между северозападните села Винище и Долна Вереница. Според очевидци лек автомобил „Опел” с водач възрастен жител на Монтана е навлязъл в насрещната лента и се е ударил челно в товарен камион „Волво”, управляван от 57 годишен мъж от Сандански. На място е загинал водачът на „Опел”-а. Заради намачканите жестоко коли, които запушили международния път Е-79, „Пътна полиция” е пренасочила движението по обходни маршрути. До обяд в неделя участъкът е бил разчистен и движението е възстановено. „Това е поредната катастрофа край Винище. Въпреки ограниченията ТИР-овете летят с огромна скорост, понякога по 120-130 км в час. Направо е страшно. Преди дни ТИР с нарове се обърна и застла всичко наоколо с плодове. Гинат и хора! Писах писма с искане за помощ, постоянно наблюдение и строги санкции срещу нарушителите, но никой не се отзова! Ако не се вземат мерки, още хора ще губят живота си и ще страдат!”, заяви кметът на Винище Алексей Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Мъж загина в сблъсък между ТИР и лека кола край Монтана\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%b2%d1%80%d0%b0%d1%82%d0%b0%d1%80-%d0%b7%d0%b4%d1%80%d0%b0%d0%b2%d0%ba%d0%be-%d0%b7%d0%b4/", "text": "– Ще ви разкажа за китайската одисея. Никога не съм мечтал и не съм си представял, че ще отида и ще работя там. Но по една или друга причина получих предложения да започна на азиатския континент и приех. Предизвикателствата никога не са ме притеснявали. Това е възможност за мен да покажа какво мога. Смятам, че съм от хората, които много лесно и бързо да се адаптират и това много ми помогна за работата в Китай. Начинът на работа, лайфстайлът, животът там тече по друг начин. Има други разбирания за начина, по който трябва да се случват нещата. Разбира се имах известни трудности в началото, но вече съм втора година там и се чувствам много добре. Засега не мисля да напускам Китай. – Човек никога не смята, че е готов. Каквото и да му предстои, винаги има някакви притеснения. Бях поканен като треньор на вратарите. Като работа и поведение убедих ръководството, че съм един много сериозен човек, който изпълнява съвестно нещата. През миналата година нашият клуб беше в Супердивизията, но за съжаление изпаднахме. Клубът реши, че променя политиката, промени бюджета, освободи миналогодишния треньор от Корея. След това получих предложение да стана старши треньор. – Абсолютно. Нямам никакъв проблем. За мен е удоволствие да пътувам. Опитвам се да гледам позитивно на нещата. Там разстоянията са огромни. Може да си ги представите единствено, ако сте били в тази страна. Китай е не просто голям, той е огромен. Постоянно си на път, с куфари, влакове, самолети, но това е начин на живот там. Мен това не ме притеснява. – Тази година изпълнихме целите си – останахме във Втора дивизия. През следващия сезон имаме амбицията да атакуваме елита. Клубът прецени, че трябва да покани сериозен специалист. Доколкото знам в момента се очаква испански треньор. Сега испанците са на мода в Китай, тъй като двама треньори от тази страна изведоха отборите си до Първа дивизия. Така че следващата година клубът ни желае да покани испански треньор, а аз получих предложение да работя с вратарите. За мен в това няма нищо лошо. Сега сме в преговори и мисля, че в най-скоро време договорът ми ще бъде обявен. – В началото е трудно да те приемат, но докажеш ли се, за тях няма разлика в имената. Разликата е във финансите. Всички български специалисти като Ясен Петров и Александър Станков, както и в по-далечното минало като Кано Коцев и Димитър Пенев, са се доказали. Славим се с това, че успяваме да направим от нищо нещо. С по-малко финанси успяваме да сме конкурентноспособни на топ тимовете. – Да, може да се каже. Беше опит за мен. Беше важно, че съм в екип с Илиян Илиев – човек, когото изключително много уважавам. Не съм имал абсолютно никакви притеснения какво и как ще се случи. Когато той ме покани, бях безработен и взех правилното решение. За мен беше от изключителна важност този опит. – Горе-долу, да. Особено в България е много тежко положението с треньорската професия. Доста често оставаме без работа. – Приели сме това. Дай Боже, повече да има стрес около нас. Тогава хубавото е, че се усеща работата. По-неприятното е, когато седиш вкъщи и нищо не се случва около теб. – Никой не ме е водил и не ме е питал. Беше моя мечта. Определено не смятам, че съм бил голям талант, но работих много и вярвах, че мога да бъда успешен. С много трудолюбие успях да постигна всичко. До ден-днешен не вярвам в таланта. Смятам, че всичко се постига с труд и желание. – Не, аз не вярвам в таланта. Да, има основа, която може да ти даде известна преднина, но за мен всичко тръгва от главата, която ръководи всичките ни действия и решения. Никога не съм се определял като талантлив човек. – Може би нямах 18 години. Получих шанс, благодарности на Бобата Жечев, шапка му свалям. Един смел треньор! Даде ми шанс с Димитър Попов. Може би феновете от по-далечното минало си спомнят. В днешно време е доста по-трудно да намериш треньор, който да заложи на 18-годишен вратар. Даже почти е невъзможно. Аз имам син – вратар, 18-19-годишен. Забелязвам, че доста по-трудно му се получават нещата, но вероятно и аз съм причината. Със сигурност синовете и дъщерите на успелите личности трябва да показват нещо повече. – Дойде момент, в който не се чувствах оценен. „Левски“ си продължи победния ход, когато аз се отделих от клуба. Никога не съм се сърдил. Оставам с най-добри чувства. Мога твърдо да заявя, че съм левскар, въпреки че не одобрявам много от нещата, които се случват в днешно време. – Стана твърде много бизнес, твърде много интереси. Работих и като треньор, успях да видя и усетя много неща, но да не задълбаваме в темата. Разделих се с „Левски“ с добри чувства. Ръководството направи хубав ход – не ми направи проблеми да отида в „Славия“, където се доразвих на национално ниво и успях да изляза в чужбина. – Не съм мислил по този въпрос. Но може би 1996 година, когато за най-кратък период се случиха най-много неща. Наистина годината в „Славия“ бе най-успешна. Бях един от основните играчи, които допринесоха за успехите. Там беше рубиконът за моята кариера. – Пената не съобщаваше, той просто казваше: „загряваш и влизаш“. Не ти обяснява нищо. В днешно време трябва да работим седмици наред върху психологията и подготовката на един футболист. Едно време нямаше такива настройки. Просто ти се дава шанс и знаеш, че трябва да го използваш, защото вероятно няма да има втори път. Влизаш и се доказваш. Спомням си мача много добре. Завърши 0:0 с един добър отбор. Играх за първи път редом до Стоичков, Пенев… Силната генерация на България, която е незабравима! – Много странно. Големи имена, които играят в големи отбори, гледал съм ги по телевизията. Много силни характери! Чувствах се неудобно, но повечето, да не кажа всички, ме подкрепиха. Щом попаднеш в групата, те приемат. А едно време беше доста тежко да бъдеш повикан. Сега е много размита картината за националния отбор, тъй като твърде много футболисти попадат там и получават шанс, но преди 20 години не беше така. – С него не съм се разделял. Поддържаме връзка. За мен той е втори баща. Давал ми е наставления не само за футболната кариера, а често и за инвестиции. Човек, когото изключително много уважавам. – В Турция нямам голям успех или спечелена купа, но там спечелих много приятели. В началото нямах големи амбиции и желание да оставам, но изкарах близо 10 години в Турция. Смятам, че в този период бях много по-популярен в Турция, отколкото в България. Най-успешна година? Много са. В чужбина не те търпят дълго време, ако не се доказваш. Имало е моменти, в които съм бил колеблив, но като цяло направих една много успешна кариера в Турция. – Да, но тогава все още имаше доста българи покрай мен, помагахме си един на друг. Играх заедно с Ивайло Петков и Сашо Александров – Кривия. Там беше и Албан Буши. Имаше доста български имена като Гошо Гинчев. – Можеше да имаме друга съдба. Изиграхме три мача срещу Парагвай, Нигерия и Испания. Срещу Парагвай бяхме по-добрите. Ако бяхме победили, щеше да е различно. Но в последствие Парагвай продължи напред. След това с Нигерия отново имахме добър мач, но загубихме с 0:1. А относно мача с Испания, там се получи един срив. Имаше някои дрязги в отбора, които веднага се видяха. При първите един-два гола на Испания всичко се скъса в отбора, спряхме да играем и се стигна до 1:6. – Не, не съм или поне нямам спомен. – Изключителна личност, екстравагантен. Знаете стила му на игра, фауловете… За мен беше чест да играя срещу него. – Говореше се, че е заради мениджърски интереси. Далеч съм от тази мисъл. Може би нещо не ми достигна. На няколко пъти към мен имаше интерес и от водещи турски клубове – и „Фенербахче“, и „Галатасарай“, и „Бешикташ“ в различни периоди, но така или иначе не се стигна до трансфер. Явно нещо не беше достатъчно, за да играя в топ клуб в Европа. Търся вината в себе си, никога не търся извинения и оправдания кой какво не е направил. Може би нещо не ми е достигнало, но е факт, че бях на проби в „Арсенал“ с играчи като Анри и Сиймън. Видях, че нямам голяма разлика с Дейвид Сиймън. В тренировките се вижда много ясно. Може би това, че съм българин… Знаете, че големите клубове трудно пазаруват недоказани футболисти от Изтока. Няма случайни неща – щом като не са ме привлекли, преценили са, че няма да съм полезен. – Това е един от паметните мачове. Вече бях на около 34 години – златна възраст за един вратар. На тези години се чувстваш перфектно, уверен си, нямаш никакви колебания. Просто знаеш, че нещата се получават. Всичко ще бъде тип-топ. Имахме добър отбор. Гриша Ганчев винаги успява да окомплектова добри състави, които се борят и показват характер. Труден мач, останахме с 10 човека, но добутахме до дузпи, където имах възможността да се изявя и да добавя още една купа във витрината на „Литекс“. – Крайно време е да снижим очакванията и изискванията към нашия спорт като цяло, не само към футбола. Във времето разбираме, че самото класиране е било успех, въпреки че тогава бяхме охулени за играта, за резултатите. Там също можеше да друг начин да протекат нещата. Но времето показва, че сме били успешни. Трябва да тръгнем от по-ниско, без големи очаквания. Чета често и коментари относно националния отбор. Мисля, че трябва да снижим нещата. Трябва повече работа без оправдания. Далеч сме от големите. – Когато спрях с футбола. Докато играеш, смяташ, че всичко е футбол. Всички познават футболистите, те са най-известните и най-влиятелните. Навсякъде приятели, всички те поздравяват, имаш пари, можеш да си позволиш всичко. Но когато спреш, действителността става друга и идваш в реалността. Това е проблем на много футболисти и спортисти – да живеят истински живот. – Харесва ми да правя различни неща. Допълват ме, обогатяват ме като човек. Така релаксирам. Обичам простите неща. В Китай също имам електрическо моторче и се бутам в задръстванията почти всекидневно. – Харесвам виното, а с това е свързано сомелиерството. Също съм и голям меломан. В колата и вкъщи постоянно свири музика от различни стилове. Обичам музика на живо. Китарата по някакъв начин ме допълва, въпреки че в Китай дълго време не съм се опитвал да свиря. – Смятам, че се справя много добре. Не искам да му правя реклама, но съм предал онова, което мисля, че е най-важно. Той е трудолюбив и не се оплаква. Затова съм сигурен, че ще успее. Ще му бъде много трудно, защото зад гърба му е баща му и това доста му пречи. Но съм сигурен, че пред него има бъдеще. – Семейството е моята опора. Това са хората, които ме зареждат. Те са и мое семейство, и мои приятели. Обичам да прекарвам времето си с тях. Много ми липсват, но това е нашата треньорска орисия. Може би изглежда лесна професия, но изисква много лишения и има много стрес. Семейството ми дава енергията да продължа напред. Затова се опитвам в малкото моменти, когато съм свободен, да бъда винаги с тях.", "date": "2017.11.19", "title": " Бившият национален вратар Здравко Здравков пред „Труд“: Не вярвам в таланта, а в главата"}
{"url": "https://trud.bg/%d0%b4%d0%b0%d0%b2%d0%b8%d0%b4-%d1%82%d1%80%d0%b5%d0%b7%d0%b5%d0%b3%d0%b5-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d0%b8-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba/", "text": "– Имам много специални спомени от българския футбол. Израснах в Южна Америка и си спомням как гледахме световните първенства. Спомням си България на мондиала през 1994 година в Америка. Тогава Христо Стоичков беше най-известният и емблематичен играч на цялото първенство. Точно в онзи момент беше много силна фигура за целия световен футбол и ние го следяхме с голям интерес. В днешни дни ваше признато име в световния футбол е Димитър Бербатов. С него общо взето сме на една и съща възраст. Израснахме заедно във футбола и по сравнително идентичен начин. България винаги е била значима и е давала интересни играчи. Приемам ви за футболна нация, която трябва да продължи да расте и да се развива. – За мен беше важно това мое първо посещение в България и то във вашата столица София. Поканата от страна на Бербатов беше чест за мен. Още повече, че става въпрос за събитие, организирано от неговата фондация в полза на децата. Много съм доволен, че бях част от тази футболен спектакъл, от тази футболна фиеста и също, че се насладих на темпераментната българска публика. – На клубно ниво никога не съм играл срещу български отбор. Нито в „Монако“, нито в „Ювентус“ след това. А и в националния отбор не съм играл срещу България. Така че на мача на Берба поправих този пропуск на кариерата ми. – Да, много емблематичен мач за България. Тогава бях в Южна Америка. И въпреки голямото разстояние тези две тежки загуби от България и преди това от Израел ме съкрушиха. И не само мен, защото останахме извън световното през 1994-а. Това беше шок и може би най-тежкият момент за френския футбол в историята. Но се оказа за добро – след това се амбицирахме и спечелихме световното през 1998 година. – Абсолютно. Франция има голям футболен респект към България. Нямахме победа в София. Мисля, че поколението от футболисти в националния ни отбор сега е супер класно. А треньорът ни Дидие Дешан е много интелигентен. Мисля, че основната задача на отбора ни не е да се класира за световното първенство в Русия, а да направи удар там. А по принцип във Франция българският отбор винаги ще е уважаван и мачовете срещу вас ще продължат да бъдат трудни и оспорвани. – Реално нямах възможност да правя избор между това да играя за Аржентина или за Франция. Единствената възможност пред мен, за да мога да играя в Европа, беше да съм французин. Разбира се, решението по-късно се оправда, защото в дългосрочен план това доведе до възможност за мен да се изправя срещу колоси като Габриел Батистута и Ернан Креспо. Може би щях да имам своите шансове и в аржентинския национален тим, но все пак успях да стана световен шампион с Франция. И това за мен е един истински повод да се чувствам горд цял живот. – Да, наистина е най-важният. След спечелването на световното през 1998 да вдигнеш веднага и купата на европейското е невероятно. Така станахме тогава първият европейски отбор постигнал такъв дубъл. И да – беше неописуемо, но и адски трудно. Впоследствие след нас същото успя да направи само Испания. И аз съм много, много горд, че бях част от това постижение. – Историята ни с Тиери Анри беше много интересна. Той е може би човекът оставил най-дълбока следа в моята кариера. Също мога да кажа и за друга велика фигура – на Алесандро дел Пиеро. Вдъхновявали са ме и други легенди на „Юве“ от славното минало на клуба като Джон Чарлз и Омар Сивори. Гордея се с всички тези хора. – Да. „Монако“ постига наистина впечатляващи резултати след последния спечелен от нас шампионат през 1999/2000 година. Като играч Мбапе е много интересно и настояще, и бъдеще за френския футбол. Той е много талантлив, но и млад. Затова и трябва да му дадем време. Има качества, желание за игра, силна воля и това е много важно в днешния футбол. Трябваше да вземе трудни решения, но пък бъдещето като цяло е пред него и вярвам, че то ще е много интересно. Най-важното в случая е, че Килиан е един наистина интелигентен играч, който е наясно с това, че трябва да расте и да се развива постоянно. И това за него на този етап е наистина най-важното. – Имал съм много предложения и възможности, но никога не почуствах нужда да си тръгна от „Юве“. В този клуб получавах всичко от което имах нужда и затова и останах толкова много време. Цели 10 прекрасни години. Да си чуждестранен играч и да успееш да се задържиш толкова време в голям отбор е безспорен успех за мен. – В онзи важен момент ние направихме един абсолютно мъжки избор. И беше наистина правилно и достойно за уважение това решение да подадем ръка на клуба, който тогава преминаваше през един от най-трудните моменти в историята си. За късмет днес нещата са много по-добре и „Юве“ отново е отборът, който тежи на мястото си в Европа. – Това е трофей, който много липсва в историята на „Ювентус“ през новия век. При толкова много успехи, подкрепа, емоционалност и колорит наистина тежи, че най-ценният трофей ни се изплъзва по една или друга причина. Това създава и психологически проблеми, защото нямаме окей в графата основна цел на клуба. Но пък съм сигурен, че в тази посока усилията ще продължат и триумфът в турнира няма как да не се постигне в един хубав ден. – Буфон безспорно е един от най-добрите вратари в света. Това е така вече практически от две десетилетия. Възхищавам се на големия му професионализъм, на скромността и желанието му за още успехи и титли. А в тази си мисия той се наслаждава максимално на футбола. И това е най-определящото за него. Говорим за една наистина голяма фигура, която носи слава и прави най-доброто за имиджа на футбола. – Това си беше една мечта, която не бях успял да превърна в реалност. Затова и на финала на кариерата си, когато получих възможността да играя в Аржентина, го изживях по възможно най-интензивния начин и с огромно желание. – Футболът в Южна Америка се изживява по един коренно различен начин от Европа. Адски много страст. Това е разликата. Футболът в Южна Америка и в частност в Аржентина не е само един спектакъл. Той е и много страст, любов и изобщо пълен делириум. Това превръща нещата в неописуемо шоу, а съперничеството отива понякога към крайности и излиза извън рамките на спорта. Всички тези неща показват и още нещо – реално колко важен е футболът за народите от Южна Америка. – За мен най-важният от всички персонални и групови трофеи е победата на световното първенство. Една сбъдната детска мечта. Нещо, което си сънувал толкова години и накрая то се превръща в реалност. От гледната точка за персоналните награди това всъщност за мен е и най-високата персонална награда. Смятам така, защото в крайна сметка именно на мондиала играят най-добрите играчи от целия свят. – За мен беше наистина голям мотив за радост, едно наистина огромно признание е да съм в тази фантастична група от легендарни футболисти. Наистина бях много щастлив, че Пеле ме избра да бъда включен. – Не. Не ми харесва работата на треньора. Харесва ми повече страната на футбола, свързана с маркетинга. Посланик съм на „Ювентус“ съм в момента. Пътувам много, за да се запознавам с различни важни фигури и личности от света на спорта и това засега са нещата, които най-много ми харесват. – Ключовата дума е РАСТЕЖ. „Юве“ показа, че на национално ниво е номер едно. Имаше възможност и категорично доказа на терена, че е най-значимият клуб в Италия. Поставена е ясна цел и тя е да бъде спечелена Шампионската лига. Освен това клубът трябва да продължи да расте по важност на международно ниво и това е общо взето най-ключовото от посланието към хората на „Юве“ по целия свят. – Важно и добро за италианския футбол ще бъде „Интер“ и „Милан“ да влязат в кондицията от силните си години. Това ще вдигне нивото на шампионата и на италианския футбол. Така че е добре тези клубове да си върнат старата мощ.", "date": "2017.11.19", "title": " Давид Трезеге, световният и европейски шампион с Франция, ексклузивно пред „Труд“:  Франция винаги ще уважава България заради 1993-а"}
{"url": "https://trud.bg/%d0%bd%d0%be%d0%b2%d0%b0-%d0%b4%d0%b5%d1%82%d1%81%d0%ba%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%b8-%d1%84%d0%b8%d1%82%d0%bd%d0%b5%d1%81-%d0%bd%d0%b0-%d0%be%d1%82%d0%ba%d1%80%d0%b8/", "text": "Детска площадка и площадка с уреди за фитнес бяха открити в стария сливенски кв.“Клуцохор“ – съобщиха от местната администрация в Сливен. В квартала, където е родната къща на Хаджи Димитър, вече има нови съоръжения за игри и тренировки. В работата на общината по двата обекта са се включили и ученици от Националната художествена гимназия в Сливен, които разкрасили с рисунки старата обществена чешма в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Нова детска площадка и фитнес на открито в квартала на Хаджи Димитър"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b5%d1%81-%d0%b2-%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd/", "text": "Служители на Европейския съюз в Кабул, чиято националност не се уточнява, са обвинени в продажба на алкохол в Афганистан, където това е забранено, предаде БНР. Купувачи били афганистански бизнесмени, а бутилките с алкохол били изнасяни главно вечерно време от сградата, използвана от мисията на Евросъюза, скрити в стари хладилници или в газови бутилки. Посолствата и международните представителства имат право да внасят алкохол в Афганистан, но единствено за употреба от техни съграждани, живеещи в страната.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Обвиниха служители на ЕС в Афганистан в продажба на алкохол"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%b1%d0%bb%d1%8a%d1%81%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%bd%d0%b0-%d0%be%d0%ba%d0%be%d0%bb%d0%be%d0%b2%d1%80%d1%8a/", "text": "Автобус блъсна пешеходец на околовръстното шосе на Перник, предаде  . В този район много често пешеходци пресичат рисковано платното, макар да има пешеходни пътеки. Заради инцидента едно от платната на пътя Перник – Радомир беше отцепено, извършваше се оглед от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Автобус блъсна пешеходец на околовръстното шосе на Перник"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d0%bf%d0%b5%d1%82%d1%8a%d1%87%d0%bd%d0%b8%d1%82%d0%b5-%d0%bc%d0%be%d0%bb%d0%b8%d1%82%d0%b2%d0%b8/", "text": "Франция ще забрани петъчните молитви по улиците в северно предградие на Париж, съобщи министерството на вътрешните работи на Франция. Решението е взето след серия от протести на депутати и местни граждани, предаде АФП. Мюсюлманите в предградието Клиши-ла-Гарен извършват петъчните си молитви на централна улица в протест срещу решението на местните власти да затворят местна джамия, помещаваща се в общинска сграда, и да я превърнат в библиотека. Поклонниците обвиняват властите, че не им предлагат подходящ терен за изграждането на нова джамия. От вътрешното министерство признаха, че мюсюлманите се нуждаят от алтернативно място за молитвите си. Оттам обещаха проблемът да бъде решен през следващите няколко седмици. От местната мюсюлманска общност обаче планират следващия петък да продължат да се молят в центъра на града.  На 10 ноември около 100 френски депутати опитаха да спрат молитвите, пеейки френския национален химн.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Франция забранява петъчните молитви по улиците в северно предградие на Париж"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d1%80%d1%8a%d1%89%d0%b0-%d1%81%d0%b5-%d0%bd%d0%b5%d0%b3%d0%b0%d1%82%d0%b8%d0%b2%d0%bd%d0%b0%d1%82%d0%b0/", "text": "Важно е да се засили видеоконтролът по пътищата, защото страхът идва от неприятностите, които ще имаш с контролните органи. Това каза председателят на ПГ на ГЕРБ и зам.-председател на партията Цветан Цветанов пред журналисти в Боровец, след Националния форум на Предприемачи ГЕРБ „За стабилна държава и развита икономика“. „Всеки един от нас да знае, когато излиза на пътя, че не само трябва да мисли за себе си, а за тези които вози и участват в движението. Най-важното е, че българският водач някой път подценява ситуацията. В момента вече сме в един зимен сезон, даденото моторно превозно средство дали е достатъчно изправно, само те могат да гарантират. Разбира се, всеки един от нас, нека, когато се качва в автомобила си да знае, че трябва да кара със съответните ограничения, което е гаранция за намаляване на тази трагична и тежка статистика. Не бих искал да търся вината в институциите в момента, въпреки че някои от тези служители, които са карали, имат съответните лицензи и фирми, които са със съответната документация, дали изпълват със съдържание всичките си изисквания, които трябва да имат към съответните водачи, които те наемат на работа“, коментира Цветанов. По думите му при инцидента с деветте жертви в района на село Микре шофьорът е изпреварил и е навлязъл в насрещното движение без да има възможност да го направи с толкова много хора и с такъв автомобил. „Тук трябва да има и много информационни кампании. Мога да кажа, че много усилия полагах като вицепремиер и министър на вътрешните работи, когато бях, защото знаех, че това е кауза и тогава ангажирахме много известни публични личности, които да участват в информационните кампании. Тогава всъщност намалихме от 1000-1100 на 600 – нива, които за съжаление започнахме да правим отстъпление и за последните години тази статистика почва да се връща в негативната си тенденция. Убеден съм, че с общи усилия и с нивото на компетентност и отговорност на всеки един водач ние трябва да допринасяме за това“, допълни Цветанов и призова шофьорите да не бъдат агресивни на пътя. „Нека да знаем, че това, че ще изпревариш една кола, не означава, че ще стигнеш с 5 минути по-рано. Може да не стигнеш въобще до мястото, за което си тръгнал. А по този начин излагаш на риск и опасност живота на всички участници в движението. Държавата това, което може да направи, е да подобрява инфраструктурата, да се изграждат магистрали, защото знаете, че по статистика в световен мащаб там жертвите са най-малко. Важно е видеоконтролът да бъде засилен и на интегриран подход, за да може всеки един участник в движението да бъде санкциониран и това да е една от възпитателните мерки, които могат да бъдат приложени. Знаете, че българинът, когато излезе по европейските пътища става много по-дисциплиниран, защото страхът и потискането идват от неприятностите, които ще имаш с контролните органи. Затова нека да имат просто повече отговорност всеки един, който кара“, каза още Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Цветан Цветанов: Връща се негативната тенденция в статистиката за жертвите на пътя\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%be-%d1%81%d0%b5/", "text": "Тази сутрин, към 10:40 часа, на телефон 112 е постъпил сигнал за открито тяло на мъж в къща в с. Войводино, общ. Вълчи дол, съобщиха от МВР. На адреса незабавно са изпратени екипи на полицията и на спешна помощ. Медици са констатирали смъртта на 59-годишния мъж. При огледа са установени следи от насилие. Тялото е транспортирано за извършване на съдебно – медицинска експертиза. По случая е образувано досъдебно производство. Действията по разследването продължават под надзора на Окръжна прокуратура – Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Полицията разследва жестоко убийство в село във Варненско"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b7%d0%b0-%d1%81%d0%bc%d1%8f%d0%bd%d0%b0%d1%82%d0%b0-%d0%bd%d0%b0-%d0%b3%d0%bb%d0%b0%d0%b2%d1%87%d0%b5%d0%b2-%d1%81-%d0%ba%d0%b0%d1%80%d0%b0%d1%8f/", "text": "БСП са доказали, че не могат да работят за хората. Единственото, което правят, е да вредят на държавата и да я отклоняват от единствения възможен път пред нея – европейския. Някога чували ли сте ги те да кажат една добра дума за премиера Борисов, който в цяла Европа е навсякъде приет и желан гост. Това заяви зам.-председателят на ГЕРБ и председател на ПГ на партията Цветан Цветанов, който изнесе лекция на тема „Обществено-политическата ситуация в страната“ в рамките на Националния форум на Предприемачи ГЕРБ „За стабилна държава и развита икономика“. Двудневната конференция се провежда в Боровец, а нейни организатори са ПГЕРБ, сдружение „Граждани за европейско развитие на България“ и фондация „Ханс Зайдел“. Цветан Цветанов подчерта, че от опозицията рушат държавността. „Те ще продължат да оборват политиките ни с компромати и манипулации, а не с аргументи“, допълни той. „Надеждата на БСП, че могат да имат управленски мандат на чело с Корнелия Нинова няма да ги напусне. Това е психическото разстройство на една политическа партия, което няма да могат да преодолеят през целия наш 4 годишен мандат, защото ГЕРБ ще изкара мандата си до докрай“, категоричен бе Цветан Цветанов. По думите му БСП не могат да предложат реални политики и решения и  . Зам.-председателят на ГЕРБ напомни, че след президентските избори миналата година, ГЕРБ и премиерът Борисов са взели тежкото и непопулярно решение да подадат оставка. „Представяте ли си какво щеше да стане, ако бяхме останали на власт тогава – опозиционните сили щяха да се радикализират и стабилността на държавата в навечерието на европредседателството щеше да е под въпрос“, коментира Цветанов и отчете, че в крайна сметка е било взето правилното решение. „Трябва да благодаря и на всички наши структури в страната, които подходиха с изключителна мотивация и желание към това изпитание за ГЕРБ“, допълни той. „Преди два дни също взехме много тежко решение.   като председател на Народното събрание. Искам да подчертая, че това бе негов личен акт, с който той доказа, че е отговорен политик, за когото егото не е по-важно от парламентаризма. Той, като всеки един нормален човек, се поддаде на емоциите си и допусна грешка. Делян Добрев също като него стана жертва на агресивния подход на опозицията“, сподели Цветанов. Той коментира, че от ГЕРБ не са отказват от председателския пост в парламента, а просто сменя капитана си. „Представяте ли си какво послание щяхме да отправим към европейските си партньори, ако следващата седмица председателят на ЕП Антонио Таяни беше говорил пред полупразна пленарна зала? С какви очи после можехме да кажем, че сме част от силна и обединена Европа?“, попита председателят на ПГ на ГЕРБ и коментира, че с избора на Цвета Караянчева за наследник на Главчев напрежението в парламента е било потушено и той е продължил нормално работата си. Цветан Цветанов сподели, че вчера е бил в Бургаско, където е участвал в разпределението на 419 електроуреда, закупени благодарение на 100-те хиляди лева, които ГЕРБ дари от партийна си субсидия в помощ на пострадалите от наводненията домакинства в областта. „Хората идваха при мен и казваха следното: от опозицията се изявяват като морални съдници и твърдят, че няма държава. „Когато обаче се случи бедствието, вие бяхте до нас. Държавата дойде и ни помогна да възстановим щетите и да преодолеем стреса“. „Румен Радев каза, че  . Очевидно е пропуснал какво се споменава в него, а именно, че политическата нестабилност по време на служебното правителство е спряло провеждането на реформи“, напомни лидерът на ПГ на ГЕРБ. Той анонсира, че ГЕРБ започва усилена подготовка за европейските избори след година и половина, за да докаже, че е достоен член на европейското семейство. По думите ми евродепутатите ни са страхотни хора и политици и работят единствено в интерес на държавата. „Да сте чули БСП някога да говорят за Западните Балкани? Те приветстваха ли подписването на исторически договор за добросъседство с Македония?“, попита Цветан Цветанов. Той се обърна към предприемачите от ГЕРБ и ги призова да бъдат все така инициативни. „Само така ще успеем да разширим периферията за подкрепа към ГЕРБ“, добави Цветан Цветанов. Той подчерта, че ГЕРБ е номер едно и ще остане номер едно. „Това е така, защото само ние можем да покажем реалните резултати от нашите политики“, категоричен бе зам.-председателят на партията. „В момента име недостиг на квалифицирана работна ръка и затова приоритет на правителството на Бойко Борисов е образованието. Ние непрекъснато увеличаваме парите в сектора, защото можем да се го позволим благодарение на по-добрата събираемост и икономическия ръст“, уточни Цветан Цветанов. Той коментира, че напоследък за зачестили пътнотранспортните произшествия и като причина за това посочи проблемите с пътната инфраструктура на места и балканският манталитет на водачите. „Каквото зависи от държавата ще продължим да го правим, а именно – ремонт на пътищата. Искам обаче да помоля шофьорите – бъдете по-търпеливи и не подценявайте ситуацията“, призова зам.-председателят на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Цветанов за Главчев и Караянчева: ГЕРБ просто сменя капитана си"}
{"url": "https://trud.bg/%d0%b7%d0%b0%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b2%d1%81%d0%b8%d1%87%d0%ba%d0%b8-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%b4%d0%b0-%d1%81%d0%b5-%d0%be%d0%b1/", "text": "В наредби ще задължим в най-кратки срокове всички автомобили, които извършват обществен транспорт, да се оборудват с видеорегистратори. Това ще е една своеобразна черна кутия, обяви министърът на транспорта Ивайло Московски   за набелязване на мерки за намаляване жертвите на пътя. Друго ново задължение към превозвачите ще е абсолютно всички седалки да са оборудвани с колани по най-съвременни стандарти. Ще бъде създаде и междуведомствена система, която да отчита заболяванията на шофьорите, за да може да се проследява дали все още са правоспособни, както към момента на взимане на книжка. Планира се въвеждане и на регистрационен режим на автосервизите и автоморгите. Докато хората не разберат, че трябва да шофират по-безопасно, нищо няма да постигнем, каза още Московски. Той призова шофьорите да се държат на пътя така, както го правят, когато излязат в чужбина. И сега в законите и другите нормативни документи има гаранции, че това, което се случва да пътищата, няма да се случва, посочи вътрешният министър Валентин Радев. По думите му усилията на МВР за намаляване на катастрофите ще бъдат насочени специално към тези шофьори, които „не знаят какво правят“ на пътя. Министърът на регионалното развитие Николай Нанков посочи, че пътят край Ловеч е един от най-добре поддържаните. Трагичните инциденти от последните дни ще бъдат мотив за още по-ускорена работа по изграждането на магистрала „Хемус“, посочи Нанков. Той прогнозира, че въвеждането на тол системата ще позволи много по-добър контрол, включително да засича средна скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Задължават всички превозвачи да се оборудват с видеорегистратори\t\t\t"}
{"url": "https://trud.bg/108-%d0%bc%d0%b0%d1%88%d0%b8%d0%bd%d0%b8-%d1%89%d0%b5-%d1%87%d0%b8%d1%81%d1%82%d1%8f%d1%82-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d1%81%d0%ba/", "text": "108 машини са подготвени за почистване на републиканската пътна мрежа от снеговете в област Монтана, съобщиха от Областната администрация. Пред прага на зимата подготовката за борбата със преспите и ледовете върви с пълна сила, казаха експертите. Освен техниката за поддържането на 600-те км държавни шосета в складовете са доставени 20 000 тона пясък и 2000 тона сола – количества близо два пъти повече от планираните. Започват проверки и в общините от региона за готовността на местните управи да се справят с предизвикателствата на зимните месеци и снежните бури.”Ще проверяваме всяко едно превозно средство, посочено в плановете на местните власти за зимно поддържане”, предупреди областният управител Росен Белчев. Тримата губернатори в Северозапада – на областите Монтана, Враца и Видин са договорили и мерки за недопускане на задръствания по пътищата при усложнена зимна обстановка. При проблеми по главния път Е-79 ТИР-овете ще бъдат спирани още преди Монтана, за да не запушват шосетата и стотици хора да остават в блокираните сред снеговете автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " 108 машини ще чистят пътищата в Монтанско"}
{"url": "https://trud.bg/%d0%b3%d1%80%d0%b8%d1%88%d0%be-%d0%b5-%d0%ba%d1%80%d0%b0%d0%bb%d1%8f%d1%82-%d0%bd%d0%b0-%d0%bb%d0%be%d0%bd%d0%b4%d0%be%d0%bd/", "text": "Още с първото си участие във финалния „Мастърс“ в Лондон Григор Димитров стана шампион. С 7:5, 4:6, 6:3 Гришо победи Давид Гофен. На турнира на осемте най-добре представили се през сезона най-добрият български тенисист записа 5 победи от 5 мача. В изключително качествения финал, в който за пръв път се изправиха играчи без титла от Големия шлем, не липсваше нищо, въпреки отказа на Рафаел Надал заради контузия след първия мач и загубата на Роджър Федерер на полуфинала. След минути българинът официално ще е номер три в света в новата седмична класация на ATP непосредствено след двете легенди на края на най-добрия си сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Гришо е кралят на Лондон!"}
{"url": "https://trud.bg/%d0%bd%d0%b0-%d0%bb%d0%be%d0%b2-%d0%b7%d0%b0-%d1%84%d1%80%d0%b5%d0%bd%d1%81%d0%ba%d0%b8-%d0%bf%d0%bb%d0%b5%d0%bd%d0%bd%d0%b8%d1%86%d0%b8-%d0%ba%d1%80%d0%b0%d0%b9-%d0%b3%d0%b5%d0%b2%d0%b3%d0%b5%d0%bb/", "text": "Точно преди 100 години – на 19 ноември 1917 година, на фронта край Гевгели български юнаци от 13-а рота на 18-и пехотен Етърски полк чрез блестяща атака успяват да пленят петима френски войници. Води ги кап. Венко Начев, който е дядо на писателя Венцеслав Начев (1939 – 2010). Историята е описана от инж. П. К. Трифонов, поручик от запаса, в специално издание от 1936 година. Предлагаме на читателите откъс от него. Това се случи точно след една година от атаката за овладяване на височината 321. Воюващите страни бяха измислили всевъзможни начини за узнаване тайните на противника: шпионаж, подкупи, крадене на планове и ловене на пленници. От последните можеше да се научи най-добре за разположението или разместването на противниковите части, за прииждането на нови войски, за сменяване от позициите на войски. Също от тях можеше да се узнае за броя и разположението на неприятелските оръдия, картечници, минохвъргачки и др. И най-сетне – от разните заловени пленници можеше да се узнае за духа на неприятелските войски. Ето защо позиционната война беше се обърнала и в лов на пленници. От Щаба на 5-а пех. Дунавска дивизия се искаше да се заловят пленници. Правиха се няколко несполучливи опита. Един ден нашият командир на 13-а рота от 18-и пех. на Н. В. полк капитан Венко Начев изяви желание да направи едно щурмово нападение. Дадено му бе право да си избере охотници. От много явилите се той си избира 30 бойци и 4 души санитари. Той сам почна да ги обучава денем и нощем зад фронта на полка. Щеше да се атакува една издадена позиция на французите, която сам кап. Венко Начев бе избрал пред Кота 258 – ние наричахме “Острата чука”. Ротният командир подбира за обучение на командата си такова място, което наподобаваше на острата чука. След дълги обучения на своите юнаци, което бе около 12 денонощия, най-сетне се определя деня за атаката. Денят 19 ноември 1917 г. беше избран за извършване на атаката. По целия фронт на дивизията нашите трябваше да произвеждат демонстрации. Те трябваше да открият пушечна стрелба, да се хвърлят ракети по цялата линия. Нашата артилерия също по цялата линия трябваше да открие огън, но най-силния ще бъде съсредоточен на “Острата чука”. С това се целеше да се заблуди противникът и да не узнае точното място на нападението. Също и неприятелската артилерия трябваше да се заблуди. На “Острата чука” нашата артилерия трябваше да бие 5 минути, след което да пренесе преградния си огън зад чуката. В този момент ще се произведе атаката. Демонстрацията и бомбардировката ще почне в 7 часа вечерта. Преди уговореното време капитан Венко Начев със своите смелчаци взема изходно положение при реката Люмница. Оттук неприятелската позиция е на 300 крачки и движението ще става по един стръмен терен, обрасъл със слаби шубраци. Начев си разпределя хората на три вериги, които ще се движат една след друга. Човек от човек ще има интервал две-три крачки. Всички си връзват на ръцете бяла кърпа. Паролата е “Етърец”. Обути са с меки обуща и с каски на главите. Оръжието е заредена карабина с натъкнат нож и 8 бомби в торбички през рамо. Ето настана решителният момент. Точно в 7 часа по целия фронт на дивизията закипя огън. Пушки, картечници, оръдия – всичко се сля в едно зловещо тракане и бучене. Противникът е в недоумение. По цялата негова линия почнаха да се извиват като змии стотици ракети, които като стигнат на определена височина се разпръсват на десетки светлинни кандилца. Спускайки се към земята, те осветяват като ден всичко наоколо. Ракети се хвърляха и от “Острата чука”. Нашите юнаци притулени чакаха със затаен дъх и туптящи сърца времето, когато ще се понесат напред. Кап. Венко Начев, гледайки на часовника си, четеше минутите докато ще трае демонстрацията – стрелбата по “Острата чука”. Минават се една, две, три минути. На “Острата чука” 75 наши разнокалибрени оръдия сипят огън и жупел. Чуката е обърната на цял вулкан. Минават се 5 тихи минути. Огънят е пренесен зад чуката. Нашите герои дебнешката се спущат напред. На 100 крачки от позицията те са забелязани от неприятеля, който почва да хвърля бомби и един от нашите бива леко ранен в коляното. Веригите залягат. Кап. Начев виждайки, че може да пропадне атаката и да посрами честа на полка, изважда револвера и командва: Напред! Веригите се вдигат и като хали налитат на неприятелските окопи. Телените мрежи са разкъсани от нашата артилерия и телорезачите от щурмовата команда. Нашите хвърлят 180 бомби в окопите и почват да ги чистят. Водят един пленник французин, ето втори, трети – всичко пет. Небивал успех. Други наши смелчаци носят оръжие, патрони, каски. Един носи офицерска мушама. Всички минават пред очите на капитана. Всички са прибрани. Дава се ракет, че атаката сполучливо е завършена и почва изтеглянето. Нашите оръдия реват наново върху позицията на “Острата чука”. Неприятелят се сцепи и зашемети: не знае какво е станало и къде трябва да стреля. Нашите без жертви се изтеглят със своите пленници и трофеи. Неприятелската артилерия стреля няколко минути безцелно и най-сетне млъкна. Там, на чуката, имаше мъртва тишина. Злите духове там още витаят и живите същества не смееха да се доближат  Луната ясно светеше и пръскаше своята приятна светлина по целия Божи шир. На чуката като че нищо не е било. В същото това време 5 души пленници, от които двама парижани, стояха с наведени глави пред палатките на командира на полка и недоумяваха дали това е действителност или сън. Не изминали 3 километра, а се намират в съвсем друг свят и обстановка. Преди половин час са били в тяхната среда, готови да се бият до последно издихание. Говорили са на родния си език. А сега? Немощни същества. Треперещи от страх. Минали само телените мрежи и стъпват в чужда непозната за тях държава. Изгубили всякаква надежда. Съдба… И защо са дошли тук на този фронт тия чеда на Велика Франция? Защо тази свободолюбива Франция е изпратила в Близкия изток такава войска. За завоевания ли? Не, а да създава нови роби и потиснати народи, за да няма мир на земята…", "date": "2017.11.19", "title": " На лов за френски пленници край Гевгели\t\t\t"}
{"url": "https://trud.bg/%d0%bc%d0%b0%d1%84%d0%b8%d1%8f%d1%82%d0%b0-%d0%be%d1%81%d0%b8%d1%80%d0%be%d1%82%d1%8f-%d0%b8%d0%bd%d1%84%d0%be%d0%b3%d1%80%d0%b0%d1%84%d0%b8%d0%ba%d0%b0/", "text": "Бившият капо ди тути капи Салваторе “Тото” Риина, един от най-страховитите кръстници в историята на сицилианската мафия “Коза ностра”, почина болница, докато излежаваше многобройни доживотни присъди за организирането на кървав план за елиминирането на италиански ловци на мафиоти, съобщиха информационните агенции. Риина, за когото се смята, че е поръчал убийствата на над 150 души, бе в състояние на изкуствена кома, тъй като здравето му се влоши преди няколко дни след две операции за лечение на рак. Мафиотският бос, известен като Звяра, заради кръвожадния си нрав, или Късия, заради ръста си от 158 см, почина вчера рано сутринта, ден след като навърши 87 години. Смъртта му бе обявена от болничното крило на затвор със строг тъмничен режим за опасни престъпници в Парма, Северна Италия. Там той излежаваше 26 доживотни присъди за убийства в периода 1969-1992 г. Сред жертвите му са известните магистрати Паоло Борселино и Джовани Фалконе, които работят неуморно, за да изправят пред съда група от 300 гангстери. И двамата са взривени в автомобилите си през 1992 г. Сред най-безскрупулните поръчкови убийства на Тото Риина е и това на 13-годишния Джузепе ди Матео, който е отвлечен заради намерението на баща му да издаде мафиотски тайни на полицията. Момчето е удушено след 779 дни в плен, а тялото му е разложено с помощта на киселина. В друг подобен случай Риина нарежда елиминирането на 11 роднини на издайник от клана. Тото Риина е роден в Корлеоне, Сицилия и когато е на 13 години баща му и брат му загиват, докато се опитват да обезвредят бомба от Втората световна война, за да извлекат барута от нея. На 19 г. убива първата си жертва. По-късно става част от клана “Корлеоне” на Лучано Лиджо заедно с Бернардо Провенцано, който оглавява “Коза ностра” след ареста на Звяра. Риина бързо се издига и след като през 1974 г. Лиджо е задържан, кръвожадният бос оглавява престъпния синдикат, който поддържа връзки и с калабрийската мафия Ндрангета. След смъртта на Борселино и Фалконе, които се превръщат в истински светци, паднали в битката с мафията, полицията активизира действията срещу “Коза ностра”. Звяра е заловен през 1993 г. в апартамент в Палермо след сигнал от негов конкурент в престъпния бранш. Отказва да сътрудничи, а по-рано тази година е подслушан да казва, че “не съжалява за нищо”. “Никога няма да ме пречупят, дори и 3000 г. да ме държат зад решетките”, казва босът. Мафиотската традиция е продължена от двамата синове на Риина Джовани и Джузепе, които остават лоялни на баща си. Джовани също излежава доживотна присъда за 4 убийства, а Джузепе прекарва няколко години в затвора. Звяра има и две дъщери, които обаче не успяват да го посетят за последно в затвора в Парма, тъй като едва в четвъртък правосъдният министър Андреа Орландо дава разрешение за това заради тежкото състояние на мафиота. Днес италианските следователи сочат Ндрангета за най-мощния синдикат в Италия, най-вече благодарение на ролята си на най-голям вносител на кокаин от Южна Америка. Дни на бомбени атентати и престрелки може и да са отминали, но “Коза ностра” продължава да действа, вливайки се в политиката, предупреждава Амброджо Картозио, прокурор с 20-годишен стаж в борбата с организираната престъпност. “До голяма степен сме отслабили военния апарат на мафията, кланетата приключиха, убийствата са редки. Но мафията преминава през генетична модификация”, коментира Картозио пред АФП. “Политическият сектор до голяма степен позволи инфилтриране на синдикатите в социалните тъкани и днес присъствието на мафията в политиката е далеч по-голямо от преди”, отбелязва прокурорът. Според Пиетро Грасо, председател на Сената и бивш магистрат, битката не е приключила.  “Риина отнесе със себе си много тайни, които щяха да помогнат в разкриването на алиански, политически връзки, вътрешни и външни сътрудници на мафията”, каза той. Пино Скадуто, глава на мафиотския клан Багерия в Сицилия, който наредил убийството на дъщеря си заради любовна афера с майор от полицията, бе арестуван в края на октомври, след като синът му отказал да изпълни заповедта. Следователи, които преглеждали затворническата му кореспонденция, открили текст за “подарък”, който искал да й даде. Скадуто бил освободен през април, като казал тогава на сина си да я убие, защото “станала информатор”. Но Скадуто-младши се колебаел. “Не искам да го направя. Ако го искаш, свърши го сам. Защо да се занимавам с твой проблем. Аз съм на 30 г.”, казал синът според разговор, подслушан от полицията. Мафиотският бос опитал да възложи задачата на друг, но той отказал заради семеен спор. “Мафиотите твърдят, че били мъже на честта. Но къде е честта в това да наредиш убийство на детето си”, коментира вътрешният министър Анджелино Алфано. 1. Никой не може да се запознава директно с друг човек от нашите приятели. Винаги трябва да има трети човек за посредник.  2. Никога не поглеждай към жените на приятели.  3. Никога не трябва да бъдеш виждан с ченгета.  4. Не ходи по кръчми и клубове.  5. Винаги трябва да си на разположение на Коза Ностра – дори жена ти в този момент да ражда.  6. Уговорките за среща трябва да се спазват стриктно.  7. Към съпругите си трябва да се отнасяме с респект.  8. Когато приятели ви поискат информация, отговорът трябва да е истината.  9. Не може да се присвояват пари, които принадлежат на приятели или на семействата им.  10. Хора, които не могат да са членове на Коза Ностра: някой с близки роднини в полицията; някой с предател в семейството; някой, който се държи лошо и не спазва принципите на морала. Комбинираните приходи на всички мафиотски организации в Италия са около една десета от брутния вътрешен продукт на страната, който за 2016 г. е 1,67 трилиона евро, изчисли миналата седмица сп. “Шпигел”. Предвид, че в БВП влизат и доходи от проституция и търговия с наркотици, този дял може да е дори по-голям. По данни на изследователския институт “Демоскопика” Ндрангета – най-мощният мафиотски клан пред последните години, е направил повече пари през 2013 г. от “Макдоналдс” и “Дойче банк” взети заедно – 53 млрд. евро. Според “Демоскопика” за тази година тази групировка е спечелила еквивалента на 3,5% от БВП на Италия. Докладът сочи, че Ндрангета има около 400 ключови агенти в 30 държави, но в дейностите й са въвлечени поне 60 000 души в целия свят. Преди това италианската бизнес асоциация “Конфезерченти” изчисли, че мафията е генерирала приход за 2012 г. в размер на 140 млрд. евро. Тогава бе пресметнато, че синдикатите разполагат с резерви от €65 млрд., което ги превръща в най-голямата банка в Италия. Година по-късно вътрешното министерство в Рим обяви увеличение на мафиотските приходи на годишна база с 43% до 200 млрд. евро. “Това е повече от бюджета на Европейския съюз”, възмути се тогава Джовани Брауци, директор в италианското МВР. В последните години мафията на Ботуша се опитва да се внедрява и в един от малкото развиващи се сектори – грижата за преселници. През май властите задържаха 68 души в Калабрия, които участвали в схема за източване на евросредства с помощта на бежански център. Подобна акция имаше и през 2015 г. в Рим.", "date": "2017.11.19", "title": " Мафията осиротя  (ИНФОГРАФИКА)\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-300-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d1%81%d0%bf%d1%80%d0%b5%d0%bd%d0%b8-%d0%be%d1%82-%d0%b0%d0%bb%d0%b6%d0%b8%d1%80%d1%81%d0%ba%d0%b0/", "text": "Алжирската брегова охрана е спряла близо 300 мигранти, опитващи се да достигнат европейския бряг на Средиземно море, предаде АФП. За периода от четвъртък до неделя службата е прихванала и спасила общо 286 алжирски граждани от плавателни съдове във водите край западния крайбрежен град Оран, се казва в изявление на министерството на отбраната. В края на септември италианската брегова охрана спря 165 алжирски мигранти южно от Сардиния. Алжирската брегова охрана е спряла близо 300 мигранти   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Близо 300 мигранти са спрени от алжирската брегова охрана да достигнат Средиземно море"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b1%d0%b0%d1%80%d0%b5%d0%bb%d0%b5%d1%84-%d0%bd%d0%b0-%d0%bf%d1%80%d0%be%d1%87%d1%83%d1%82-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba/", "text": "Барелеф на проф. д-р Красимир Мурджев ще бъде открит в Университетска болница „Свети Георги” в Пловдив навръх годишнината от кончината на големия хирург, който почина на 22 ноември 2016 г. от скоротечен рак. Скулптурата ще бъде поставена край заседателната зала в Клиниката по специална хирургия в УМБАЛ „Свети Георги”, която вече ще носи името на проф. Мурджев – лекаря, спасил живота на хиляди хора. Роденият на 10 януари 1964 г. специалист имаше славата не само на един от най-добрите гръдно-коремни хирурзи у нас и уважаван преподавател в Медицинския университет-Пловдив, но и на човек, който защитаваше правата на лекари и пациенти и в политиката като народен представител и председател на Градския съвет на БСП. През юни 2011 г. проф. д-р Мурджев и екипът му спасиха ранените от жестоката катастрофа на автомагистрала „Тракия”, когато автобус се удари в мантинелата и се запали. Тогава медиците от УМБАЛ „Свети Георги” бяха наградени ­ от Българския лекарски съюз и Регионалната лекарска колегия в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Откриват барелеф на прочут пловдивски лекар в УМБАЛ „Свети Георги”\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d0%bf%d0%b0%d1%80%d1%82%d0%b8%d0%b8-%d0%be%d1%81%d1%82%d0%b0%d0%b2%d0%b0%d1%82-%d1%80%d0%b0%d0%b7%d0%b5%d0%b4%d0%b8%d0%bd%d0%b5/", "text": "Германските партии остават разединени по въпроса за миграционната политика, въпреки че в неделя са успели да сближат позициите си по няколко трудни въпроса, включително за климата, предаде Ройтерс. Канцлерът Ангела Меркел се опитва да сглоби коалиция с ориентирана към бизнеса Свободна демократическа партия и клонящите в ляво „Зелени“, след като нейните консерватори загубиха съществена част от подкрепата си на последните парламентарни избори от септември за сметка на крайнодесните. Преговорите между партиите, които таят дълбоки идиологически различия, обаче вървят изключително трудно. Меркел определи краен срок до четвъртък за предварителните разговори преди началото на официалните коалиционни преговори, но споразумение по ключовите въпроси не бе постигнато. В неделя „Зелените“ приветстваха предложението за увеличаване на производството на електроенергия от възобновяеми източници и съкращаване на производството във въглищните електроцентрали. Остават спорни въпросите за данъчната политика и публичните финанси. Най-тежки са различията по въпроса за имиграцията. Християнсоциалният съюз настоява за налагането на ограничения до 200 000 имигранти годишно. Зелените са против такова ограничение. Те обаче са склонни към компромис, тъй като за последните 25 години тази бройка е била надхвърлена едва пет пъти. Ако не успеят да постигнат споразумение, това може да наложи провеждане на нови избори. Партиите се опасяват, че на тях крайнодясната „Алтернатива за Германия“, която успя да влезе в парламента на изборите през септември, може да събере още повече подкрепа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Германските партии остават разединени по въпроса за миграционната политика"}
{"url": "https://trud.bg/%d0%bc%d1%82%d0%b5%d0%bb-%d0%bf%d1%80%d0%b5%d0%b4%d0%be%d1%81%d1%82%d0%b0%d0%b2%d1%8f-%d0%b1%d0%b5%d0%b7%d0%b2%d1%8a%d0%b7%d0%bc%d0%b5%d0%b7%d0%b4%d0%bd%d0%be-%d0%b4%d0%b8%d0%bc%d0%b8%d1%82%d1%80/", "text": "Поради огромния интерес от страна на зрителите, Мтел ще предостави безвъзмездно правата за излъчване на битката за титлата на финалния мастърс в Лондон между Григор Димитров и Давид Гофен на БНТ 1 и Диема, съобщиха от компанията. Финалът на тенис сезона ще може да бъде гледан и по Mtel Sport 1, както и онлайн на ppv.mtel.bg безплатно. Така рекорден брой почитатели на тениса ще могат да гледат на живо опитът на Григор Димитров да завърши най-успешния си сезон до момента с бляскава титла. По Нова телевизия веднага завъртяха промо на излъчването по Диема. В предаването „Спортна треска“ на БНТ обясниха, че централната емисия „По света и у нас“ ще бъде максимално съкратена в минутите, докато играчите излязат на корта и проведат загрявката, след което започва прякото излъчване на мача.   Шампионският мач противопоставя Григор и Гофен за шести път, като до момента балансът е четири на една победи в полза на българина. Последната среща помежду им бе преди броени дни, в груповата фаза на турнира, когато първата ни ракета разгроми белгиеца с 6:0, 6:2. В останалите два мача в своята група Григор Димитров преодоля австриеца Доминик Тийм и испанеца Пабло Кареньо Буста. В последната си стъпка преди финала българинът надделя драматично над Джак Сок, с което си гарантира и рекордното за своята кариера трето място в ранглистата на ATP. Въпреки че загуби безславно от Димитров, Гофен постигна престижен успех в предварителната група срещу световния Рафаел Надал, а в решаваща битка за второто място той прекърши съпротивата на Диминик Тийм. Най-неочаквана обаче беше победата на белгиеца в полуфинала срещу Роджър Федерер, завоювана след обрат в три сета. Излъчването на мача по онлайн платформата ppv.mtel.bg ще бъде изцяло безплатно, като на всички заплатили до момента ще им бъдат възстановени парите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Мтел предоставя безвъзмездно Димитров – Гофен на БНТ 1 и Диема\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d1%80%d0%be%d0%ba-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%b0%d1%81%d0%b5%d0%bd%d0%be%d0%b2/", "text": "Благотворителен рок концерт в помощ на известния уфолог Ценко Симеонов, чието жилище бе унищожено от пожар на 16 октомври, организират негови приятели и съграждани от Асеновград. Концертът ще се състои на 22 ноември (сряда) от 18 часа в Народно читалище „Родолюбие”, а участие в него ще вземат рок бандите „Фокус“, „Триумф“, „Whiteheads”, „Happy Clover”, „Blues cousins”, както и други местни групи и артисти. Актьорът от Драматичен театър – Пловдив Петър Тосков ще е водещ на събитието, на което ще се събират пари за възстановяване на опожарения дом на Ценко Симеонов на   района зад жп гара Асеновград до завод „Асенова крепост”. Огнената стихия е изпепелила абсолютно всичко – покъщнина, мебели, документи, телефони, пари, дрехи. В първите дни след пожара се наложило Ценко Симеонов да спи в колата си, а добри съседи  услужили със стари дрехи на известния с интересите си към уфологията, религията и езотериката станимаклия и приютили останалите без покрив членове на семейството му. Приятели на Ценко Симеонов призоваха асеновградчани да помогнат на семейството му с посуда, дрехи, обувки, пари и всичко необходимо на едно домакинство, а с подкрепата на градската управа организираха и благотворителния рок концерт на 22 ноември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Благотворителен рок концерт в Асеновград за местен уфолог\t\t\t"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%b5%d0%b4%d0%bd%d0%b0-%d0%be%d1%82-%d0%b3%d0%bb%d0%b0%d0%b2%d0%bd%d0%b8%d1%82%d0%b5/", "text": "Бивши работници на пътностроителната фирма „Виастройинженеринг“ блокираха днес по обяд една от главните улици на Смолян. Двайсетина души пресичаха на пешеходната пътека и така спряха движението. Протестът им е заради неизплатени заплати от 2015-та година, предаде  . Всеки от близо 200 работници има да получава по 8 заплати. Фирмата е изпаднала в несъстоятелност и активите й са закупени от друга пътностроителна фирма. Дължимите трудови възнаграждения обаче така и не са платени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Работници блокираха една от главните улици в Смолян заради забавени с години заплати"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%8f-%d0%be%d1%82%d1%81%d0%bb%d1%83%d0%b6%d0%b8%d1%85%d0%b0/", "text": "Знеполският епископ и викарий на пловдивския митрополит Николай Арсений отслужи възпоменателна панихида в памет на жертвите на катастрофи в църквата „Света Марина“ в неделя по обяд в присъствието на областния управител Здравко Димитров и шефа на Областна дирекция на МВР старши комисар Атанас Илков. С резолюция на Общото събрание на ООН (Организацията на обединените нации) от 2005 година всяка трета неделя на месец ноември е определена като Световен ден на възпоменание за жертвите от пътнотранспортните произшествия. За първи път този ден е отбелязан през 1993 година в Обединеното кралство от организацията „Мир на пътя“. На този ден се отдава почит на жертвите и техните семейства, работи се за повишаване на обществената отговорност за спазване правилата на движение по пътищата. В средата на тази седмица губернаторът на Пловдив Здравко Димитров призова всички кметове на общини и населени места в областта да отбележат тази неделя Световния ден за възпоминание на жертвите от пътнотранспортни произшествия и засвидетелстват своята почит към загиналите при катастрофи, да изкажат съчувствие към пострадалите и утешат техните близки и роднини, „защото мъката и страданията са големи и оставят незаличими следи в живота им”. „В мирно време ПТП са най-нелепата причина, която води до отнемане на най-скъпото – човешкия живот. Ето защото безопасността е грижа и задължение на всички ни – от компетентните органи, обществените организации и медиите, до образователните институции и отделното семейство. Не случайно безопасността на движение се определя като споделена отговорност и нейното подобряване не е по силите на нито една институция или организация. Пловдивска област поради своето географско разположение и важните транспортни артерии, които минават през нея, се явява място, в което се концентрира изключителен трафик на МПС, а от там и предпоставки за възникване на тежки ПТП. В този смисъл Денят за възпоминание на жертвите от ПТП е и ден за размисъл, за осъзнаване на необходимостта от отговорно отношение и култура в движението по пътищата”, декларира областният губернатор на Пловдив Здравко Димитров. От началото на 2017 г. до момента по пътищата в Пловдивска област са регистрирани над 800 произшествия с 49 загинали и 1021 ранени. В сравнение с 2016 г. катастрофите с травматизъм са с 146 по-малко. Намаление има и при жертвите – с 20, както и на ранените – с 154. Сред основните причини за възникване на транспортни злополуки от сектор „Пътна полиция“ – Пловдив  отчитат движение с несъобразена скорост, отнемане на предимство, навлизане в насрещно движение, излизане извън пътното платно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " В Пловдивската митрополия отслужиха панихида в памет на жертвите на катастрофи"}
{"url": "https://trud.bg/%d0%b6%d0%be%d1%80%d0%b6-%d0%bd%d1%83%d1%80%d0%b8%d0%b6%d0%b0%d0%bd-%d0%b7%d0%b0%d0%b1%d1%80%d0%b0%d0%b2%d0%b5%d0%bd%d0%b8%d1%8f%d1%82-%d0%bf%d1%80%d0%b8%d1%8f%d1%82%d0%b5%d0%bb-%d0%bd%d0%b0-%d0%b1/", "text": "Книгите на Жорж Нурижан не се преиздават и името му е непознато. Но не е било тъй през 30-те и 40-те години на миналия век. Мнозина случайно попаднали на някоя от книгите му, написана на чист и звучен български език, са се чудили как този италианец е успял до такава степен да го усвои. Жорж Нурижан е роден в Ливорно на 23 септември 1892 г. Баща му обаче е арменец, потомък на последния арменски владетел Левон VI, който е погребан в катедралата “Сен Дени” в Париж. Пламен Бараков, биограф на Нурижан, установи, че братът на бащата на Нурижан пък е бил първият патриарх на Арменската католическа църква в Цариград. Когато в Рим пристига българска правителствена делегация, пратена от Стефан Стамболов, с нея се среща бащата на Нурижан. Той дотолкова е впечатлен от разговорите си с българите, че решава да се премести и да живее у нас. Със съпругата си Електра, която е италианка и с малкия си син Жорж той напуска Ливорно и става лекар в Стара Загора. Тук малкият Жорж расте в българска среда, прописва дори стихове. Завършва гимназия в Стара Загора през 1911 г. и заминава за Рим, където учи право. Преподава две години във Военноморската академия в Ливорно. Но България го привлича като магнит и се завръща в София. Става кореспондент на италиански вестници, 10 години е секретар по печата при италианското посолство у нас (от 1919 г.), съветник е на папския нунций в България Анджело Ронкали, по-късно папа Йоан XXIII. Сприятелява се с целия български културен елит като равен с равни и свой със свои. Деен радетел за българската кауза в Македония, той нашумява с книгата си “Македонската трагедия, гледана от Рим” (1933), излязла едновременно в Италия и у нас. В периода 1944-1946 г. Нурижан издава у нас 7 книги. След референдума за монархия или република и национализацията на частните издателства оставането му в София става невъзможно и той се завръща в Италия. Установява се в Рим, на ул. Via Cremona № 10. Предлаган е за Нобелова награда. Книгата му “Български критици” излиза през 1941 г. Тя започва с обширна студия, в която Нурижан проследява историята на критиката у нас и анализира приносите на видни критици. След това той продължава с очерци за своите съвременници. Между тях са близкият му приятел Михаил Арнаудов, Никола Атанасов, Йордан Бадев, Александър Балабанов, Владимир Василев, Николай Дончев, Борис Йоцов, Георги Константинов, Д. Б. Митов и Тодор Павлов. Един от най-благоприятните и възторжени текстове е за проф. Ал. Балабанов, което не е за чудене. Да припомним, че известният познавач на старогръцката литература, пръв преводач на “Фауст” в стихове, признат откривател и покровител на млади, начеващи автори, основател и титуляр на катедрата по класическа филология в Софийския университет, близък приятел на цар Борис III, е родом от Македония, старата любов на Нурижан, а баща му е арменец. През тази година се навършиха 125 години от рождението на този голям приятел на България. Жорж Нурижан заслужава поне една паметна плоча, която да се постави на дома му в Рим. Дано това се случи за 130-годишнината от рождението му, ако македонците не ни изпреварят.   Една от най-популярните личности на днешна просветена България безспорно е Александър Балабанов. Оригинален и неповторим като фигура, като учен, като поет и критик, оригинален в отношенията си с хората, всякога зает с някаква работа или с някаква мисъл, Балабанов ще то видите навсякъде да се движи като подгонен, като ужилен, с неговия ход, дребен и бърз, като че е на колелета, с неговата малка и набита фигура, с остър, чип и червен нос, червено лице, малки живи очи, с рошава коса, връх която едва се крепи една висока смачкана шапка, с разкривена яка, несръчно вързана вратовръзка, разпилян и разсеян, винаги по отношение на себе си и никога не във вреда на другите. В едно от своите стихотворения, озаглавено “Автобиография”, Балабанов така се обрисува: И мраз,  и жар,  и роб,  и цар,  и гроб,  и ден,  и лъв,  и мек –  и за всеки час!  Такъв  човек  съм аз. Той обича живота и в него търси вдъхновения, които да го освобождават от мъката, от безсмислените ограничения и условности на света. Същевременно той умее да се радва и да се забавлява като същинско дете. Напоследък той ме покани да го посетя в хотел “България”, гдето от известно време се е установил да живее. Говорихме върху поезията на Древния свят, за Гьоте, за новото време, за политика, върху неговите писания “И аз на този свят”, и за всичко друго. През време на нашия разговор помолих Балабанов да ми отговори на няколко въпроса, свързани с литературната критика в България. Той ми обеща да ми даде писмено отговорите си. На 11 март т. г. получих от него следното писмо, което тук предавам изцяло. Господин Жорж Нурижан,  Моля най-учтиво да ме извините, че толкова много ви забавих с отговорите си. Не че нямах време да ги напиша или издиктувам. Напротив, тъкмо сега, когато съм на болнично легло, разполагам с обилно време. И бях решил въобще да не ви отговарям. Особено последните дни, когато видях, че у нас, въпреки изминалите 60 и повече години на свободен живот, още единствено само произволът и прищявката насочват т. нар. критици в техните издевателства над авторите, над художниците, над музикантите, над артистите. Прищявката, личната сметка и… преди всичко: случайната им възможност да има къде да публикуват тия свои безобразия и невежества.  Отнеми им тази възможност и те са нищо, все едно, че си уволнил от служба някой началник на отделение, който не по компетентност я е заемал, а поради това, че го е назначил някой друг по-негоден от него или по лични съображения.  Винаги съм се срамувал да минавам за критик. Според мене това е някакво понижение – да минаваш за критик. И то професионален критик – с рубрика, във властта си…  Много пъти съм се обиждал, че ме нареждат някои между критиците, и вас, господин Нурижан, просто намразих, че сте се осмелили да ме наредите между критици. И това е едно от най-силните ми съображения, че не ви отговорих досега и ви причиних може би материални щети…  Кой не е у нас критик? В това село без кучета?  Дой им къс хартия, един молив – критик! А ако някакси му се падне и литературна рубрика в някой вестник – той вече е паша с големи хареми и с много книги по пощата… С мазни посвещения, разбира се.  Напоследък се навъдиха много т. нар. критици, които държат “рубриките” и докато ги държат, правят си кефа в рубриките да пишат любовни писма към разни дами, които се проявяват в една или друга област на културния живот. Често заплашват, често полузаплашват, обикновено подкокоросват една против друга съперничките – според това къде е по-слаба или по-силна надеждата за нещо, или по селски казано: къде може да има хляб.  Според мене литературният критик, такъв, какъвто смятам, че може да има право за съществуване, трябва преди всичко да бъде човек с дълбока култура, със свои мисли за нещата, с чувство за истинското в поезията или в изкуствата, да не зависи от модата, която на повечето, на нищожните, обикновено диктува и термините. Както, например заговори се за “динамика” – те току шибат навсякъде нещастната дума – динамика, та динамика! Често дори някои пишат критика само за да употребят тая дума – динамика… Или ако не тая, някоя друга, която е на мода… също като в медицината напоследък това кръвно налягане и тия витамини.  Още, мисля си аз, литературният критик, или все едно – литературният историк, трябва оригинално, сам лично да е добре запознат, не запознат, ами просто проникнал в живота и развоя на няколко големи литератури, за да не открива нови Америки, или за да може да разбере кой открива Америка, кой знае вече, че и другите знаят, че Америка е открита отдавна.  А най-силната сила на литературния критик е не да дообяснява вече това, което само се е наложило вече, като го е премълчавал или отричал, когато то се е борило с такива като него плиткодушни простаци, а да го забележи още щом се подаде на хоризонта и да го вдига и да му помага.  Когато преди 20 и повече години писах пръв за Захарий Стоянов, млъкнаха, не разбраха за кого пиша дори. Но и след като го посочих като класик на българската проза – пак нищо не разбраха. И сега – нищо. Те пишат за него и това, и онова, предъвкват моите стари, вече 25 години, мисли – и пак не разбраха! А аз поисках тогава да кажа, че Захарий Стоянов може да е и такъв, и онакъв, но че той не е само мемоарист или историк, или хроникьор, а е в литературата ни, а е част от българската литература… Че е писател. И че от тая гледна точка може да се разглежда и той, както би се разглеждал Вазов или Ботев….  Литературният критик трябва да има воля и съвест да смаже това, което е само мода и хатър. И не е нищо друго. И да знае, и да внушава на всички моята стара мисъл:  В любовта и в поезията, и в изкуството нищо не може трайно да стане по хатър. Който разчита и тука на хатър, той е мъртав и няма любов, а има съжаление и мизерия. И не е поет, а писач.  Според мен най-големите поети са и най-големите и истински критици. Техните прозрения са най-дълбоки и откриват истински вечното в поезията и в изкуствата, като им се помага, разбира се, от големите литературни историци. Ето защо преди двайсет години аз поисках ревизия на българската литература. Не можах сам да я направя, защото нямах време и мир. Ще я направят след мене други. А пък за мое удоволствие времето я прави вече, самото време… И я прави чудесно!  А сега да отговоря кратко на зададените въпроси, доколкото не съм отговорил горе.  Литературната критика не е призвание, тя е дълг на всеки интелигентен човек. Той, интелигентният, истински природно интелигентният, ще разбира кое е фалшиво и мода и ще може сам да се брани от вълните на посредственото. И ще брани и близките си в своя обсег.  Поетът, ако няма усет за изящното, за правото, за поезията, не е поет. Той ще си бъде най-строгият и най-благодатният критик, нали? Най-вярно долавя народните тежнения тоя поет, който се чувства пророк на народа си, който не може и не глади само, а и порицава, и изобличава, когато народът се покаже увлечен, макар и неискрено, от разни повърхностни моди. И който чувства мъките и радостите на своя народ като свои. А не декламира като декламатор при разни нагласени тържества и тържища.  Утрешната култура ще бъде само с едно заглавие: Свобода! Свобода на духа, освобождение от власт на глупците… Свобода!  В България в някои посоки самата наука още не е винаги научна, где ли пък критиката, за която може да се залови всеки, който случайно има да ръководи някоя рубрика в някой всекидневник или всекиседмичник.  Трябва писателите да се виждат с критиците, за да им удрят и физически шамар, когато се издевателства с поезията.  Творческият процес на писателя трябва да бъде в зависимост само от живота. Който пише и е писател – той трябва с всяко свое писание да иска нещо да стане или да се развали нещо.  Днешните истински поети единствено още се вдъхновяват от живота и от класиците, които са се вдъхновявали само от живота, а не от угодите си.  Струва ми се, както това съм писал и друг път и не само като парадокс, големият поет може да бъде и най-голям политик. Ако да бяха поетите политици с власт, светът ни щеше да е пролетна усмивка.", "date": "2017.11.19", "title": " Жорж Нурижан – забравеният приятел на България\t\t\t"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%be%d1%82%d0%bd%d0%be%d0%b2%d0%be-%d0%b5-%e2%84%961-%d0%b2-%d1%81%d0%ba%d0%b8%d1%82%d0%b5/", "text": "Банско отново е ски курорт №1 у нас, показа престижната класация на Световните ски награди в Кицбюел. За 5-а поредна година бижуто на Пирин получи еквивалентната на „Оскар“ в киното статуетка на червения килим в хотел „Ароса“ в Кицбюел (Австрия), с което се нареди се сред 26-те най-добри дестинации на планетата. Класацията е основана на онлайн надпревара, която продължи 16 седмици и събра гласове на над 1,6 милиона души от 143 страни. Допитването със сигурност e най-голямото в бранша и едно от най-космополитните, провеждани официално изобщо. Банско бе отличен е конкуренцията на 202 топкурорта от 5 континента, което прави признанието още по-престижно. „За нас е чест и гордост, че спечелихме класацията! И то в годината, в която има рекорден вот в историята“, заявиха под аплодисментите на висшата класа в гилдията първата дама на концесионера „Юлен“ Мая Христоскова и маркетниг директорът Иван Обрейков. Признанието за Банско бе допълнено от избирането на „Кемпински Гранд Арена“ за най-добър ски хотел у нас. Петзвездният флагман за 4-и път е начело на класацията от 2013-а насам, като единствено миналата година пропусна първото място. Другите два водещи родни курорта също бяха отличени на церемонията. „Алпин“ (Боровец) е най-добър бутиков ски хотел, а „Вила Гела“ (Пампорово) е хижа №1. Най-добър ски курорт в света за годината пък е Вал Торанс (Франция). С петото си първо място у нас, Банско се нарежда след едва 9 курорта с пълен комплект награди от петте издание на Световните ски награди. Това поставя  зимния център под Тодорка наред с перли като Кицбюел, Вал Торанс (Франция), Гармиш-Партенкирхен (Германия), Оре (Швеция), Роза Хутор (Русия), Лаакс (Швейцария), Трисил (Норвегия) и Диър Вали (САЩ).", "date": "2017.11.19", "title": " Банско отново е №1 в ските"}
{"url": "https://trud.bg/%d0%bf%d1%80%d0%b5%d0%bf%d0%be%d1%80%d1%8a%d1%87%d0%b2%d0%b0%d1%82-%d0%bd%d0%b0-%d0%b2%d0%b8%d0%bb%d0%b0%d0%b4%d0%b6%d0%b8%d0%b8%d1%82%d0%b5-%d0%b2-%d1%81%d0%bb%d0%b8%d0%b2%d0%b5%d0%bd-%d0%b4%d0%b0/", "text": "Жителите на вилната зона в Сливен, която се намира в района на бившия уранов рудник, ще бъдат предупредени да не използват изтичащите от минните изработки води за питейни и битови нужди – съобщи областният управител Чавдар Божурски. По негово настояване, експерти от Националния център по радиобиология и радиационна защита са направили анализ. Възоснова на данните от измерванията, оценката им за радиационния риск в района е 1 на 100 000 души. „Сами преценете, като имате предвид, че населението на Сливен е под 90 хил.души. Но за да редуцираме до минимум евентуалните последствия, препоръчително е жителите на вилната зона да не ползват водоизточници от района на закрития уранодобив“ – каза Божурски. Предстои да бъдат поставени табели със забрана да се изземва материал за строителство от табаните. Предупредителни табели „Влизането забранено!“ ще бъдат поставени и пред входовете на комини, шахти и други съоръжения, използвани в някогашните добивни минни дейности. Ликвидираният уранодобив в Сливен е тема за обществено безпокойство от началото на промените досега, тъй като след закриването на рудника не бе извършена рекултивация на района. Оформилата се вилна зона се намира в непосредствена близост до него, някои от вилите са само на метри от табаните. След поредния сигнал, този път от бивш миньор с онкологично заболяване, областният управител предизвика проверка. Експерти от Националния център по радиобиология съобщиха, че това е първата област в страната, която предприема мерки, свързани с ликвидацията на закрития уранодобив. Пак по препоръка на експертите от центъра, отворените входове на комини, шахти и други съоръжения от мината трябва да бъдат обезопасени, за да не влизат хора и животни в тях. Работната програма на държавната фирма по рекултивацията ще бъде приета до края на годината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Препоръчват на виладжиите в Сливен да не пият от водоизточници в района на бивш уранов рудник"}
{"url": "https://trud.bg/15-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b2-%d0%bc%d0%b0%d1%80%d0%be%d0%ba%d0%be-%d0%bf%d1%80%d0%b8-%d1%81%d1%82%d1%80%d1%83%d0%bf%d0%b2%d0%b0%d0%bd%d0%b5/", "text": "Поне 15 души загинаха в Мароко при струпване на тълпа от хора, докато се раздавали хранителни помощи, предаде БНР. Инцидентът е станал в село на 150 километра югозападно от Казабланка.Според някои съобщения при него може да са ранени десетки хора.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " 15 души загинаха в Мароко при струпване на тълпа от хора"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b0%d1%82%d0%b0-%d0%b8%d0%b7%d1%82%d0%be%d1%87%d0%bd%d0%b0-%d0%bc%d0%be%d0%b3%d0%b8%d0%bb%d0%b0-%d0%ba%d1%80%d0%b0%d0%b9-%d0%ba%d0%b0%d1%80%d0%b0%d0%bd/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Уникалната Източна могила край Караново вече има акт за собственост"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d0%bf%d1%80%d0%b5%d0%b1%d0%b8-%d0%b3%d1%80%d1%83%d0%b7%d0%b8%d0%bd%d0%b5%d1%86-%d0%b7%d0%b0-%d1%80%d1%83%d0%bd%d0%b4/", "text": "Тервел Пулев продължи победния си ход на профи ринга, след като нокаутира втори съперник в рамките на седмица. 8 дни след трирундовия успех срещу украинеца Артьом Редко, по-малкият от братята Пулеви спечели само за рунд срещу боксьор №1 на Грузия Михаил Куцишвили на гала в Нойщат-Гвеле близо до Шверин (Германия). От първите секунди стана ясно, че мачът няма да е равностоен. Тервел превъзхождаше видимо съперника си като умело се възползваше от предимството в ръста си. Той бързо реши да премине в атаки и вкара няколко серии, които разклатиха грузинеца. В един момент Куцишвили се строполи на пода, а реферът правилно сложи край на мача. Така Пулев, който се бие в полутежка категория вече има 6 победи в 6 мача, всичките с нокаут. Все още не е ясно кога ще е следващият мач на българина, но е твърде вероятно да е в Чикаго (САЩ).", "date": "2017.11.19", "title": " Тервел преби грузинец за рунд"}
{"url": "https://trud.bg/%d0%bc%d0%b2%d1%80-%d1%89%d0%b5-%d0%bf%d1%80%d0%b0%d1%89%d0%b0-%d0%b2-%d1%80%d0%b0%d0%b9%d0%be%d0%bd%d0%bd%d0%be%d1%82%d0%be-%d0%b7%d0%b0-%d1%82%d0%b5%d0%b6%d0%ba%d0%be-%d0%bd%d0%b0%d1%80%d1%83%d1%88/", "text": "За тежки нарушения на пътя шофьорите ще трябва да отидат до най-близкото районно полицейско управление, където да им бъде написан акт. Това обяви, че е разпоредил главният секретар на МВР Младен Маринов след   за набелязване на мерки за намаляване жертвите на пътя. Полицаите ще ескортират шофьора до поделение на МВР за нарушения като неправилно изпреварване, навлизане в насрещното движение и превишена скорост, обясни Маринов. На междуградски път най-близкото управление често няма да е близо, така че призовавам шофьорите, които искат да стигнат навреме, да не нарушават правилата за движение, подчерта главният секретар на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " МВР ще праща в районното за тежко нарушение на пътя\t\t\t"}
{"url": "https://trud.bg/%d0%b7%d0%b5%d0%bb%d0%b5%d1%82%d0%be-%d0%b8-%d0%b1%d0%be%d0%b1%d1%8a%d1%82-%d1%81%d0%b0-%d1%81%d1%83%d0%bf%d0%b5%d1%80%d1%85%d1%80%d0%b0%d0%bd%d0%b8%d1%82%d0%b5-%d0%bf%d0%be-%d0%b2%d1%80%d0%b5%d0%bc/", "text": "Коледните пости, предхождащи Рождество Христово, започнаха в средата на седмицата. До 22 ноември вярващите трябва да ядат само растителна храна с олио, а от 23 ноември до 19 декември е позволена и риба, но не в дните сряда и петък. От 20 до 24 декември отново се консумира само растителна храна с олио, а на 25 декември, когато се празнува Рождество Христово, вече е позволено и блажно. “Постите трябва да се провеждат разумно – човек не бива да гладува, но трябва да избягва продукти, които съдържат животински мазнини и всички техни производни – месо, млечни продукти и яйца”, обясни пред “Труд” д-р Милка Жижанова-Милушева – специалност вътрешни болести, гастроeнтерология и диететика. По думите й постните храни са много полезни и могат напълно да заместят белтъчините в месата, защото белтък има в почти всички варива – боб, леща, зелен фасул. “Диетата няма да наруши обмяната на веществата в клетките на организма. Те се нуждаят от белтъци, захари и мазнини”, каза д-р Милушева. Мазнините може да си набавяме със зехтин, нерафинирано слънчогледово и сусамово олио, олио от гроздово семе, което е много полезно и намалява лошия холестерол. Захарите не са забранени, но не бива да се акцентира върху тях, защото приети в големо количество те се превръщат в мазнини и се натрупват. Тоест, можем да напълнеем, ако решим да компенсираме глада с тях. Може да се консумира мед или кафява захар. За хората с активен начин на живот и спортуващите е достатъчна една супена лъжица бяла захар дневно. За децата – една чаена лъжичка. При приготвянето на постните гозби може да се използват всички плодове и зеленчуци, но сред най-полезните са зелето и неговите производни – карфиол, броколи, брюкселско зеле. В тях има страшно много витамин С и фибри, което е благоприятно за редовния стомах, съветва д-р Милка Жижанова-Милушева.  Много полезно е в тези дни да се ядат боб, леща, живо и зелен фасул, приготвени на супи и запечени на яхнии. Зелен фасул също. Може да си направим и постен миш-маш, който е страшно полезен, със соево сирене. Включва много чушки и домати, малко лук, но всичко това трябва да е задушено, а не пържено. “Пържените храни трябва да се забравят от всички хора и най-вече от децата. Здравословните технологии за приготвяне на храните са варене, печене и скара”, обясни диетологът. Относно постните супи, препоръката на специалиста е те да бъдат във вид на крем-супа – от карфиол, картоф, морков и т.н. От всички зеленчуци на пазара може да се приготви пюре за гарнитура към постни картофени кюфтета, например. За вечеря можем да си приготвим постни гювечи, пълнени чушки, сърми с кисело зеле, боб с ориз или кисело зеле на фурна с ориз – все неща, които българите много обичат. “За закуска едно време нашите баби често ни даваха филийка с шарлан или олио с червен пипер и сол или чубрица, плюс чай. Може да комбинираме с филия със сос песто или лютеница. Лютеницата е много полезна, по-полезна е от пресния домат, който съдържа оксалати и дразни бъбреците повече отколкото преработените домати”, обясни д-р Милушева. Не много подходяща за сутрешно хранене, но все пак една от възможностите, е постната юфка от сварени макарони с малко сол и растително масло по избор. Силно препоръчителна е консумацията на ядки от всякакъв вид, леко запечени и осолени. Кафето е позволено по време на пости, но не и алкохолът. Хлябът може да бъде по избор. Кой не трябва да пости? На първо място това са бременните жени и децата до 8-10 годишна възраст. Освен тях, хората с язви, тежки анемии. Последните имат нужда от допълнителна храна и червено месо. Не трябва да постят хора с тежки онкологични заболявания на химио- и лъчетерапия. Хора, които имат диабет и употребяват инсулин пък е добре да внимават със захарите в плодовете. Майките-кърмачки също не бива да се отдават на пост, защото бебето се нуждае от пълноценна храна.  Ако в дните до Коледа се разболеем сериозно – от бронхопневмония, възпаление на бъбреци, тежка гнойна ангина, постът може да бъде преустановен. Тялото се изчиства от токсините, поети при консумацията на месни продукти в чието производство се използват консерванти и други вещества, които се натрупват в него. Постещите ще имат по-редовен стомах, което спомага освобождаването на натрупаните отрови. При задържането им, тези вещества се разпадат и способстват развитието на карцином на дебелото черво. Постът също помага за възстановяването на черния дроб след злоупотреба с алкохол.", "date": "2017.11.19", "title": " Зелето и бобът са суперхраните по време на постите\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%b0%d0%ba-%d0%b5-%d0%bd%d0%be%d0%bc%d0%b5%d1%80-1-%d0%b2-%d0%b5%d1%81-%d0%bf%d0%be-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%bf/", "text": "България отново е начело в държавите от ЕС по жертви на катастрофи. Това сочи изследване на Евростат, публикувано по повод Световния ден на възпоменание на жертвите на пътя. 99 души на 1 млн. жители са загиналите при пътни инциденти у нас, което е два пъти над средното за Евросъюза. На второ място е Румъния с 97 загинали при катастрофи на 1 млн. жители, следвана от Латвия, Полша и Гърция. Страните с най-малко жертви при пътни инциденти са Швеция, Обединеното кралство и Холандия – съответно с 27, 28 и 32 души на 1 млн. души население. Общо 25 624 души са загинали при пътни инциденти в ЕС през изминалата година, което е с 500 (2%) по-малко в сравнение с предходната година. Тенденцията сочи спад при жертвите на пътя в ЕС за последните 20 години. За сравнение от 1996 г. броят на смъртните случаи при пътни инциденти е намалял с близо 35 хил. души (или с 57%) – от малко над 60 хил. загинали тогава, до 26 хил. през 2016 г. В абсолютен брой най-много жертви при пътно транспортни произшествия са регистрирани във Франция (3 477), Италия (3 283), Германия (3 206), Полша (3 026), Румъния (1915), Обединеното кралство (1 860) и Испания (1810). През 2016 г. 150 души са загинали при самолетни катастрофи на територията на Съюза и 963 при железопътни инциденти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " България пак е номер 1 в ЕС по жертви на пътя\t\t\t"}
{"url": "https://trud.bg/%d0%b4%d0%bd%d0%b5%d0%b2%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%b4%d0%b5%d1%86%d0%b0-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%b2-%d0%bf%d1%8a/", "text": "Дневен детски център беше официално осветен в Първомай от отец Станимир Станчев. Една нова услуга дава възможност на родителите от общинския център да бъдат свободни час, два или ден, без да се притесняват за децата си. Центърът разполага с две помещения – едно голямо, в което децата могат да си играят и едно по-малко с две креватчета за сън. Препоръчителната възраст, в която децата могат да се възползват от почасовите занимания е между 1 и 6 години, но има проходилка и столче и за по-малки малчугани, а често и по-големи деца са привлечени от многообразието на играчките и заниманията. Собственичката на новия дневен детски център в Първомай Ели Воденичарова от години се занимава с разработването на проекти по различни европейски програми. Работила е за министерствата по икономика, туризъм, транспорт и други, но този път решава самата тя да се възползва от малка грантова схема за развитие на собствен бизнес. Съдействие ѝ оказва и Община Първомай, като за начинанието са отпуснати 10 000 лв., а останалото е самоучастие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Дневен център за деца отвори врати в Първомай"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d0%bc%d0%b0%d0%b9%d0%ba%d0%b0-%d0%b8-%d0%b1%d0%b0%d1%89%d0%b0-%d0%be%d0%b6%d0%b5%d0%bd%d0%b8%d0%bb%d0%b8-%d0%bd%d0%b5%d0%b2%d1%80%d1%8a%d1%81%d1%82%d0%b5/", "text": "Районният съд в Берковица глоби майка и баща, разрешили на непълнолетния си син да заживее с невръстно момиче и двамата да създадат и дете. Ненавършилият 18 години Борис Т. от Вършец през лятото на 2016 г. работил с баща си К. Ф. в курортния град и района и се запознал и харесал с още по-малката и от него Снежана В. Между хлапетата пламнала любов и Борис завел ненавършилото 16 години момиче в родния си дом. Бащата и майката не се възпротивили на желанието на децата да бъдат заедно, осигурили им стая и средства и те заживели, макар и без сключен брак, като мъж и жена. През май 2017 г. Снежана родила момче. Тъй като подпомагане на съжителството на непълнолетни е престъпление, за което законът предвижда до 2 години затвор или пробация, срещу майката и бащата започнало дело. Пред съда двамата родители, които също нямат сключен брак, се признаха за виновни, но заради чистото им съдебно минало и разкаянието магистратите снеха от тях наказателна отговорност и ги санкционираха с по 1000 лева глоба. „Наказанието ще въздейства поправително и превъзпитаващо не само върху двамата обвиняеми, но и върху други граждани, склонни към подобни деяния”, обявиха магистратите. Дела за незаконни бракове между деца в съдилищата на област Монтана се водят всеки месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Глобиха майка и баща, оженили невръстен син"}
{"url": "https://trud.bg/%d1%81%d0%b8%d0%bd%d0%b0%d0%b3%d0%be%d0%b3%d0%b0-%d1%81%d1%82%d0%b0%d0%b2%d0%b0-%d0%ba%d1%83%d0%bb%d1%82%d1%83%d1%80%d0%b5%d0%bd-%d1%86%d0%b5%d0%bd%d1%82%d1%8a%d1%80/", "text": "Един от най-изящните в миналото молитвени храмове във Варна – Сефарадската синагога, ще бъде спасен от пълна разруха и ще се превърне в Център за културни и образователни дейности, съобщиха от Регионалната организация на евреите „Шалом“. Синагогата е сред 138-те стари градски сгради – паметници на културата, които се нуждаят от аварийно укрепване, за да не се срутят. Зданието ще бъде реставрирано в автентичния си вид – в мавритански стил, с отделни готически елементи и богати орнаменти по фасадата. Така една от големите сефарадски синагоги в Европа ще заживее нов живот в сърцето на бъдещия арт квартал на Варна „Таляна“, надяват се от „Шалом“. Оттам припомнят, че синагогата и Къщата на равина са строени през 1890 г. със средства на еврейската общност. През 60-те години на миналия век тя е принудена да дари имотите си на държавата. Така молитвеният дом първо е превърнат в склад за зърно, а после – в зала за боксови тренировки. Върнат е на „Шалом“ в окаяно състояние – без покрив, обрасъл в буйна растителност и без Къщата на равина. От десетилетия тя се ползва от Щаба на ВМС и военното министерство отказва да я освободи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Синагога става културен център"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bc%d0%b0%d1%80%d0%b8%d0%b0%d0%bd%d0%be-%d1%80%d0%b0%d1%85%d0%be%d0%b9/", "text": "Председателят на Европейската комисия Жан-Клод Юнкер подкрепи испанския министър-председател Мариано Рахой и начина, по който той се справя с кризата, предизвикана от опита на Каталуния да се отцепи, предава Politico. „Като председател на ЕК, аз подкрепям позицията на испанското правителство. Знаете ли защо? Защото подкрепям тези, които уважават закона“, заяви Юнкер по време на интервю пред испански медии. „ЕС е основан на върховенството на закона, а моите каталунски приятели направиха именно обратното: нарушиха закона“, добави той. Юнкер допълни, че не е имал „и един личен контакт“ с бившия регионален лидер на Каталуния Карлес Пучдемон, който е обвинен в подстрекаване към бунт в Испания заради това, че обяви едностранно независимостта на областта и в момента. След това той се установи в Брюксел. Същевременно председателят на ЕК предупреди каталунците да не се опитват да се отделят. „Историята ни учи, че не трябва да култивираме регионални капризи и да ги противопоставяме на националната идентичност. Човек не се бори така за регионалната си идентичност“, допълни той. „Подкрепят Европа на регионите, но не ми харесва идеята някой да напуска страните, когато си пожелае“, смята Юнкер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Жан-Клод Юнкер подкрепи Мариано Рахой за Каталуния"}
{"url": "https://trud.bg/%d0%bb%d0%b8%d0%b4%d0%bb-%d0%be%d1%82%d0%ba%d1%80%d0%b8-%d1%88%d0%b5%d1%81%d1%82%d0%b8%d1%8f-%d1%81%d0%b8-%d0%bc%d0%b0%d0%b3%d0%b0%d0%b7%d0%b8%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "„Лидл България” откри в неделя в Пловдив шестия си магазин в града под тепетата, който се намира на булевард „България” 115А на мястото на бившия хипермаркет „Практикер”. Това е 86-ият обект на търговската верига в страната, а с неговото откриване Пловдив се нарежда на второ място след столицата по брой Lidl магазини. Това е и първият магазин на Lidl в града с елементи, съгласно новата концепция на веригата. Той съчетава модерен дизайн и удобства, както и редица нововъведения в продуктовите категории и асортимент. Характерно за новия интериор е, че е създаден с изключителна грижа за клиентите и служителите и с мисъл за околната среда. Отличава се с много по-прегледна подредба, нови продуктови групи, ново оформление, както и нови секции като Деликатека – селекция нарязани висококачествени традиционни български колбаси, и Витаминотека, любимите на малчуганите плодове и зеленчуци. Сред иновациите е и интегрирането на концепция, обособяваща различни зони в магазина – т.нар. магазин в магазина, където на определена площ и по определен формат се презентират всички артикули от дадена продуктова група. Тези зони осигуряват максимално удобство на клиентите и възможност да пазаруват по-бързо и лесно, без да губят време в търсене на избраните от тях продукти. Специални гости на откриването на шестия Lidl магазин в Пловдив бяха шеф Манчев и шеф Шишков, които застанаха зад кухненския плот и посрещнаха първите клиенти, както и кметът на район „Северен” Ральо Ралев. “Щастлив съм, че днес откриваме втория магазин Lidl в район Северен. Партньорството ни с веригата датира още от откриването на първия магазин в нашия район преди около 5 години. Тогава те направиха и един много щедър жест към нас и финансираха изграждането на детска площадка, която и до днес е любима на децата от района. Пожелавам успех на новия магазин и на добър път!“, сподели кметът на район „Северен” Ральо Ралев. „Вярваме, че клиентите на район „Северен” ще оценят модерния и иновативен дизайн на магазина, новите зони и теми, както и разнообразния асортимент от продукти с оптимално съотношение качество-цена. Откриването на нашия шести обект в Пловдив е ясен знак за непрекъснатото развитие на Лидл България, разрастването ни на българския пазар, както и ангажимента ни да предлагаме на нашите клиенти винаги различни иновации“, коментира Милена Драгийска, главен изпълнителен директор на Лидл България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Лидл откри шестия си магазин в Пловдив\t\t\t "}
{"url": "https://trud.bg/%d0%b1%d0%b8%d0%be%d0%b2%d0%b5%d1%82-%d0%b4%d0%b0%d1%80%d0%b8-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bf%d0%b5%d1%89%d0%b5%d1%80%d0%b0-%d0%bd%d0%b0%d0%b4-230-%d0%b8/", "text": "Над 230 широколистни и иглолистни дръвчета ще бъдат засадени на територията на град Пещера, съобщиха от общинската администрация. Фиданките са дарени безвъзмездно от фирма „БИОВЕТ” АД с цел да се обнови и обогати зелената система на града. В инициативата ще се включат ученици от Средно училище „Свети Климент Охридски“, които ще имат възможността да посадят дърво в парковете на Пещера. Останалите училища ще засядат дръвчета пък в своите дворове. Красивите дръвчета от вида японска вишна, клен, шестил, кедър и др. ще бъдат засадени по уличната мрежа в родопския град, парковете и детските градини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " „Биовет“ дари на Община Пещера над 230 иглолистни и широколистни дръвчета\t\t\t "}
{"url": "https://trud.bg/%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b0%d1%82%d0%b0-%d0%bf%d0%b0%d1%80%d1%82%d0%b8%d1%8f-%d0%b2-%d0%b7%d0%b8%d0%bc%d0%b1%d0%b0%d0%b1%d0%b2%d0%b5-%d0%be%d1%82%d1%81%d1%82/", "text": "Централният комитет на управляващата в Зимбабве партия „Африкански национален съюз на Зимбабве – Патриотичен фронт“ (ZANU-PF) отстрани 93-годишния президент на страната Робърт Мугабе от лидерския пост. Това е станало по време на извънредно заседание. За глава на партията е избран бившият вицепрезидент Емерсън Мнангагва. Именно неговото отстраняване от власт на 6 ноември доведе до политическата криза в страната и намесата на военните, за които се смята, че държат президента под домашен арест. „Беше приета резолюция, която да отзове президента и да издигне Мнангагва като лидер на партията“, заяви анонимен делегат от извънредното заседание на ZANU-PF. От ZANU-PF е изключена и съпругата на държавния глава Грейс, за което по-рано призова влиятелното младежко крило на партията. Въпреки че то беше вярно на президента, по-рано днес то поиска неговата оставка от поста, за да може да се отдаде на почивка, като „възрастния държавник, който е“. Междувременно лидерът на влиятелната Асоциация на ветераните в страната Кристофър Мутсвангва съобщи, че управляващата партия вече е „започнала процес“ по смяната на Мугабе и от поста на президент на страната, на който застава като лидер на ZANU-PF. Британският в. „Дейли мейл“ съобщава, че 93-годишният държавен глава е обявил гладна стачка срещу своето принудително задържане, позовавайки се на източник от семейството на президента. По думите му Мугабе е отказал да приема храна в събота и е заявил готовност да „умре за правдата“. Информацията за гладната стачка е била потвърдена и от член на управляващата партия, според когото президентът също така е отправял заплахи и е отказвал да говори в знак на протест. На 15 ноември стана известно, че военните в Зимбабве са задържали под стража 93-годишния Мугабе, семейството му и министъра на финансите Игнасиус Чомбо, блокирали са пътища към правителствени сгради, парламента и съдебната палата в столицата и са завзели сградата на държавната телевизия. Военните заявиха тогава, че не става дума за държавен преврат, а действията им са насочени срещу престъпници в президентското обкръжение. Самият Мугабе, който е на власт почти 40 години, отказва да се оттегли от поста, въпреки призивите да го направи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.19", "title": " Управляващата партия в Зимбабве отстрани Мугабе от лидерския пост"}
