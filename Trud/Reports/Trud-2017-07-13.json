{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-337/", "text": "Бойко Ноев, министър на отбраната в правителството на Иван Костов, 63 г.Ивайло Маринов, олимпийски и световен шампион по бокс, 57 г.Калоян Паргов, председател на БСП-София, 40 г.Симеон Дянков, бивш вицепремиер и министър на финансите, 47 г.Христо Илиев, председател на Борда на директорите на AG Capital, 45 г.Цветанка Ризова, журналист.", "date": "2017.07.13", "title": " Днес да почерпят"}
{"url": "https://trud.bg/%d0%bf%d0%be%d0%bd%d0%b8%d0%b6%d0%b5%d0%bd%d0%b8%d0%b5-%d0%bd%d0%b0-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8%d1%82%d0%b5-%d0%be%d1%82-%d0%b4%d0%bd%d0%b5%d1%81/", "text": "В четвъртък преди обяд ще е предимно слънчево. Следобед ще се развива купесто-дъждовна облачност и на много места ще превали и прегърми. Има условия за градушки, предаде От днес температурите ще започнат да се понижават – максималните ще са предимно между 31 и 36 градуса. В Южна България все още ще е горещо – до 37-39 градуса.Над Черноморието ще преобладава слънчево време. В следобедните часове, главно над северната част ще се развива купесто-дъждовна облачност, ще превали и прегърми. Ще духа слаб до умерен югоизточен вятър. Максимални температури между 27° и 30°. Температурата на морската вода е 23°-27°.Над планините около и след обяд ще се развива купеста и купесто-дъждовна облачност и на много места ще превали и прегърми. Ще духа умерен до силен северозападен вятър. Максималната температура на височина 1200 метра ще е около 26°, на 2000 метра – около 19°. През следващите дни температурите ще продължат да се понижават.В петък ще е почти без валежи. В събота главно в Западна България, а в неделя – в  цялата страна, ще има краткотрайни валежи, придружени с гръмотевици.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Понижение на температурите от днес\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81%d1%8a%d1%81-%d1%81%d0%b8%d0%bb%d0%b0-%d0%be%d1%82-58-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%83%d0%b4/", "text": "Земетресение със сила от 5,8 по скалата на Рихтер удари Северна Корея в четвъртък – явление, което е рядко за региона, предава радио По данни на Геологическа топографска служба на САЩ трусът с епицентър в Японско море не е причинил щети. Земетресение с подобна сила е необичайно за тази област, но не и безпрецедентно, обясни сеизмологът Джули Дътън, допълвайки, че последното последното голямо земетресение в тази част на Японското море е от 1994 г.Северна Корея предизвиква сеизмични събития, когато провежда тестове за подземни ядрени бомби, но според Дътън нищо не показва, че трусът е провокиран от човешки действия. Всички подземни ядрени опити на Северна Корея до този момент са провеждани на сушата.Говорител на Пентагона потвърди, че първоначалните индикации показват, че земетресението не е резултат от проведен ядрен тест.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Земетресение със сила от 5,8 по Рихтер удари Северна Корея"}
{"url": "https://trud.bg/%d0%b4%d0%b0-%d1%82%d0%b5-%d0%bd%d0%b0%d1%81%d1%82%d1%8a%d0%bf%d1%8f%d1%82-%d0%bf%d0%be-%d0%b3%d0%b8%d0%b1%d1%80%d0%b0%d0%bb%d1%82%d0%b0%d1%80%d0%b0/", "text": " Един от многото въпроси, макар и не първостепенни, които тепърва ще създават главоболия около преговорите за извеждането на Великобритания от Европейския съюз е този за статута на Гибралтар. Главният преговарящ на ЕС Мишел Барние обяви официално, че съюзът няма претенции към територията, но припомни, че това е въпрос за уреждане между Великобритания и Испания. Което индиректно или не, рано или късно отново ще намеси Брюксел.Гибралтар става притежание на британската корона с Договора от Утрехт от 1713 г., който слага край на войните за испанското наследство. Така става, когато си пратил цялата си армия (Испания) да воюва за ниските земи (Фландрия и Холандия) – вземат ти пролива под краката! Важен стратегически пункт за британските военноморски сили, особено през Втората световна война и за НАТО последните десетилетия оттогава. Съвременен Гибралтар е и умерен данъчен рай за немалка част от британските бизнеси. Особено хазартните, мнозинството от които са регистрирани там. Населението на територията е отдавна претопено и на два референдума, през 1967 и 2002 г. отказва с мнозинство да се присъедини към Испания.Въпреки това Гибралтар се смята за най-горещият въпрос, който може да бъде повдигнат във всеки един момент от тридневната визита на испанския крал Фелипе VІ и кралица Летисия във Великобритания. Посещението, което започна вчера (сряда) е първото на испански монарх на Албиона от 31 години насам. Посрещнат с всички почести, крал Фелипе ще има официални срещи с кралица Елизабет ІІ и министър-председателят Тереза Мей, както и ще произнесе официална реч пред двете камари на парламента. По време на която, (според наблюдатели на Острова) е най-рисковият момент за актуалните британско–испански отношения. Испанският монарх да обяви британското владение над Гибралтар за „колониален анахронизъм“, както го направи преди година пред Общото събрание на ООН. И повдигна много вежди. И не само във Великобритания. Особено учудени от квалификацията бяха в съседно на Испания кралство Мароко, където се намират двата испански анклава Сеута и Мелия. Но мароканският крал Мохамед VІ си има други главоболия, за да си играе на семантика с европейците и не се засегна официално.Тънкият език на дипломацията разбира се предполага, че испанският крал няма да обиди директно домакините си с декларация насред Уестминстър. Дни преди посещението британските консерватори заплашиха да напуснат залата, ако крал Фелипе официално предяви претенции над или дори спомене Гибралтар по време на речта си. Но едва ли монархът ще пропусне да го вметне завоалирано или да повдигне въпроса директно в частните си разговори с кралицата и премиера на Великобритания.Още повече, че испанските и британските военноморски сили не пропускат възможност да си дърпат едни на други опашките в пролива от години, независимо от членството на двете държави в ЕС и НАТО. Все пак враждата между двете флоти е вековна. И историческите разгроми на англичаните над испанците тежат много над достойнството на вторите. В допълнение с милионите тонове британски туристи, които всяка година прегазват курортите по Средиземноморските брегове на Испания. И изтърканият виц, който обичат да разказват, за прозрачните дъна на корабите за разходка (които били модерната испанска флота), с които показват на туристите подводни руини (за да видят къде е отишла старата испанска флота).В навечерието на визитата на крал Фелипе във Великобритания, бреговата охрана на Гибралтар регистрира 711-тото от началото на годината незаконно навлизане на испански военни плавателни съдове в териториалните му води. „Дребни” провокации, на които Лондон се готви да отговори, изпращайки два нови бойни кораба, които да подсилят наличните в момента два крайцера. И не на шега. През април бреговата охрана на Гибралтар прогони с предупредителни маневри испанската корвета „Инфанта Кристина”, с бойно въоръжение на борда, която уж по невнимание беше нагазила до няколкостотин метра от бреговете на територията.Само преди дни отново британски патрулен катер по чудо избегна нощен сблъсък с испански боен кораб, на маневри в териториалните води на Гибралтар, които Испания официално не признава. След сходен инцидент през април бившият лидер на консерваторите и настоящ член на камарата на лордовете Майкъл Хауърд призова министър-председателя Тереза Мей да има готовността „да започне война за защита на суверенитета на Гибралтар, както го е направила навремето Маргарет Тачър за Фолклендските острови”. Кибритлии са англичаните, когато ги настъпят по Гибралтар-а. Не ще и дума.Ясно е обаче, че дори и Брюксел да не се интересува официално от Гибралтар около „Брекзит”, Испания явно няма намерение да изпусне възможността да предяви претенциите си. Председателят на Европейския съвет Доналд Туск разбуни духовете през пролетта с предложение на Испания да бъде дадено право на вето в преговорите с Лондон по въпроса за статута на територията. Темата беше заглушена и отхвърлена, както от Мишел Барние, така и от председателя на Европейската комисия Жан-Клод Юнкер. При всички положения самото повдигане на въпроса на толкова високо ниво свидетелства, че Мадрид лобира активно на задкулисния фронт и ще продължи да настъпва Лондон, докато британците затъват все повече в блатото на преговорите за „Брекзит”. Всички британски граници в ЕвропаЗатрудненията, които се очаква да възникнат в преговорите за „Брикзит” около границата в Северна Ирландия, са относително предсказуеми. Не и последствията. Подобна е ситуацията около статута на Гибралтар. Третото измерение идва в Кипър – бившият протекторат, сега суверенна държава член на ЕС, върху чиято територия се намират британска военновъздушна и военноморска база, с прилежащите им жилищни комплекси, икономически интереси и собственост върху земята.", "date": "2017.07.13", "title": " Да те настъпят по Гибралтара\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b8%d0%bd%d0%ba%d0%be-%d0%be%d1%82-%d1%8f%d0%bc%d0%b1%d0%be%d0%bb-%d0%b7%d0%b0-%d0%bf%d0%be%d0%b1%d0%be%d0%b9/", "text": "Динко Вълев, станал известен като „ловеца на бежанци”, е задържан снощи, предаде .Той е арестуван за 24 часа по сигнал на човек, който твърди, че е бил бит от него.Според свидетеля Вълев се опитал да го отвлече.Полицията все още изяснява случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Арестуваха Динко от Ямбол за побой"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2%d1%8a%d0%b2-%d1%84%d1%80%d0%b0%d0%bd/", "text": "Американският президент Доналд Тръмп пристигна в Париж. Повод за посещението му е утрешния национален празник на Франция, предаде .Отправената от Еманюел Макрон покана е натоварена със символи, тъй като тази година се отбелязва 100-годишнината от включването на Съединените щати в Първата световна война.Предстои Тръмп да се срещне с американски военни и цивилни официални лица. След това той ще има среща на четири очи с Макрон. Очаква се двамата да обсъдят Сирия, Ирак и борбата с тероризма, която е техен общ приоритет.Междувременно демократ от Камарата на представителите внесе резолюция за започване на процедура по импийчмънт на Тръмп заради уволнението на шефа на ФБР.Това е първи такъв опит след избирането му, но на този етап е само символичен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Тръмп на официално посещение във Франция"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d1%82-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d0%b7%d0%b0-%d0%bf%d0%be%d0%b1%d0%be%d1%8f-%d0%bd%d0%b0%d0%b4-%d0%b3%d1%80%d0%b5%d0%b1%d1%86/", "text": "Двама от обвинените за нападението над младите гребци от Асеновград ще обжалват постоянния си арест днес.Срещу двамата подсъдими е повдигнато обвинение за хулиганство, извършено с изключителен цинизъм и дързост. По същото досъдебно производство са обвинени още девет души. Седем от тях са с мерки за неотклонение „задържане под стража“, а други двама бяха освободени под гаранция.Междувременно Пловдивския окръжен съд ще реши дали да остави в ареста и Петър Низамов – Перата, който нападна телевизионен оператор по време на протестите в Асеновград. Перата е с мярка „задържане под стража“, но също обжалва.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Двама от обвинените за побоя над гребци от Асеновград ще обжалват ареста си"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b3%d0%bb%d0%b0%d1%81%d1%83%d0%b2%d0%b0-%d0%b7%d0%b0-%d0%be%d1%82%d0%bc%d1%8f%d0%bd%d0%b0-%d0%bd%d0%b0-%d0%b5/", "text": "Днес е първата голяма стъпка на Великоблритания по пътя на излизането от ЕС с публикуването на Закона за отмяна на законодателството на ЕС. Това е първият от осемте закона, които трябва да бъдат приети от парламента през следващите две години за осъщестяването на Брекзит, предаде .За днес е насрочено първото четене на закона, който безспорно е най-важната част от британското законодателство за цяло едно поколение. С него се прави невалиден Акта на европейските общности от 1972 година, което означава, че Великобритания поема контрол върху законите в страната, което пък изисква преработването на хиляди европейски закони в британски.Законът цели да се сложи край на юрисдикцията на Европейския съд, въпреки че правителството прие, че ще е необходим преходен период до приключването на процеса. Без Европейския съд обаче ще бъде намерено трудно решение на редица спорни въпроси, включително гарантирането на правата на европейските граждани на Острова и на британските в Европа.Предвид сложната материя  и очакваното внасяне на поправки законът едва ли ще бъде гласуван преди октомври. Главният преговарящ на ЕС Мишел Барние вчера бе критичен към британския преговарящ екип, че няма яснота в позициите му и го призова да побърза.  Барние днес ще има срещи с лидера на опозиционната Лейбъристка партия Джеръми Корбин и първия министър на Шотландия Никола Стърджън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Великобритания гласува за отмяна на европейското законодателство"}
{"url": "https://trud.bg/%d0%b3%d0%bb%d0%b5%d0%b4%d0%b0%d1%82-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%b7%d0%b0-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%86%d0%b8%d1%8f-%d0%b2-%d0%b8%d1%81%d0%bf%d0%b0/", "text": "Окръжният съд в Пазарджик ще гледа искането за екстрадиция в Испания на кмета на Семчиново Пламен Темелков и още 6 души. Те са обвинени в участие в организирана , която се е занимавала с трафик на хора с цел сексуална експлоатация и склоняване към проституция.Според прокуратурата престъпната дейност е извършвана от края на 2014-та година насам. Миналата седмица обвиняемите са дали съгласието си да бъдат екстрадирани в Испания, но делата са отложени. Причината – очаквани документи, гарантиращи, че след приключване на съдебно-следствените процедури подсъдимите ще бъдат върнати в България, а в случай на осъждане всеки от тях ще има право да избере дали да изтърпи присъдата си в испански или в български затвор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Гледат искането за екстрадиция в Испания на кмета на Семчиново и още 6 души, задържани за трафик на жени"}
{"url": "https://trud.bg/%d1%87%d0%b5%d1%88%d0%ba%d0%b0-%d1%82%d1%83%d1%80%d0%b8%d1%81%d1%82%d0%ba%d0%b0-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3/", "text": "Страшна трагедия се е случила в курорта Слънчев бряг вечерта в сряда.61-годишна чешка летовничка се е удавила, докато се опитвала да спаси 11 годишно момиченце – виетнамка. Детето било на море у нас заедно с жената – Олга Б. и сестричката си- на 13 години.Около 20.13 часа те плажували между 6 и 7 спасителен пост в Слънчев бряг, срещу бистро „Кораба“. Влезли да се къпят, но 11-годишното дете започнало да потъва и да се дави. Жената се опитала да го спаси, но и тя била повлечена от силното подводно течение. Нейните викове били чути от мъж от Габрово. 38 годишният българин И.М. успял да извади жената на брега, но въпреки предприетите действия за спасяването и, тя починала.И. М. заявил, че влизайки във водата за да спасява жената, забелязал и дете, което потънало и повече не успяло да излезе на повърхността. Незабавно са предприети издирвателни мероприятия от служители на «Морска администрация» и «Пожарна безопасност и защита на населението», но тялото на детето не е открито. Установено е, че изчезналото момиченце е 11 годишно от виетнамски произход, постоянно пребиваващо в Чехия, отседнало заедно с О.Б. и 13 годишната си сестричка в Слънчев бряг, казаха от ОД на МВР в Бургас.13-годишното момиченце, пред очите на което се разиграла трагедията било в шок и само плачело, казаха криминалисти. Драмата е огромна, коментираха и летовници. Според тях в сряда вечерта е излязло опасното мъртво вълнение, точно, когато станал инцидентът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Чешка туристка се удави в Слънчев бряг, издирват 11-годишно дете, влязло в морето с жената"}
{"url": "https://trud.bg/%d1%81%d0%b5%d1%80%d0%b8%d1%8f-%d0%be%d1%82-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d1%8f-%d0%b2-%d0%bc%d0%b0%d0%ba%d0%b5%d0%b4%d0%bd%d0%b8%d1%8f-%d0%bd%d0%b0%d0%b9-%d1%81/", "text": "Серията земетресения, които вече трета седмица разлюляват Македония, продължи и през тази нощ, като най-силният трус бе регистриран в 0.19 часа (местно време) със сила от 4,2 по скалата на Рихтер, показва справка на официалната интернет страница на Европейския средиземноморски сеизмологичен център. Епицентърът му е бил на 11 км североизточно от Ресен и на осем километра източно от Косел, с дълбочина от нула километра под земната кора.Трус със сила от 2,9 по скалата на Рихтер е регистриран малко по-късно, в 1.49 часа (местно време). Епицентърът му е бил на четири километра североизточно от Ресен и на три километра североизточно от Янковец, с дълбочина от два километра под земната кора.В сряда вечер районът на Охрид бе разлюлян от земетресение със сила от 3,2 по скалата на Рихтер. Трусът бе с епицентър на 13 км северозападно от Ресен, с дълбочина от пет километра под земната кора.Поредицата от земетресения в района на Охрид са накарали планината Галичица „да израсте“ в северната си част с 4-5 см., съобщава излъчващата на албански език скопска телевизия „„. Телевизията се позовава на професор Ивица Милевски от Природо-математическия факултет на Скопския университет, според който първоначалната информация е от сателитни снимки и тепърва предстои промяната да се констатира на терен.Професор Милевски коментира и хоризонталното изместване на земните пластове в региона, което достига от 0,30 м. до 1,5 м. Телевизията припомня че за последните 20 дни са регистрирани над 1200 земетресения в Северна Галичица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Серия от земетресения в Македония, най-силното е от 4,2 по скалата на Рихтер\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0-%d0%bf%d0%be%d0%b2%d0%b5%d1%87%d0%b5-%d0%b8%d0%bd%d0%b2/", "text": "„Имаме нужда от еврозона с общ бюджет, правителства, която разпределят бюджетните средства и с демократични механизми за контрол, което към днешна дата не съществува“. Това заяви френският президент Франсоа Макрон в интервю за германската преса. Той призова Германия за повече инвестиции в Европа и отправи остри реплики към Берлин, който трябва да участва по-активно в съживяването на публичните и частните инвестиции в Европа.Според френския президент, икономическата мощ на Германия се дължи не на последно място на лошото управление на еврозоната и проблемите на другите страни. Макрон подчерта също, че Германия продължава да поддържа търговски дисбаланс с партньорите си от ЕС. „Това е нездравословно, защото няма устойчивост“, каза френският държавен глава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Макрон призова Германия за повече инвестиции в Европа"}
{"url": "https://trud.bg/%d0%b4-%d1%80-%d1%81%d0%b2%d0%b5%d1%82%d0%bb%d0%b8%d0%bd-%d0%b2%d1%8a%d1%80%d0%b1%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b1%d1%8a%d0%bb%d0%b3/", "text": "Броят на самоубийствата зависи от културните особености на обществото, а не от стандарта на живот– Честита награда, д-р Върбанов! Японската асоциация по психиатрия и неврология Ви отличи в категорията „млад учен“ във времената, когато доста Ваши колеги предпочитат кариера в чужбина. Стои ли пред Вас такава дилема?– Не, въпреки че е добре, че има и такава опция. Предпочитам да работя в родната си страна. Трудности има и тук, и навън, само че са от различно естество. В България страдаме от дефицит на средства – за пътуване, за реализация на проекти. Но имам много колеги зад граница и от никого не съм чул да му е лесно. Важно е да харесваш професията си и да правиш всичко възможно да се развиваш.– С какво спечелихте журито на асоциацията?– От 2 години работя по международно проучване, касаещо нагласите за самоубийство. Конкретната ми работа бе за социалната предразположеност, а целта е да се формулират нови форми за превенция. Това бе и темата на конкурса на Японската асоциация по психиатрия и неврология за тази година. Психиатри от цял свят имаха възможност да подадат трудовете си, които се класират след селекция. Щастлив съм, че след наградата обхватът на нашето проучване ще се разшири, тъй като много колеги проявиха интерес да участват.– Колко държави участват в този проект?– Започнахме го по собствена инициатива с колеги от Австралия, Англия, САЩ, Ирландия. След завръщането си от Япония буквално всеки ден получавам имейли със заявки и запитвания. Опитът си искат да споделят психиатри от Япония, Китай, Филипините, Индия, Бангладеш, Словения. Така ще получим по-пълна картина за предпоставките за самоубийства в света. Вече установихме, че има много съседни или със сходен стандарт държави, в които разликата е солидна.– Бихте ли посочили такива примери?– Най-близкият в географско отношение пример са България и Гърция. У нас делът на самоубийствата е сходен със средния за света – 11-12 на 100 000 души. А при съседите е 3 пъти по-малък и е най-нисък за цяла Европа. При положение, че България и Гърция нямат огромни разлики в качеството на живот, нивото на здравеопазване и заболеваемост, обяснението трябва да се търси другаде. Идентично е положението в Ирландия и Англия. В първата страна стават много повече самоубийства, отколкото във втората, която е сред отличниците. Затова стигаме до извода, че влияние оказват културите на различните общества, които определят и степента на възприемане на самоубийството като възможен изход.– Какъв е изводът за нашето общество?– За съжаление, нашето общество приема самоубийството почти като нещо нормално. Това не е добра прогноза.– Проучването потвърждава официалната статистика, според която повечето опитали да сложат край на живота си у нас имат лични, а не финансови проблеми. Значи ли това, че можем да игнорираме бедността като рисков фактор?– Финансовите проблеми могат да доведат до депресивни състояния и суицидни мисли, но рядко са основна причина за самоубийство. То е резултат от остра криза, предизвикана от неразрешим проблем. В повечето случаи той е интимен, но може да е здравословен и икономически, а най-често има комплекс от няколко фактора. Има много по-бедни държави от България – Филипините, например, в които се самоубиват много по-малко хора – едва 3 на 100 000 души. Има и далеч по-богати, като САЩ и Япония, в които картината е значително по-лоша, отколкото у нас. Затова считам, че предпоставките за проблема не са икономически, а са свързани с културните особености. Потвърждават го и данни от някои азиатски и тихоокеански страни, в които през последните години се отчита бум на самоубийствата сред подрастващите. Експертите отдават тази тенденция на така наречената уестърнизация на обществото, на навлизането на масовата западна култура, заради която младите започват да възприемат това крайно решение като възможен избор. Разбира се, важни са и средата, психичното здраве и редица други фактори.– Преди месеци на семинар във Варна експерти биха тревога, че има ръст на самоубийствата сред пенсионерите. Те ли са най-застрашената възрастова група?– Наистина има такава отчетлива тенденция, защото на преклонна възраст здравословните проблеми се множат, хората по-често са самотни, чувстват се отхвърлени. Но рискова възрастова група са и най-младите, тийнейджърите. При тях отчитаме и зачестяване на психичните поражения след употреба на психоактивни субстанции.– За синтетичните дроги ли става дума?– Да. Много често самите младежи не знаят какво точно са приемали. Тези модерни наркотици са микс от много токсични вещества, които бързо могат да доведат до психично разстройство. При някои то е краткотрайно, при други става хронично. Обикновено такива пациенти влизат в психиатрия, след като други колеги са спасили живота им след тежка интоксикация. Получават психози, афективни разстройства, понякога се отключва хронична болест от шизофренен тип. Все по-широката употреба на синтетични наркотици е опасна тенденция. И всеки, който посяга към тях, трябва да е наясно, че рискува не само здравето, но и живота си.– Психично болни хора ли са самоубийците?– Категорично не. Преди няколко години Световната здравна организация излезе с обширна публикация по темата, в която развенча този мит. Истина е, че по-често суицидни опити правят психично болни хора. Самата мисъл за самоубийство подсказва психичен проблем, но това не е болест. Важна е ранната диагностика и подкрепа, за да се преодолее рисковия момент.– Случва ли се това в България?– Не, за съжаление.– Все пак имаме Национална програма за превенция на самоубийствата. Не работи ли тя ефективно?– Това трябва да кажат експертите от Националният център за обществено здраве и анализи. Но личното ми мнение е, че има още много какво да се направи по въпроса, особено за хората, които вече са преживели суициден опит. Те са най-рискови. Попадат при нас, след като животът им е бил спасен. Правим максималното да им помогнем, но след като бъдат изписани липсва механизъм за ефективната им подкрепа и проследяване, за да не повторят опита. Проблемът е оставен основно в ръцете на лекарите от първичната помощ. А той е комплексен и решаването му изисква политическа и обществена воля. Много често и пациентите със суицидни мисли не стигат до психиатър. Посещават личния лекар с депресивни оплаквания, които рядко формулират ясно. Оценката на състоянието им зависи от опита на медика, но изисква и време, с което претоварените общопрактикуващи колеги не разполагат. Дори и да насочат пациента към специалист, той рядко ще спази съвета им заради прословутата стигма: „Да не съм луд, че ще ходя на психиатър“.– Не се ли придвижи обществото ни напред при преодоляването на този предразсъдък?– Нямам такова впечатление. Психичната болест не е обидно нещо, тя е като всички други заболявания. У нас все още има достатъчно и добри психиатри, достъпни са и най-новите медикаменти. Проблемът е, че народопсихологията се променя много трудно и бавно. Стигмата си остава най-голямото препятствие пред човека в нужда да получи адекватната помощ навреме. Затова българинът е недолекуван. Той още предпочита първо да търси врачки и баячки, опитва да се лекува с леене на куршуми и разваляне на магии. И стига до специалист, чак когато е изпробвал без успех всички немедицински методи.– Каква оценка бихте поставил на психичното здраве на българина?– Трудно е да се каже. Със сигурност има ръст на разстройствата, предизвикани от големия стрес, който води до депресии или до прословутият синдром Вurnout. Това психическо и физическо изтощение изисква психологична подкрепа и редица други мерки, защото то не отминава от само себе си, ако факторите, които го предизвикват, не бъдат игнорирани. А те са много – работна среда, очаквания и реалности, личностни ценности и амбиции. Това са гранични състояния, които могат да отключат психична болест. Но по отношение на сериозните психиатрични диагнози делът на пациентите се запазва устойчив, без сериозен ръст спрямо минали години.– Кои са най-често срещаните диагнози, които вкарват хора в психиатрична болница?– Психозите – шизофренни или афективни, както и различни мании и депресивни епизоди. Тези заболявания най-често изискват болнично лечение. Има данни, че зачестяват и тревожните разстройства, но повечето хора с такива проблеми се лекуват амбулаторно или изобщо не стигат до лекар, докато състоянието им не ескалира.– Свидетели сме на ужасяващи убийства, извършени от психично болни хора. Много често в съдебната зала става ясно, че те са били лекувани в болница, преди да извършат тежко престъпление. Защо се получава така?– Защото няма работещ механизъм за проследяване на пациентите. Когато състоянието им се обостри, те постъпват в болница. Стабилизираме ги и ги изписваме. За да са добре, трябва да им се осигури амбулаторно поддържащо лечение и наблюдение. Към момента тази задача пада изцяло върху плещите на самия пациент и близките му. Ако има подкрепа в семейната среда, той води нормален живот. Когато обаче тя липсва и когато самият болен няма желание или възможности, контролът се свежда до нулата.– Често ли се случва да приемате пациенти след съдебни решения за принудително настаняване?– Обикновено това става при страдащите от тежки диагнози като шизофрения, например. Като брой те не са много – между 0,8 и 1% от населението. Повечето се лекуват амбулаторно, ходят на работа и живеят пълноценно. Но не са малко тежките случаи, оставени без контрол, които стигат до болница принудително, след съдебни решения. И това обаче е временно решение. След като ги изпишем, следите им се губят. Затова считам, че е нужно да има единен регистър.– За такъв регистър на психично болните у нас се говори от много години. Защо още той не е факт?– Има етични и други проблеми, които не могат да бъдат отхвърлени с лека ръка. Но за болните, извършили обществено опасни деяния, категорично трябва да бъде създаден такъв регистър. Това е и в тяхна полза, и в полза на обществото. В момента такива пациенти попадат в болница, излизат оттам в стабилно състояние, отиват в друг град, където никой не ги познава, спират да се лекуват и след време пак попадат в криминалните хроники. Регистърът ще има превантивен ефект, рецидивите ще намалеят.– Освен действащ психиатър, сте и преподавател. Популярна ли е специалността сред студентите по медицина?– Психиатрията е специфична специалност и затова не може да бъде популярна. За да й се посветиш, се искат не само знания, а и някои специфични личностни качества и нагласи. За щастие, има студенти с жив интерес към специалността като медицинска дисциплина и като наука. Но в голямата си част те се отказват да специализират, защото и реализацията е по-трудна. У нас това се дължи на недофинансирането на системата. Повечето бъдещи специалисти естествено търсят поле за изява в по-печелившите направления, където има и развит частен сектор – хирургия, акушер-гинекология, очни болести. За психиатрите е по-трудно и в чужбина, защото вербалната комуникация с пациента е важна част от работата им и трябва да владеят перфектно езика. Затова няма опашка от чакащи, но след като специализантите получиха право да работят на щат, поне в нашата болница няма и незаети места. Нашият гостД-р Светлин Върбанов е роден през 1977 г. във Варна. През 2005 г. завършва Медицински университет “Проф.д-р Параскев Стоянов” – Варна, специалност медицина. От 2013 г. работи като лекар-ординатор към Първа психиатрична клиника в УМБАЛ “Св. Марина”- Варна. От 2016 г. е асистент по съдебна психиатрия към Катедра по психиатрия и медицинска психология на МУ – Варна. Член е на Българската психиатрична асоциация и на БЛС.", "date": "2017.07.13", "title": " Д-р Светлин Върбанов пред „Труд“: Българинът търси врачки вместо психиатър"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b5-%d0%be%d1%82%d1%86%d0%b5%d0%bf%d0%b8%d0%bb%d0%b0-%d0%bf%d1%80%d0%be%d1%81%d1%82%d1%80%d0%b0%d0%bd%d1%81%d1%82%d0%b2%d0%be%d1%82%d0%be/", "text": "Полицията е отцепила пространството около площад „Възраждане“ в София заради изоставен куфар, предадеСигналът е подаден около 7 часа тази сутрин. Куфарът бил открит на тротоар пред аптека, на метри от сградата на столичната полиция. Заради проверката е спряно движението на трамвай №10 в района.Очаква се след проверката МВР да излезе с информация за съдържанието на изоставения багаж.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Полицията е отцепила пространството около площад „Възраждане“ в София заради изоставен куфар"}
{"url": "https://trud.bg/%d0%b4%d1%80%d0%b0%d0%bc%d0%b0-%d1%83%d0%b2%d0%be%d0%bb%d0%bd%d0%b8%d1%85%d0%b0-%d0%bf%d0%b5%d1%82%d0%b5%d0%b2-%d0%b4%d0%b2%d0%b0-%d0%b4%d0%bd%d0%b8-%d0%bf%d1%80%d0%b5%d0%b4%d0%b8-%d0%bd%d0%b0%d1%87/", "text": "Ивайло Петев вече не е треньор на „Динамо“ (Загреб)! Българският специалист бе уволнен от Томислав Светина, дясната ръка на собственика Здравко Мамич. Решението е изненадващо, тъй като след два дни започва хърватското първенство.Бившият селекционер на България е бил уведомен от главния изпълнителен директор на клуба след снощната тренировка на отбора.„Динамо“ ще изплати всичко по договора на Петев, който е до 2020 г. Годишната заплата на треньора е 250 000 евро.Бившият наставник на „Лудогорец“ бе само 35 мача начело на гранда от Загреб. Под негово ръководство „Динамо“ загуби титлата за първи път от 11 години. Със златото ликува „Риека“. Петев загуби и финала за купата на Хърватия от новия шампион на страната.Фаворити за заместник на българина са Круно Юрчич и Томислав Ивкович.", "date": "2017.07.13", "title": " Драма! Уволниха Петев два дни преди началото на първенството"}
{"url": "https://trud.bg/%d0%b4-%d1%80-%d1%82%d0%b0%d0%bd%d1%8f-%d0%b0%d0%bd%d0%b4%d1%80%d0%b5%d0%b5%d0%b2%d0%b0-%d0%bd%d1%83%d0%b6%d0%bd%d0%b8-%d1%81%d0%b0-%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2%d0%b8/", "text": "Нужни са справедливи ефективни присъди срещу насилието над медици. Това обяви в предаването пред  д-р Таня Андреева, акушер-гинеколог и колега на пребитата в „Шейново” д-р Албена Гагова.Тази вечер отново ще има протест на пациенти в подкрепа на  в „Шейново” д-р Гагова – от 18:30 ч. на входа на Южния парк в София. Тя беше нападната от баща на новородено – Владимир Стоянов, защото отказала да му предаде плацентата на бебето. Стоянов е задържан и в своя защита казва, че няма доказателства, че той е ударил лекарката.Д-р Таня Андреева признава, че има проблем и в медицинските, които лекари издават на подсъдимите.Според д-р Бойко Пенков агресията над лекари се дължи на загубата на цивилизационни придобивки.Медицинските, които се издават на подсъдимите и ги изкарват от ареста, той обяснява със скъсаната връзка между медиците и полициятаАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Д-р Таня Андреева: Нужни са справедливи ефективни присъди срещу насилието над медици"}
{"url": "https://trud.bg/%d0%bc%d0%b8%d0%bd%d1%8c%d0%be%d1%80%d0%b8%d1%82%d0%b5-%d0%be%d1%82-%d0%b1%d0%be%d0%b1%d0%be%d0%b2-%d0%b4%d0%be%d0%bb-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be/", "text": "Миньорите от Бобов дол отново излязоха на протест, предаде . Те чакат заплатите си от май месец, както и ваучерите за храна от март.Преди да изразят недоволството си, миньорите бяха събрани от ръководството на мината с цел да бъдат разубедени да не протестират.По думите им отново получили празни обещания, че ще им бъдат преведени заплатите и им е указан натиск.През март хората отново протестираха заради неизплатени заплати. Тогава беше постигнато споразумение и заплатите бяха получени.Миньорите искат да дадат гласност на проблема и очакват помощ от държавните институции.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Миньорите от Бобов дол излязоха на протест\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b8%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b8-%d1%81%d1%80%d0%b5%d0%b4%d1%81%d1%82%d0%b2%d0%b0/", "text": "Община Свищов отправи искане за предоставяне на средства до Междуведомствената комисия за възстановяване и подпомагане към Министерския съвет заради причинените от поройните дъждове щети по пътната инфраструктура. Претенцията е поставена и пред областния управител на Велико Търново проф. Любомира Попова.В документа подробно са описани нанесените поражения на територията на общината. Засегнатите населени места, за които е отправено искането са Ореш, Козловец, Деляновци, Совата, Царевец и Горна Студена. Със Заповед на кмета на общината Генчо Генчев предварително бе назначена комисия, която да направи оглед и да установи щетите. Валежите са причинили нарушения на пътната настилка, тротоари и мостове в някои от селата.Генчев обяви, че семейства, които са пострадали при водната стихия, имат възможност да подадат молба за помощ до Дирекция „Социално подпомагане” в Свищов, където при одобрение да им бъде отпусната еднократна помощ от 325 лева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Община Свищов иска държавни средства за ликвидиране последиците от наводненията"}
{"url": "https://trud.bg/%d1%81%d0%b0%d0%bb%d0%b0%d1%84%d0%b8%d1%82%d0%b8%d1%82%d0%b5-%d0%b2-%d0%b5%d0%b2%d1%80%d0%be%d0%bf%d0%b0-%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%b1%d1%8a%d0%b4%d0%b0%d1%82-%d1%81/", "text": "Крайностите винаги свършват болезнено, но не се ли открие баланс, са единственият инструментТероризъм, ислямски фундаментализъм, екстремизъм, ислямизъм и пр. са все термини, които ни заливат от всички информационни канали и често се използват за едно и също, макар и всеки един от тях да има различно значение. Разлика не правят нито журналистите, нито зрителите и читателите. Не е и толкова важно. Друго създава огромен проблем в обществата в Европа.Събитията от последните години, свързани с терористичната организация на Осама бин Ладен – „Ал-Кайда“ и „Ислямска държава“ объркват хората от т. нар. западна цивилизация. От една страна се възпламеняват крайните ксенофобски настроения, а от друга се проявяват и съвременните леви либерали, част от които открито си признават, че са марксисти.В главата на средностатистическия гражданин на Европа цари хаос. От една страна му се обяснява, че ислямът е религия на мира, а от друга, че всички мюсюлмани са кръвожадни.Истината, както винаги, е по средата. Както във всяка монотеистична религия, в исляма също има различни направления, повечето от които могат да се квалифицират спокойно като секти. И най-страшно е течението на салафитите.Етимологично думата идва от „ас салаф ал салих“, което в превод означава „праведните предци“. С други думи, става въпрос за връщане към „чистия ислям“. Исторически течението възниква по време на халиф Маамун (813-833 г.) В края на XII век течението отново набира сила, благодарение на сирийския богослов Ибн Таймия, който е наричан от някои „баща на съвременния салафизъм“. Той оставя огромна следа, като допълва теоретично това крайно течение в исляма. Таймия не само разширява смисъла на джихада, но и го поставя над петте стълба на исляма.Богословът апелира за ясно разграничаване на мюсюлманите от всички други хора. Противопоставя се на имплементирането на каквито и да било принципи от другите религии и твърди, че животът на мюсюлманите започва тогава, когато те постигнат пълно различие с немюсюлманите.Външната политика също е засегната в един от трудовете му – „Законодателна политика“. Той приема съществуването само на два вида субекти – къща на исляма и къща на войната. Не се допуска компромисно отношение, както някои теоретици по-късно въвеждат и понятието „къща на договора“, което допуска мирни отношения с опонентите, стига това да носи ползи и дивиденти на ислямското общество.Почти всички терористични ислямски организации, познати от XX и началото на XXI век, могат да се квалифицират като салафитски. Макар и възникнали в различни условия и със специфични цели, могат да се откроят някои основни принципи на салафизма, които са универсални.Основен принцип на салафитите е пълното отричане на всички науки, които използват рационален подход и напълно отхвърлят древногръцките мислители. Голяма част от теоретиците наричат подобна философия „спекулативна теория“. Отхвърлят се и всички политически идеологии и модели, понеже са продукт на светската мисъл. Според тях единственият, който трябва да управлява е Аллах, който е предопределил съдбата и никой няма право да дели тези функции с него.По отношение на икономическите възгледи и ролята на държавата, течението може да се квалифицира като солидарно и социално. Според салафитите, хората трябва да получават приблизително еднакви доходи, като роля на държавата е да ги преразпределя.При салафитите има ясни правила по отношение на ежедневието и бита. Отхвърлят се всички предмети на „лукса“, като парфюмите например. Забраняват се изкуствата, които не кореспондират пряко с вярата. Жените на „правоверните“ мюсюлмани би следвало да не посещават публични места и предимно да стоят у дома.Отношението на салафизма към разбирането на термина „цивилизация“ е строго определено. За представителите на течението на практика съществува само една цивилизация и това е ислямската. Всички други хора са част от джихилийската, което ги прави просто невежи.От изключително важно значение е отношението на салафитите към медиите. Според тях, тези инструменти са важен елемент от борбата с неверническата пропаганда и настояват една ислямска държава да поддържа собствени телевизия, радио, преса и пр. Салафитите призовават журналистите да използват „чист“ език, който да е изчистен от съвременна лексика и да се придържат към кораническата.Дотук стана ясно, как мислят тези хора, какво искат и какво ги различава от „западните“ хора. Всичко е достатъчно плашещо и неразбираемо. По данни на Американския институт за национални изследвания от 2009 година, салафитите по света са над 50 милиона души. Последващите данни сочат, че това е най-бързо разрастващото се движение в исляма.По данни на университета „Джордж Вашингтон“, в Германия живеят 5 хил. салафити, а във Франция между 15 и 17 хил. По данни на френската полиция, през 2015 г., 90 от 2500 разследвани организации са салафитски, което е двойно повече в сравнение с пет години по рано.В Германия по оценки от немското вътрешно разузнаване от 3800 души, през 2011 г. до 7500 души през 2015 г., се идентифицират като салафити.След терористичните атаки в емблематични европейски градове, се заговори за ислямистки гета – нещо, което никога не е било коментирано в публичното пространство преди това. Сякаш никога ги е нямало. Още по-страшното – повечето терористични атаки в Европа от последните години, са извършени от европейски граждани, пристигнали тук от предходни бежански вълни. Изводът е ясен – неуспешна интеграция.Трябва да е ясно, че салафитите в Европа не могат да бъдат спрени с марксистките лозунги и левичарските сентенции на съвременните либерали. Само със силата на разума. „Силата на разума“ е заглавието и на една книга, написана от една заклета потомствена левичарка, която осъзнавайки греховете на съратниците си и се превръща в най-големия ксенофоб по отношение на исляма – Ориана Фалачи. Крайностите винаги са вредни и свършват болезнено, но не се ли открие баланс, са единствения инструмент. ", "date": "2017.07.13", "title": " Салафитите в Европа не могат да бъдат спрени с марксистките лозунги"}
{"url": "https://trud.bg/%d0%b4%d0%b5%d0%bc%d0%be%d0%ba%d1%80%d0%b0%d1%82-%d0%b2%d0%bd%d0%b5%d1%81%d0%b5-%d1%80%d0%b5%d0%b7%d0%be%d0%bb%d1%8e%d1%86%d0%b8%d1%8f-%d0%b2-%d0%ba%d0%be%d0%bd%d0%b3%d1%80%d0%b5%d1%81%d0%b0-%d0%bd/", "text": "Демократ от Камарата на представителите в Конгреса на Съединените щати внесе резолюция за започване на процедура по импийчмънт на републиканеца Доналд Тръмп. Това съобщи Франс прес, като допълни, че на този етап това е символичен акт.Конгресменът от Калифорния Брад Шърман е посочил като мотив, че Тръмп е възпрепятствал правосъдието, като се е намесил в работата на бившия директор на ФБР Джеймс Коми в разследването срещу съветника по националната сигурност Майкъл Флин. Внасянето на резолюцията съвпадна с началото на визитата на Доналд Тръмп в Париж по повод утрешния национален празник на Франция. Месец и половина, след като се срещна с руския президент Владимир Путин във Версай, френският президент Еманюел Макрон приема американския си колега Доналд Тръмп на „Шан-з-Елизе“ за военния парад на националния празник 14 юли, предаде Франс прес. Посещението е със силен политически заряд заради трудните отношения на Тръмп с останалия свят, отбелязва агенцията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Демократ внесе резолюция в Конгреса на САЩ за процедура по импийчмънт на Тръмп"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d0%bf%d0%be%d0%bb%d1%83%d1%87%d0%b8-38-000-%d0%bb%d0%b2-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%82%d1%80%d0%b8-%d1%86%d1%8a%d1%80/", "text": "Община Свищов получи 38 000 лева от дирекция „Вероизповедания” за ремонт на три църкви и две джамии. Средствата ще им послужат за извършване на основна и допълнителна реконструкция, от която се нуждаят. 8000 лева са отпуснати за храма „Свети Архангел Михаил” в село Хаджидимитрово, 5000 лева за църквата „Свети Пророк Илия” в Българско Сливово и 5000 лева за църквата „Свети Димитър” в Горна Студена.По 10 000 лева отпуска Дирекцията за ремонтиране на джамията в Свищов и тази в село Вардим. Кметът на Горна Студена Лорета Костадинова съобщи, че след първата преведена финансова помощ от дирекция „Вероизповедания” през миналата година е направен ремонт на покрива на църквата в селото. Сега предстои боядисване и освежаване, а местните миряни имат желание, ако средствата стигнат да бъде изградена и малка чешма в двора на християнския обект.В Хаджидимитрово средствата ще бъдат използвани за цялостно укрепване на местната църква, а в Българско Сливово планират да извършат ремонтни дейности, които досега не са могли да си позволят в храма.Припомняме, че по инициатива на общинското ръководство, през първата половина на 2016 година църковните настоятелства на няколко църкви в община Свищов, съвместно с кметовете по места, написаха писма до дирекция „Вероизповедания” в Министерски съвет и до Великотърновската епархия. Те отправиха молба да им бъдат отпуснати средства за належащи ремонти. Към писмата бяха приложени съответните количествено-стойностни сметки за необходимите ремонти. Пет от църквите почти веднага получиха одобрение. С целева държавна субсидия тогава се сдобиха храмовете в селата Александрово, Горна Студена, Драгомирово, Козловец и Червена. По-късно, през юли 2016 г. средства бяха отпуснати и за храмовете в Алеково и Царевец.Новата финансова помощ от дирекция „Вероизповедания” е насочена към храмовете в Горна Студена, Хаджидимитрово и Българско Сливово, както и към джамиите в Свищов и Вардим.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Свищов получи 38 000 лв. за ремонт на три църкви и две джамии"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0%d0%bf%d0%b0%d0%bb%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d1%80/", "text": "По темата за паметника „1300 години България“ кметът на столицата призна, че  на крана е внесло доста напрежение и е създало риск за живота на хората. „За мен категорично това е престъпление, надявам се виновните да бъдат установени. Искаме коментарът да бъде не за демонтиране на паметник, а демонтиране на останки то паметник. Тази конструкция трябва да бъде демонтирана от гледна точка на безопасност, а не от друга причина. Спорът не е идеологически.“  Това заяви пред  Йорданка Фандъкова.„За поредна година успяхме да организираме и да защитим финансиране за доста сериозни обекти, безспорно най-тежкият е бул.“Дондуков“. Министерството на културата не съгласува проектът ни и това ни забави. Няма как съобразяваме се със становището им. Ремонтът вече тече с пълна сила. Очакваме ремонтът на бул. „Дондуков“ да приключи до края на месец октомври“, обясни кметът на София.„На булевард „Прага“ имаме разрешение за строеж, издадено преди заповедта на министъра на културата от 2016г., в което се предвижда замяна на паветата с асфалт. Аргументите са сериозни там, докато за бул. „Дондуков“ говорим за булевард в историческия център, който така или иначе е заобиколен от улици с паваж, при булевард „прага“ не е така. Той свързва асфалтирани улици. С изключително натоварено движение с линейки, които минават до три спешни болници.Няма как да променим стойността на проекта, който е избран при други условия“, коментира още тя.Йорданка Фандъкова заяви, че е голям радетел за запазване на паветата и бе категорична, че навсякъде, където има възможност, те ще се възстановят. Тя сподели още, че с надежда да стабилизират целия булевард са въвели нова методика за изграждане на бетонова стабилизация под паветата.За бул,“Цар Борис III“ не се предвижда реконструкция на настилката. Европейските средства са за цялостна реконструкция на линията на трамвай номер 5. Йорданка Фандъкова заяви, че се избира изпълнител за доставка на 13 нови трамвая.По темата за високите сгради и небостъргачи Фандъкова заяви следното: „При всички случаи градът ни трябва да се развива, въпросът е в кои зони. Хората са прави да се притесняват, защото във времето на силен инвеститорски интерес се започнаха доста сериозни строежи. Изправени сме през дилемата – спазването на закона и целесъобразността. Ние не сме над закона, но в някои ситуации се опитваме да търсим целесъобразни решения. Всичко е насочено да има инвестиции.Относно модернизацията на градския транспорт кметът на столицата сподели, че до края на юли очаква да пристигна нови 60 газови автобуса с климатизация по линиите в северните райони на София. Тя призна още, че в момента има процедури за избор на изпълнител за нови 120 автобуса, а програмата на Общината е достигна средна възраст до 5,6 години, както и процедура за първите електробуси.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Йорданка Фандъкова: Запалването на крана от паметника пред НДК е престъпление"}
{"url": "https://trud.bg/%d0%ba%d1%83%d1%84%d0%b0%d1%80-%d1%81%d1%8a%d1%81-%d1%81%d1%82%d0%b0%d1%80%d0%b8-%d0%b4%d1%80%d0%b5%d1%85%d0%b8-%d0%b5-%d0%b2%d0%b7%d1%80%d0%b8%d0%b2%d0%b5%d0%bd-%d0%be%d1%82-%d0%bf%d0%be%d0%bb%d0%b8/", "text": "Полицията взриви куфара заради, който беше  района на площад „Възраждане“ по-рано тази сутрин, предаде .При проверката е станало ясно, че в него има стари дрехи. Вече е пуснато движението на трамваите в района, а полицейската блокада е вдигната. Сигналът е подаден около 7 часа тази сутрин. Куфарът бил открит на тротоар пред аптека, на метри от сградата на столичната полиция.Точно преди година, на площад „Възраждане“, изоставен куфар е вдигнал на крак полицията, сигналът е бил фалшив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Куфар със стари дрехи е взривен от полицията на площад „Възраждане“ в столицата"}
{"url": "https://trud.bg/%d0%bc%d0%b2%d0%bd%d1%80-22-%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d0%b0-%d0%b7%d0%b0%d0%b4%d1%8a%d1%80/", "text": "В 02.35 ч в МВнР е получен сигнал от изпълнителния директор на ФК „Левски” (София), че в град Задар, Хърватия, е възникнал инцидент между привърженици на ФК „Левски” (София) и ФК „Хайдук” (Сплит), в резултат на който е запалена лека кола на българските привърженици, съобщават от външно министерство.Посланикът на Република България в Хърватия Таня Димитрова и консулът Христина Биджеранова са пристигнали спешно на мястото на инцидента и в момента са в полицейското управление в Задар, където се изясняват подробностите.По данни на хърватската полиция, 4-ма от привържениците на „Левски” са участвали в спречкване с фенове на „Хайдук” в град Сплит през деня на 12 юли, след което са се прибрали да нощуват в Задар, където автомобилът им е бил опожарен през нощта на 12 срещу 13 юли.Полицията е задържала за разпит общо 22 привърженици на „Левски”, за които се смята, че може да са участвали в поредица от сблъсъци с фенове на противниковия отбор през изминалото денонощие. Няма данни за тежко пострадали български граждани, освен трима, които са с леки телесни наранявания и им е оказана помощ в местна болница.Със съдействието на българското посолство е осигурен преводач и се снемат показания на задържаните.„Левски” (София) гостува на „Хайдук” (Сплит) днес от 21,30 ч българско време в първи мач от втория квалификационен кръг на Лига Европа. Българското посолство ще оказва пълно съдействие на феновете.Дежурен телефон на българското посолство в Загреб: 00385 984 69 808АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " МВнР: 22 привърженици на „Левски“ са задържани в Хърватия\t\t\t"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%b2%d1%83%d0%bd%d0%b4%d0%b5%d1%80%d0%ba%d0%b8%d0%bd%d0%b4%d1%8a%d1%82/", "text": "Той не се притеснява да критикува канцлерката Ангела Меркел за политиката й на отворени врати към бежанците. Както и да хвали позициите на унгарския премиер Виктор Орбан срещу мигрантите. Публично се обявява за прекратяване на преговорите с Турция за членство в ЕС. А преди дни одобри забраната за достъп до Австрия на турския министър на икономиката Нихат Зейбекчи, който планираше да участва в митинг във Виена, посветен на първата годишнина от предотвратяването на военния преврат в Турция.Себастиан Курц – външен министър на Австрия, е определян от мнозина като вундеркинд. Заради крехката възраст, на която стартира бляскавата му политическа кариера – едва 24-годишен той става държавен секретар по интеграцията, а две години по-късно вече е най-младият дипломат №1 в Европа. Сега, вече 30-годишен, той се е устремил към канцлерския пост на Австрия. Който е много вероятно да спечели след предсрочните избори на 15 октомври, макар че още не е сигурно дали неговата десноцентристка Народна партия ще стане първа сила на вота. Надеждите си за победа партията възлага именно на Курц, чиято лична популярност достига 70%.Предсрочните избори бяха предизвикани от самия Курц. Когато през май тогавашният лидер на Народната партия Райнхолд Митерленер се оттегли след вътрешни боричкания, Курц бе номиниран за нов председател и веднага обяви, че партията ще излезе от настоящата управляваща коалиция, водена от левицата на канцлера Кристиан Керн. Само с този си ход Курц вдигна одобрението на Народната партия с 10 пункта до 33%. А миналата седмица той бе избран за председател на формацията с гласовете на 98,7% от делегатите на конгрес в Линц. На него си извоюва и промени в устава, които дават повече правомощия на лидера.И с размах подхвана нововъведения. Смени цвета на партията от черен на тюркоазен. Обяви, че на изборите тя ще се яви с ново име – “Себастиан Курц – новата Народна партия”. Отсече, че в листите ще бъдат включени хора и извън партийните редици. Заради което логично бе сравнен с новия френски президент Еманюел Макрон, който предизвика буря в политическия живот на родината си, както с избирането му за най-младия държавен глава на страната, така и с впечатляващата победа на неговата новосформирана партия “Република, напред!”.Паралелът между Курц и Макрон е не просто логичен, но и търсен, смятат политолози, но уточняват, че Курц копира стратегията на Макрон, но не и политиката му. Френският президент се позиционира като убеден проевропеец, докато австриецът застъпва доста критични към ЕС и дори спорни тези, например настоява за намаляване наполовина на броя на еврокомисарите и е за сериозни ограничения на миграцията. Освен това Курц накланя още по-вдясно позициите на партията си в опит да открадне гласове от крайнодясната Партия на свободата. Негови приближени твърдят, че е привърженик на “силната ръка” и не е особено чувствителен по отношение на правата на човека. Затова е наричан “минидиктатор” и “принц с желязно сърце”.Но пък печели симпатиите на сериозна част от обикновените австрийци, които го оприличават на “идеалния зет”. И той си изглежда точно така – с открити сини очи, пригладена назад черна коса, втален черен костюм и бяла риза без вратовръзка – запазеният му стил на облекло. Изглежда като аристократ, но държи пламенни речи.Детето чудо на австрийската политика е роден във Виена в семейството на учителка и инженер. Израства в работническия квартал “Майдлинг” на австрийската столица. Още като юноша постъпва в младежката организация на Народната партия, а през 2009 г., на 23 години, я оглавява. Две години по-късно прекъсва следването си по право в университета на Виена, за да се отдаде на политическата си кариера. Тогава казва, че не смята да превръща политиката в своя професия и да се занимава с нея цял живот. Но поне засега изцяло се е посветил на нея. Напипва и сексуалния пулс на австрийцитеПрез 2010 г., когато се надпреварва за място в общинския съвет на Виена (което спечелва) Курц повежда кампания със сексуален подтекст. Тя преминава под мотото “Schwarz macht geil”, в което има игра на думи – може да се преведе като “черното (цветът на Народната партия) те прави готин”, но и като “черното възбужда”. На плакатите Курц е сниман на капака на черен джип, в компанията на оскъдно облечени девойки. И при обиколките си из града раздава черни презервативи. За негоДейства стратегически и гледа надалечеТова, което прави, е уникално за Европа – опитва да съчетае традиционна партия с образа на ново движение, да създаде нещо като хибридна партия. Уникална е и комбинацията при Курц като човек на партията в класическия смисъл на думата и политик от нов тип. Той има изключителен талант да действа стратегически и да гледа надалече. Не е ясно каква е визията муОще не е ясно зад какви конкретни политически принципи и цели застава феноменът Себастиан Курц. Или държи козовете си в ръкава по тактически причини, или просто няма политическа визия. Продукт на благоприятни обстоятелстваКурц е продукт на благоприятните обстоятелства. Сега за пръв път ще трябва да замени убежището на кабинета си за място, където го очакват двама опитни съперници в лицето на Керн и Щрахе (лидерите на левицата и на крайната десница – бел. ред.). Минава през труповеКурц минава в политически смисъл през трупове, дори в редиците на собствената си партия. Заби нож в гърба на Райнхолд Митерленер (предшественикът на Курц начело на Народната партия – бел. ред.). Това е алармиращ сигнал за неговите човешки качества. Замисля се за орденСпомням си негов въпрос, отправен към мен като кмет – дали не може да се намали възрастовата граница за получаване на орден. Тогава си помислих: Младежо, когато бях на твоите години, ордените въобще не ме интересуваха. Вълнуваха ме съвсем други теми.", "date": "2017.07.13", "title": " Себастиан Курц – Вундеркиндът"}
{"url": "https://trud.bg/%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%81%d1%83-%d0%b8%d0%bc%d0%b0%d0%bc%d0%b5-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b1%d0%b0%d0%bb%d0%be%d0%b2%d0%b5-%d0%b2/", "text": "Тази година имаме по-високи балове във всички специалности, включително и при правото. Това заяви ректорът на СУ „Св. Климент Охридски” проф. дфн Анастас Герджиков пред .„Правото беше много търсено и продължава да бъде такова”, заяви още проф. Герджиков. По думите му информацията в медиите, че в специалността може да се влезе с четворка е подвеждаща.„Най-ниският бал при жените е много близък до максималния. При мъжете, където традиционно е по-нисък става дума само за няколко души, които имат четворки”, обясни още той и поясни, че оценките са с около половин единица по-високи от тези миналата година.„Имаме нова специалност – „Графичен дизайн”, в която всички са влезли с максимален бал”, добави ректорът на СУ.Вече стана ясно, че традиционно най-желаните специалности са „Психология”, „Публична администрация”, „Социология” и „Английска филология”. Въпреки това, по думите на ректора на Алма матер, има пренареждане в класацията. Предишните години например „Биотехнологии” и „Журналистика” са били на по-предни местаТази година в СУ има 730 кандидати повече от миналата година, което според проф. Герджиков е успех, предвид спада на раждаемостта у нас.  По думите му това дължи на успешната реформа на МОН във висшето образование, както и в създаването на онлайн платформа, която улеснява студентите в СУ.Проф. Герджиков коментира и данните, че служители от администрацията на Софийския университет са получили 6,5 млн. лв. под формата на допълнителни възнаграждения в периода 2011-2016 г., които бяха поискани от двама студенти от Алма матер по Закона за достъп до обществена информация. По техен сигнал полицията и Агенцията за държавна финансова инспекция проверяват учебното заведение.„В СУ никога не е раздаван нито един лев бонуси, никакви награди и никакви 13-и заплати”, заяви ректорът. По думите му това са допълнителни възнаграждения по нормативна уредба за трудов стаж, докторска степен, участие в проекти и допълни изработени часове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Ректорът на СУ: Имаме по-високи балове във всички специалности тази година, дори и при правото"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b0-%d0%bf%d1%80%d0%be%d1%84%d0%b5%d1%81%d0%b8%d0%be%d0%bd/", "text": "На встъпителна пресконференция бе представен Проект „Инвестиции в подобряване качеството на образователната среда в Благоевградска професионална гимназия”, Административен Договор № BG16RFOP001-3.002-0030-C01, финансиран по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие.Общата стойност на проекта е 1 399 509.62 лв. (100% БФП), като финансиране от ЕС (ЕФРР) – 1 189 583.18 лв., представляващи 85% от БФП и национално съфинансиране (УО на ОПРР) – 209 926.44 лв., представляващи 15% от БФП.Подробности по проекта дадоха заместник-кметът на Община Благоевград по европейски проекти и програми – Зорница Кралева, заместник-кметът по икономика и финанси – Иво Николов, ръководителят на проекта – инж. Ангел Даилов и директор на дирекция „Европейски проекти и програми“ – Мария Грозданова.Проектът предвижда разширяване и модернизация на учебно-производствената база на гимназията, чрез изграждане на триетажна постройка, предназначена за създаване на специализирани кабинети, работилници, лаборатории и физкултурен салон. С цел осигуряване на условия за по-добро практическо обучение на гимназистите, изцяло ще се оборудват новоизградените физкултурен салон и работилница по специалност “Автомобилна мехатроника”. Сред професионалните машините, които ще бъдат доставени са: стенд за регулиране на геометрията, универсален модул за системна диагностика, електронен стенд за диагностика, стенд за тестване и настройка на алтернатори, хидравличен подемник и други.Очаква се строителството да започне до 3 месеца, след изготвяне и одобрение на работен проект.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Разширяват Благоевградска професионална гимназия с 1,4 млн. лева"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b2%d1%8a%d0%b7%d0%b4%d1%83%d1%88%d0%bd%d0%be-%d0%b4%d0%b5%d1%81%d0%b0%d0%bd%d1%82%d0%bd%d0%be-%d1%83%d1%87%d0%b5%d0%bd%d0%b8%d0%b5-%d0%b2%d0%be%d0%b4/", "text": "Въздушно-десантното учение „SWIFT RESPONSE 17“, водено от САЩ, ще се проведе в периода 13-23 юли на територията на страните-домакини България, Унгария и Румъния. Това съобщиха от пресцентъра на Министерството на отбраната.В него участват до 1600 военнослужещи от десантни формирования от въоръжените сили на САЩ, Канада, Италия, Португалия и Гърция. Тренировъчни задачи в рамките на учението ще се изпълняват на територията на летище „Безмер“ и на съвместните българо-американски съоръжения на учебен полигон „Ново село“.От вчера, на полигона „Ново село“, както и на полигони в Румъния и в Словения се провежда компютърно подпомагано командно-щабно учение. Отработва се фиктивен сценарий по член пети от договора на НАТО за планиране и провеждане на операция в Черноморския регион. В щаба участват военнослужещи от въоръжените сили на Съединените щати, Грузия, Полша, Литва, Украйна.От българска страна в „SWIFT RESPONSE 17“ ще участват военнослужещи от 2-ра механизирана бригада – Стара Загора и от 68-ма бригада „Специални сили“.„SWIFT RESPONSE 17“ допринася за провеждането на многонационалното учение „SABER GUARDIAN 2017“, като осигурява предислоцирането на формированията от 2-ри Кавалерийски полк от състава на Сухопътните сили на САЩ в Европа в зоната за съвместни операции в Безмер, България и Къмпиа Турзии, Румъния.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Започва въздушно-десантно учение, водено от САЩ, на територията на България, Унгария и Румъния"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d0%b4%d0%be%d0%b1%d1%80%d0%b8-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%be%d0%b1%d0%b5%d0%b7/", "text": "Парламентът реши окончателно на служителите в МВР да бъдат изплатени униформите, които те не са получили. Това стана с промени на второ четене в Закона за МВР, които бяха приети без дебат в пленарна зала.На служителите на МВР, на които не е осигурено униформено облекло и са имали право на такова за годините от 2011 до 2015 година ще бъде изплатена левовата му стойност. Промените влизат в сила със заповед, която се издава в срок до един месец от влизането в сила на Закона за МВР. Мярката ще струва на бюджета 30 милиона лева.„Благодаря на Министерство на финансите, Министерство на вътрешните работи и на всички колеги от всички парламентарни групи, които участваха във вътрешната комисия по тези законодателни промени и пълният консенсус, който постигнахме, както с колегите от БСП, ДПС, „Воля“, ОП и ГЕРБ, и смятам, че когато е по тема „Сигурност“ даден законопроект, трябва да се гласува по този начин“, каза председателят на вътрешната комисия Цветан Цветанов.Прогнозната стойност на сумата, която ще бъде изплатена на полицаите, е някъде около 29 млн. лева. Това каза пред журналисти зам.-министърът на вътрешните работи Красимир Ципов. По думите му по всяка вероятност сумите за униформи ще бъдат изплатени на служителите заедно с възнагражденията им.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Парламентът одобри окончателно обезщетението за полицаите, неполучили униформи"}
{"url": "https://trud.bg/%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d0%b2%d0%b5%d1%81%d0%b5%d0%bb%d0%b8%d0%bd-%d0%bc%d0%b0%d1%80%d0%b5/", "text": "Прокурор от СЗ “Антикорупция“ при СГП привлече като обвиняем Веселин Марешки – народен представител от 44- то Народно събрание и лидер на партия „Воля“ в престъпление по чл. 213 а, ал.2, т.4 във вр. с ал.1 във вр. с чл. 26 ал.1 от НК – изнудване, извършено от две или повече лица.Марешки е обвинен за това, че в периода от есента на 2012 г. до края на 2015 г. в градовете Варна, Добрич, Видин, Плевен и София е заплашил 7 собственици на аптеки с увреждане на имущество и други противозаконни действия с тежки последици за тях. Целта му е била да принуди собствениците на аптеките да се разпоредят със свое право – да прехвърлят дружествени дялове от управляваните от тях търговски дружества на търговски дружества, собственост или контролирани от Веселин Марешки, или да прекратят търговската си дейност.В някои случаи целта му е била да принуди собствениците на аптеки да се задължат да купуват при неизгодни условия лекарства от неговия склад за лекарствени продукти.Доказателствата сочат, че Марешки е заплашвал собствениците на аптеки, че чрез целенасочен административен натиск – чрез извършване на тенденциозни проверки от приближени нему служители от Изпълнителната агенция по лекарствата и чрез нелоялни търговски практики, ще доведе до фалит търговските им дружества и ще ги принуди да преустановят дейността си.Според доказателствата по делото Веселин Марешки е осъществил седем отделни изпълнителни деяния на престъплението изнудване, като в четири от случаите /във Варна, Добрич и Плевен/ е действал сам, в два от случаите /в гр. София/ заедно с народния представител Пламен Христов, а в един от случаите в гр. Видин и в гр. София/, принудителните действия са били извършени от Веселин Марешки, Пламен Христов и Кръстина Таскова.Веселин Марешки е с мярка за неотклонение „Подписка“.На 23.06.2017 г., главният прокурор внесе искане за снемане имунитета на народния представител от ПП „Воля“ Веселин Марешки. Марешки даде съгласие за възбуждане и провеждане на наказателно преследване срещу него.Разследването продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " „Антикорупция“ обвини Веселин Марешки в изнудване\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b2-%d0%bd%d1%8e-%d0%b9%d0%be%d1%80%d0%ba-%d0%ba%d1%8a%d0%bc-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%b0%d0%ba%d0%be-%d0%b8%d1%81%d0%ba%d0%b0%d0%bc/", "text": "„Ако искаме да променяме света, трябва да започнем от себе си – с отказ от привилегии. Властта е работа, а не лични облаги“. Това каза председателят на БСП Корнелия Нинова на срещата на Социалистическия интернационал в Ню Йорк, съобщиха от пресцентъра на партията.Публикуваме изказването на лидера на БСП без редакторска намеса:„За мен е чест да се обърна към вас. Благодаря ви, че ме избрахте за вицепрезидент и се радвам,че в екип с вас, ще търсим верните решения на проблемите в света. Събрали сме се представители на социалистически, социалдемократически и работнически партии от цял свят в момент, когато нашите държави, нашите правителства и нашите партии са изправени пред нови предизвикателства. Финансовата и икономическа криза доведе до ограничаване на социалните ангажименти на държавата, увеличаващи се неравенства, задълбочаваща се бедност, разочарование от традиционната политическа класа и възход на крайния национализъм и популизъм. Левицата загуби доверие. Време е да видим причините, да ги отстраним и да върнем своите водещи позиции, да наложим политики, стъпващи на нашите изконни ценности – справедливост, солидарност, равни права и мир. Да намерим адекватен израз на тези ценности в съвременния свят. Кое е модерното ляво? Ще дам пример с една от основните ни политики – защита правата на хората на труда. Борим се за безопасни условия на работа, правото на отпуск, справедливо заплащане. Но наред с традиционните норми и законодателство, трябва да видим, че светът стана глобален и се нуждае от ново виждане. Днес работното място може да е в Китай, работодателят да е в Америка, а заплащането в България. Как се защитава такъв човек, кое законодателство се прилага, кое данъчно облагане и кое правителство е отговорно за неговите права? Ето една голяма тема, по която ние, левицата от цял свят, трябва да разговаряме и намираме решения в интерес на работещите хора. Призовавам ви да гледаме напред.Бъдещето е на технологиите, на изкуствения интелект.Не бива да изоставаме от времето и от сега нашите политики трябва да се подготвят за технологичното развитие на света и мястото на човека в него. БСП инициира широк дебат за бъдещето на левицата в Европа. Ние сме изправени пред важни решения за бъдещето на Европейския съюз. Как да продължи той? Има предложения да остане само съюз на свободната търговия или да се раздели на няколко части. Ние го наричаме Европа на две и повече скорости. Освен много други въпроси, това поражда пред нас, левите партии, и въпроса- как ще защитим в бъдещия ЕС  правата на работниците, на малкия и среден бизнес, правото на свободно движение на хора. Подготвяме няколко международни конференции и ще се радваме, ако се включите, за да намерим заедно пътя. Бъдете добре дошли в гостоприемна България.Защо левите партии загубиха подкрепа в някои страни, а в други печелят и увеличават доверието? Аз смятам, че загубиха там, където се заличиха идейните различия с десницата; където се направиха безпринципни съюзи в името на властта и се отстъпи от традиционните политики на левицата. Можем да преодолеем това, като се върнем към програмните различия с десните партии и очертаем ясно алтернатива и граници на компромиса. Така ще върнем своята социална база – средната класа, работещите, бедните. Защото липсата на алтернатива е липса на демокрация. Втората причина,според мен, е дистанцията между политическия елит и гражданите. Усещането у традиционната политическа класа за самодостатъчност и затваряне в себе си, понякога използване на политиката за лични цели, а не за благосъстоянието на онези, които представляваме. Решението тук е сами да се откажем от привилегии и да отворим нашите партии за пряко участие на хората във вземането на решения и към гражданското общество. Ако искаме да променяме света, трябва да започнем от себе си. Всички ние искаме да печелим избори и да управляваме държавите си. Но не бива да си поставяме това като цел. Властта не е цел, властта е средство. Властта е работа. Целта на българските социалисти е, след реализирано управление, нашите граждани да кажат- сега живеем по-добре отпреди.Ще споделя опита на БСП в последната година. Преди две години ние регистрирахме най-ниската обществена подкрепа през последните десетилетия – около 10%. В последната година спечелихме президентските избори и утроихме подкрепата си в националния парламент. Но направихме болезнена и тежка реформа вътре в партията. Наложихме в устава си мандатност за депутати – не повече от 3 мандата и отворихме листите си за нови хора, хора от гражданския сектор. Сега от 80 – 47 са новите лица. Наложихме мандат дори на председателя на партията – два мандата или осем години. Въведохме и неговия пряк избор от всички членове на партията. Съюзихме се със студентски съюзи, малък и среден бизнес, кооперации, хора на науката и културата и заедно изработихме цялостна алтернативна програма за управление. Имаме още много работа, но за нас посоката е ясна. На трето място, според мен, е нужно категорично да се определим на чия страна сме по оста – монополи и големите на глобалния пазар – граждани. Все по-често гражданите се чувстват изоставени от държавата и институциите си. Ние заставаме на тяхна страна, на страната на малкия и среден бизнес. И тук е разликата между нас и десните партии, които проповядват либерализация и свобода на пазара, която често се изражда в злоупотреби и натиск от страна на големите. Днес нито една държава не може да се справи сама с глобалните предизвикателства. Нужни са общи решения и общи действия за проблеми, които надскачат националните граници. Един такъв проблем е международният тероризъм, миграционната вълна.Можем да се справим само чрез международно сътрудничество, диалог и единство. Това също е изпитание за нашето лидерство. Всеки от нас да отчита националния интерес на държавата си, но и да намерим общите решения и действия срещу злото, което не признава граници и народност.Вярвам, че ние, левите партии от цял свят, можем да предложим  визия за бъдещето и да гарантираме на своите народи устойчиво развитие, перспектива и просперитет!На добър час.“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Нинова в Ню Йорк към лидерите на леви партии: Ако искаме да променяме света, трябва да започнем от себе си – с отказ от привилегии"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%be-%d0%bb%d1%8f%d1%82%d0%be-%d0%bf%d0%bb%d0%b0%d0%b6-%d0%b4%d0%b5%d0%bb%d1%84%d0%b8%d0%bd-%d0%ba%d1%80%d0%b0%d0%b9-%d0%b0%d1%85%d1%82%d0%be/", "text": "За първо лято плаж „Делфин” край Ахтопол вече не е нудистки, защото има нов наемател. Конфликтите между туристи с и без бански обаче не спират, предаде .Тази година на плажа има зона с чадъри и шезлонги за хора с бански и свободна такава за нудисти. На ивицата се появиха табели с призив за спазване на благоприличие, поставени от новия стопанин Данаил Влаховски.„Плажът е за нормалните хора и не може чисто голи хора да се разхождат нагоре-надолу”, категоричен е той.От няколко дена нетърпимостта между бившите ползватели на плажа и сегашният му управител ескалира.„Дори по време на комунизма такова нещо не е имало. Не е идвала милиция тогава”, оплаква се единият от плажуващите нудисти.Спасителите на единствения пост пък признават, че не правят разлика между плажуващите и са готови да спасят всеки в нужда.Плажните услуги на „Делфин” са безплатни, но само за туристи с бански.От общината в Царево твърдят, че наредба и глоби за нудизъм няма.„Това, което се случва там е, че една малка група хора вярват, че това е техният плаж. Един наемател вярва, че това е неговият плаж. А истината е, че ако някой трябва да претендира за собственост, това са местните хора, които вярват, че плажът е на всички”, смята кметът на Царево Георги Лапчев.Според редовно плажуващите на „Делфин” проблемът е на път да ескалира следващите дни, когато се очаква да пристигнат много отпускари и свободно оставената зона може да не ги побере. Те настояват малкият плаж в парк „Странджа” да бъде възстановен в предишния му вид и обявен от държавата за екоплаж.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " За първо лято плаж „Делфин” край Ахтопол вече не е нудистки"}
{"url": "https://trud.bg/%d0%b4%d0%b0%d0%b9%d0%bc%d0%bb%d0%b5%d1%80-%d0%b7%d0%b0%d0%bc%d0%b5%d1%81%d0%b5%d0%bd-%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d0%b7%d0%b0-%d0%b2%d1%80%d0%b5%d0%b4%d0%bd%d0%b8%d1%82/", "text": "Обвиненията срещу германския автомобилен гигант „Даймлер“ за манипулации на данните за отделяните изгорени газове може да се окажат още по-сериозни, отколкото се предполагаше.От 2008 до 2016 г. концернът е продавал в Европа и САЩ дизелови автомобили с фалшифицирани данни, сочи журналистическо разследване на обществените медии WDR, NDR и в-к „Зюддойче цайтунг“. От манипулациите са засегнати вероятно над един милион автомобили, които замърсяват въздуха над допустимите норми, предаде .През миналата година германският транспортен министър Александър Дoбринт се договори с Даймлер за изтеглянето на близо 250 хиляди автомобила, които производителят трябва да обнови технически, за да се спазят ограниченията за количеството изгорени газове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " „Даймлер“ замесен в скандал за вредните емисии при колите"}
{"url": "https://trud.bg/%d0%bb%d0%be%d1%80%d0%b0-%d0%b2%d0%bb%d0%b0%d0%b4%d0%be%d0%b2%d0%b0-%d0%bd%d0%b0%d1%83%d1%87%d0%b8%d1%85-%d1%81%d0%b5-%d0%b4%d0%b0-%d0%be%d0%b1%d0%b8%d1%87%d0%b0%d0%bc-%d1%81%d0%b5%d0%b1%d0%b5-%d1%81/", "text": "Отличничка на колежа в Санта МоникаОще със стъпването на американска земя Лора се почувствала като у дома и никога не се е смятала за дискриминирана като емигрант. Малцина обаче знаят, че омайната изпълнителка била на косъм да се размине със задокеанското пътуване. „Реших да следвам в Калифорния, но ми отказаха виза. Това не ме разколеба. Седнах и написах на главния консул тогава едно сърцераздирателно писмо и ме извикаха за повторно интервю след две седмици. Дадоха ми виза! И заминах само 3 дни преди да започне семестърът. След 3 години и половина завърших Santa Monica College с три специалности: основна по музика и още две допълнителни – астрофизика и компютърни науки. Завърших с почести като един от 17-те студенти с най-висок успех от около 500“, доволна е от постигнатото в колежа Лора. Тя признава, че има изключително динамичен начин на живот, но той й е много интересен и граби с пълни шепи от него.Категорична е, че Америка много я променила и то в позитивен аспект: „Всяка държава има своите плюсове и минуси, но човек преценява дали му изнася. Далече съм от мисълта да разказвам колко велика е Америка и колко не ми се живее в България, защото родината винаги ще е в сърцето ми. Никой не може да замени нещата, които ми е дала, затова гледам да си идвам, когато мога“.В Щатите се отървала от комплексите сиЛора е изключително деен човек, но и спечелената „зелена карта“ през 2012 г. й дава възможност да започне работа и да се самоиздържа в Ел Ей. В момента тя пее в две групи: Country банда и отделно в Persian – Jewish, с която ходи по много скъпи участия като сватби, кръщенета и рождени дни като част от t 90210 Entertainment Group. Лора смята, че е получила невероятен шанс да работи с такива професионалисти, а освен това ги намира и за страхотни хора. „Често имаме участия в The Beverly Wilshire Hotel, където в началото на 90-те бе заснет филмът „Хубава жена“ с Джулия Робъртс и Ричард Гиър. Много ми е интересно да минавам по улиците и край полицейския участък, където е сниман „Полицаят от Бевърли Хилс“ с Еди Мърфи. Когато гледах тези филми в България преди много години, не можех да направя такава асоциация, както сега, на място.Освен пеенето по изискани тържества, Лора е и мениджър и координатор на имение в Топанга, където всички събития лежат на нейните организаторски качества. Отделно посещава и класове по актьорско майсторство и нейната голяма мечта си остава да бъде актриса в голям филм.Какво най-много й харесва в САЩ? Усмихнатите и позитивни хора. „Не ме интересува дали се усмихват фалшиво, важното е, че ми създават добро настроение и от сутринта ми дават положителен заряд за целия ден. Тук ми харесва милото отношение на хората и се научих да съм по-духовна, да игнорирарам негативните хора и да бъда над злободневните проблеми – да не им позволявам да вземат най-доброто от мен. Научих нещо много важно: човек трябва да обича себе си, за да го обича и светът! Успях да се отърва от много от комплексите си и се научих да се харесвам такава, каквато съм! И това, което мога да посъветвам младите хора, е да вярват в себе си и да преследват мечтите си, но не мачкайки хората около себе си и с подмолни действия, а с позитивизъм, вяра в себе си и усмивка. Когато искаш, ти се дава – стига да знаеш как да поискаш!“ Стойчо Керев: Новите икони са във всеки портфейл– Г-н Керев, каква е ролята на Бог и божието начало в съвременния комерсиален свят? Изгубихме ли връзката си със Създателя?– Задавате най-спорния въпрос за последните 2000 и повече години. И това не е религиозен казус. Вероятно не очаквате от мен аксиоматично обяснение. Бог е началото и безкрая. Бог е неразрушимата композиция, запечатана в душата на всеки човек. Откриват го тези, които са смели да мечтаят, изследват, търсят и творят. Това е моят прочит. Бог би се разсмял от сърце, ако учените дефинират неговата същност и я напечатат в учебниците. Вие изгубихте ли връзката си със Създателя? Или просто си сменихте мобилния оператор? Моят не съм го сменял половин век и работи безупречно. Така отговарям на втората част от въпроса ви.– Човекът от 21-ви век е все по-малко одухотворен. Това временна криза ли е? Може ли да бъде преодоляна от съвременната западна цивилизация?– Не съм съгласен. Да бъдеш боклук или скъпоценност е право на избор. Как да го обясним на учениците от 140-о СОУ в столичния квартал „Обеля“, с които имах среща неотдавна. Те бяха одухотворени, с ведри очи. Как да го разкажем на 9-годишното дете, което по националното радио казва: „Мамо, искам да ме кръстиш, за да имам ангел пазител“. Има хора и хора. Винаги е било така. Изборът от светлите или тъмните да бъдем е личен. А нима кризата преди три века е била по-малка? Ние самите сътворяваме реалността. Може да не го съзнаваме, но е така. Австрия има своя реалност. Със свои чисти улици, чиста вода, свое мислене. И тя е творение на всеки един австриец. Ние имаме нашата реалност. Рожба е на действията на всеки един българин. Какво тук общо има западната цивилизация? Ние сме цивилизацията. Творим или рушим, отговорни или безотговорни, крадци или не, позитивни или негативни – хората решават. И щом пожелаят да се отскубнат от кризата на духа, чудото става.– Защо все повече се презентира човекът, лишен от своята цивилизационна, културна и полова същност? Защо иконите, ценностите и моралът звучат демоде?– Няма да бъда маркетолог на модерния социален затвор, в който някои избират да се заключат. Още по-малко ще влизам в ролята на съдник. Просто наблюдавам времевия континиум. И какво откривам? Човек попада в избраната от него среда абсолютно доброволно, без да е насилван дори. Там намира себеподобни, влюбени или обсебени от дявола. Може да срещне и анархисти, хулещи отдавна забравени морални постулати. Новите икони са във всеки портфейл. Отскоро жертвоприношенията пред новите богове се превърна в кървава религия. И по всичко изглежда, че тя ще се котира в следващите сто години.Междувременно иконите от портфейлите ще се преместят в екрана на смартфона. След още сто години и те ще са демоде. За мен например е нормално да има два пола. Странно как щяхме да се удивляваме на красотата на лъвовете, пандите, тигрите, делфините. Те защо не решат да са еднополови. При тях всичко е наред. При човеците става нещо шокиращо и неразбираемо за Създателя. Последната дума винаги е негова. Не е нито на Меркел, нито на Макрон. Дори на Тръмп не е.– Спекулациите с генетичния код на българите не спират. Каква според вас е истината за произхода ни?– Това е добре за спорещите. Винаги ще намират аргументи за хипотезите, които защитават. Самочувствието идва със знанието. Знанието е в пъти по-силно от пропагандата. Има моменти, в които си давам сметка за едно позабравено правило. Не давай назаем скъпа дреха. Никога няма да ти я върнат. Ние сме прекалено дащни на история. Всеки иска да притежава къс от историята на България. Едни искат буквите, други царете, трети златото, четвърти просто я изпиват, защото са вампирясали отдавна. Каква истина може да има за произхода на народ като нашия? Само една. Ние сме специални. Толкова специални, че всеки от нас е най-великият, най-известният, най-мъдрият, най-богатият – смъртен. Но има и друго. Велика, горка, изстрадана през хилядолетията участ, с непоносимо тежка кръвнина за славния ни произход. * Лили Иванова пита какво правят политиците за народа* Галена не общува с Преслава* Силиконът на Джулиана Гани изплува във вана* Най-продаваната художничка твори вече 40 години в психиатрична клиника* Турските звезди Фахрие Евджен и Бурак Йозчивит се ожениха ТЕЗИ И ДРУГИ ЧЕТИВА – В „ЖЪЛТ ТРУД“ ОТ 14 ЮЛИ!", "date": "2017.07.13", "title": " Лора Владова: Научих се да обичам себе си\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d1%89%d0%b5-%d0%bf%d0%be%d0%bb%d1%83%d1%87%d0%b0%d1%82/", "text": "Служителите на МВР, които не са получили униформи, ще получат накуп парите си за всички натрупани години от 2011 до 2015. Това обясни в кулоарите на НС Цветан Цветанов, председател на парламентарната група на ГЕРБ. Тази сутрин , които регламентират изплащането на обезщетенията.„Министерство на финансите е в готовност веднага да предостави тези пари, ще се направи график и изчисление на това дали някой служител е получавал някакви атрибути от униформи през годините, които ще бъдат приспаднати от сумата“, обясни той.Цветанов беше категоричен, че полицаите заслужават да получат тези пари, след като не са получили нито средства, нито униформи. „Останалите държавни служители, които са с униформено облекло, през годините са получавали ритмично сумата от 400 лева и по този начин са се възползвали от възможността да си закупят униформи, но цивилни“, посочи депутатът.„По предварителна разбивка направена от Министерството на финансите говорим някъде за около 30 млн. лева, но ще бъде направено допълнително прецизиране“, каза още Цветан Цветанов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Цветан Цветанов: Полицаите ще получат накуп парите за униформи"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd-%d0%ba%d0%b8%d0%bb%d0%be%d0%b3%d1%80%d0%b0%d0%bc-%d0%ba%d0%b0%d0%bd%d0%b0%d0%b1%d0%b8%d1%81-%d0%b8%d0%b7%d0%b7%d0%b5%d1%85%d0%b0-%d0%be/", "text": "Над половин килограм канабис иззеха служители на полицейското управление във Велико Търново при проверка на жилище в областния град. В сряда при проверка, извършена в апартамент, обитаван от 32-годишния И. Б. от горнооряховското село Поликраище са установени и иззети около 520 гр. зелена листна маса, която при полеви наркотест е реагирала на канабис и две растения от същия вид. И. Б. е задържан за срок до 24 часа по Закона за МВР. По случая е започнато досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Над половин килограм канабис иззеха от жилище в Търново"}
{"url": "https://trud.bg/%d0%b4%d0%bf%d1%81-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%be%d0%ba%d0%b0%d0%b6%d0%b5-%d0%b7%d0%b0%d0%bb/", "text": "Новата ни Конституция създаде принципно нова по същност, съдържание и форма държава, но няма гаранции, че тя няма да се окаже заложник на лица и формации, останали оковани в старите вериги на собствените си тежки предразсъдъци. Особено, когато са облечени във власт. Това заяви от парламентарната трубуна лидерът на ДПС Мустафа Карадайъ, който изчете декларация от името на парламентарната група на партията.Публикуваме пълният текст на декларацията: „Днес отбелязваме годишнината от влизането в сила на най-новата Конституция на България. Независимо от своите несъвършенства, Конституцията от 13 юли 1991 г. осигури пътя на прехода и създаде основите на демократичното устройство на страната ни. Конституцията установи България като парламентарна република и единна държава, определи рамката, в която трябва да се създават другите закони. Установи принципите за изграждане на политическата система, принципа на разделение на властите, посочи и определи правомощията на държавните органи, както и принципите за демократични избори.Като фундамент на модерната държавност целта на Конституцията е да създава устойчиво демократично управление на обществото и хуманни отношения, които поставят личността на най-високото стъпало в обществената ценностна система. Народните представители от Седмото Велико Народно събрание, следвайки този стремеж, обявиха верността си към общочовешките ценности: свобода, мир, хуманизъм, равенство, справедливост и търпимост, издигнаха във върховен принцип правата на личността, нейното достойнство и сигурност. И завещаха на бъдещите поколения да изграждат, заздравяват и да пазят демократичните устои на българската държава – единна и неделима. С приеманите закони в бъдеще в съответствие с Конституцията да създават здрави гаранции за това. С ясното съзнание, че гарантирането на правата и свободите на гражданите е критерий за степента на развитие на демокрацията в обществото.В началото на демокрацията страната трябваше да реши успешно основни въпроси в областта на правата на човека – да сложи край на потъпкването на основни права и свободи на човека и в същото време – да създаде основа за гарантиране на спазването на тези права. Трябваше да се изгражда и укрепва и гражданското общество при спазване на изискванията на международните стандарти по правата на човека и основните свободи.В годините на прехода в Република България се утвърди успешен модел на междуетническите отношения, основаващ се на принципите на гражданското общество и на демокрацията. В същността си този модел изисква при решаването на малцинствените въпроси да се търси и намира баланс и хармония между принципа на интеграция на малцинствата в гражданското общество и принципа на защита на тяхната етническа, религиозна и езикова идентичност.В Конституцията залегна разбирането за нация като гражданска нация, при което националната общност се състои от всички граждани на държавата като отчита съществуването на етническо, религиозно и езиково разнообразие, респективно на носители на такива различия. Българската Конституция включва разбирането, че защитата на малцинствата се осъществява чрез пълноценно гарантиране на индивидуалните права и свободи на лицата, принадлежащи към тях. Според Конституцията всички хора се раждат свободни и равни по достойнство и права, не се допускат никакви ограничения на правата нито привилегии, основани на раса, народност, етническа принадлежност, убеждения и политическа принадлежност и т.н. Всички граждани са равни пред закона.Конституцията прокламира равенството като общочовешка ценност наред със свободата, мира и хуманизма. Този принцип е един от фундаментите на гражданското общество и демократичната държава.Съгласно чл. 57, ал. 1 от Конституцията основните права на гражданите са неотменими. Тази норма, както и всички конституционни норми имат непосредствено действие – чл. 5, ал. 2.Конституцията предоставя основни права и свободи на личността, но те са само предпоставка, не могат и не са реална мяра за демократизма на обществото. Те са безпредметни, щом не са създадени необходимите политически, икономически и юридически механизми за тяхното осъществяване. Остават просто декларации.И независимо, че новата ни Конституция създаде принципно нова по същност, съдържание и форма държава, няма гаранции, че тя няма да се окаже заложник на лица и формации, останали оковани в старите вериги на собствените си тежки предразсъдъци. Особено, когато са облечени във власт.Трябва ясно да се подчертае и да се напомня непрекъснато основната роля и отговорност на Народното събрание като законодателен орган за приемането на закони в съответствие с конституционните норми и международните договори, които са част от вътрешното право на страната и се ползват с предимство (примат) пред националните закони.Народните представители трябва ясно да осъзнават своята отговорност, че точното спазване на правата и свободите на гражданите се гарантира чрез създаването на съответните юридически механизми. И това е основно задължение и отговорност на народните представители и Народното събрание.Движението за права и свободи неотклонно се придържа към целите, заложени в програмните документи на партията и работи последователно за– постигане на разбирателство, единство и равенство между българските граждани чрез формиране на последователна и категорична национална политика, като се зачитат правата и свободите на всички общности в страната;– съгласуване на националното законодателство с международните принципи и норми за осигуряване права и свободи на малцинствата в Република България;– създаване на гаранции за недопускане на етническа и религиозна омраза и дискриминация, за равнопоставеност в правата, свободите и социалната сигурност на всички общности.Както и – икономически просперитет и устойчиво развитие на всички области и общини в страната.С тези принципи Движението за права и свободи се явява гарант за демокрация, стабилност, мир и просперитет. Основа и гарант за Българския етнически модел. Това трябва да бъде общо дело, с усилията на всички, в заедност.През последните години регистрираме не просто как се погазват духът и философията на основния закон и конкретни нейни норми, но сме свидетели на изключително тревожни процеси и трайно очертаваща се тенденция за рязко и все по-скоростно отдалечаване и отстъпление от постижения на демокрацията в нашата страна.  И докато до скоро можехме да говорим за необходимост законите да доразвиват заложените демократични принципи и да създават стабилни гаранции за тяхното проявление, днес вече дори е малко да кажем, че мнозинството в законодателния орган не само не създава гаранции за реализиране на заложените в Конституцията права, нещо повече, създава закони, които ограничават права. Ярко доказателство за това е и последният доклад на ОССЕ.Днес трябва ясно и категорично да заявим, че демокрацията в нашата страна е застрашена, че мирът в нашата родина е на изпитание. Крайно време е да бъдат взети мерки за това. И всички органи да започнат да изпълняват законовите си правомощия. Без намеса в чужда компетентност, при стриктно спазване на законите на страната.УВАЖАЕМИ ГОСПОЖИ И ГОСПОДА НАРОДНИ ПРЕДСТАВИТЕЛИ,Демокрацията не е даденост, правата и свободите не са даденост. Всички ние сме длъжни да се борим и твърдо да ги отстояваме. Има много проблеми пред нас, има много въпроси и то трудни въпроси. Но в името на демокрацията и на мира трябва да се борим, за да продължаваме да живеем заедно, за да намираме вдъхновение за изграждане на по-добро общо бъдеще.Нека да потърсим опора за това вдъхновение в Конституцията и в Българския етнически модел, получил и международно признание. Нека отговорим на предизвикателствата на актуалното политическо време с обединяващ патриотизъм, в заедност да оценим силата и богатството на различията и да изградим онази България, която ще бъде желан дом за нашите деца поколения напред. И, както казва нашият почетен председател д-р Ахмед Доган в  своето Политическо послание от м. март 2017 г., „съзнавайки, че времето е в Нас, нека да покажем на света, че и Ние сме във Времето!“УВАЖАЕМИ ГОСПОДИН ПРЕДСЕДАТЕЛ,УВАЖАЕМИ ГОСПОЖИ И ГОСПОДА НАРОДНИ ПРЕДСТАВИТЕЛИ,От името на ПГ на ДПС призовавам всички демократични партии да бъдем отговорни и на необходимата висота. В името на мира и просперитета. В името на Конституцията. В името на Република България.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " ДПС: Конституцията може да се окаже заложник на лица и формации, затънали в предразсъдъци"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bf%d1%80%d0%b5%d0%b4-%d1%81%d1%8a%d0%b4%d0%b0-%d0%bc%d1%8a%d0%b6%d0%b0-%d0%bf%d1%80%d0%b5%d0%b1%d0%b8%d0%bb-%d0%b4%d0%be-%d1%81%d0%bc%d1%8a%d1%80/", "text": "Във Видин изправят пред съда мъжа, обвинен в  на тригодишно момиченце в село Слана бара. Разследването по случая приключи за по-малко от два месеца, предаде .Делото в Окръжния съд е насрочено за тази сутрин. Обвинението срещу 30-годишния Николай Шанков е за умишлено причинена смърт на детето. Той ритал и удрял момиченцето с метална тръба по тялото и главата. Престъплението е извършено на 7-и май в пристройка към кравеферма във видинското село Слана бара. Мъжът пребил до смърт детето, защото се разплакало. Николай Шанков, който вече е осъждан, живеел на семейни начала с майката на момичето, а свидетел на престъплението е по-голямата му сестра.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Изправят пред съда мъжа, пребил до смърт 3-годишно дете във видинско село"}
{"url": "https://trud.bg/%d0%bc%d0%be%d0%bc%d1%87%d0%b5-%d0%be%d0%b1%d0%b8%d1%80%d0%b0%d0%bb%d0%be-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b8-%d0%be%d1%82%d1%8a%d1%80%d0%b2%d0%b0-%d0%b7%d0%b0%d1%82/", "text": "Станимир Славов/18г./ нападнал и обрал три възрастни жени в Шумен получи условно наказание от 1 г. затвор с 3-годишен изпитателен срок. Прокуратурата настоявала той да търпи наказанието си ефективно и да остане за една година зад решетките. Спасило го чистото му съдебно минало до извършаването на серията от нападенията в края на миналата година. Иначе същият Станимир участва в престъпно трио, което нападна дома на възрастна учителка в Шумен на 3 януари и преби нея, дъщеря й и внучките. За това деяние вече е наказан с 1 г. и 4 месеца престой в поправителен дом.Когато го арестували за дръзкото нахлуване в чуждата къща на ул.“Шуменска крепост“ в Шумен изплували и другите му нападения. Станимир е нападнал три пенсионерки за по-малко от седмица през декември.Първата жертва на 76 г. си набелязал в голям супермаркет на 13 декември, тръгнал след нея и като стигнала до дома си я заговорил уж, че се интересува от точния адрес, за да извика такси. После поискал чаша вода и когато жената му донесла, грабнал чантата от ръката й. Вътре имало 35 лв. и документи. След четири дни грабителят нападнал жена на 79 г., докато се разминавал с нея на тротоара, в чантата й имало 16 лв., лични вещи и семейни снимки. На 19 декември тръгнал след жертва на 67 г., нападнал я в гръб и я съборил, докато дърпа чантата.Плячката му била 20 лв. и мобилен телефон, но се освободил от него. Общата стойност на всичко отмъкнато е 343 лв. При извършване на нападенията е бил непълнолетен, а 18 г. навършил през април т.г. Магистрати са преценили, че условното наказание ще има достатъчна превъзпитателна сила. Делото е вървяло по съкратена процедура, с признаване на фактите от обвинителния акт. Присъдата на Районния съд в Шумен подлежи на обжалване и протест пред Окръжен съд.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Момче, обирало пенсионерки, отърва затвора"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%b2-%d1%85%d1%8a%d1%80%d0%b2%d0%b0%d1%82%d0%b8%d1%8f-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%bb%d0%b5%d0%b2%d1%81/", "text": "18 привърженици на ФК „Левски“, които бяха , все още са в полицейското управление на Задар, за да предоставят писмени показания във връзка с инцидент с опожарен български автомобил и поредица от сблъсъци с фенове на ФК „Хайдук“ (Сплит). Това съобщиха от външно министерство с уточнението, че информацията е актуална към 11.00 ч.Трима български граждани са с леки телесни наранявания в следствие на инцидента през изминалото денонощие. Един от пострадалите е със счупена ръка. На тримата български граждани е оказана медицинска помощ и са изписани от болничното заведение.Българският посланик в Загреб Таня Димитрова е получила уверенията на хърватските власти, че подпалването на българския автомобил се третира от закона като тежко криминално деяние и инцидентът ще бъде разследван.Българското посолство остава в постоянен контакт с местните власти и с българските граждани.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Задържаните в Хърватия фенове на „Левски“ още дават показания в полицията в Задар\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81-225-%d0%bf%d1%80%d0%be%d0%bc%d0%b8%d0%bb%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0/", "text": "Пиян водач, който предизвикал пътен инцидент са установили служители на Пътна полиция във Велико Търново. В сряда в 17,30 часа в полицейското управление в областния град е получен сигнал за катастрофа с материални щети на ул. „Княз Александър Батенберг“ в старата столица.На мястото е изпратен екип на Пътна полиция. При обработване на произшествието станало ясно, че виновният за инцидента водач – 39-годишния И. Т. от Велико Търново. Оказало се, че мъжът отново е седнал зад волана с 2,25 промила алкохол. По случая е образувано бързо производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Шофьор с 2,25 промила алкохол предизвика катастрофа в Търново"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%bc%d1%8a%d0%b6-%d0%be%d1%82-%d0%b5%d0%bb%d0%b5%d0%bd%d0%b0-%d0%b7/", "text": "44-годишен мъж от Елена е привлечен като обвиняем за побой и грабеж.Престъплението е извършено на 14 март тази година. В хода на разследването е установено, че нанасяйки удари с юмрук в областта на главата и ритници по тялото Х. Х. е отнел от владението на свой съгражданин 80 лв.След доклад на материалите в прокуратурата той е привлечен, като обвиняем. Взета му е мярка за неотклонение „подписка“.", "date": "2017.07.13", "title": " Повдигнаха обвинение на мъж от Елена за побой и грабеж"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%be%d1%81%d0%bc%d0%be%d0%ba%d0%bb%d0%b0%d1%81%d0%bd%d0%b8%d0%ba-%d0%bf%d0%be%d0%b4%d0%bf%d0%b0%d0%bb%d0%b8%d0%bb-%d1%81%d0%b5%d0%bb%d1%81%d0%ba/", "text": "Служители на полицейското управление в Свищов установиха осмокласник, който е предизвикал пожар в стопанска постройка в село Овча Могила.Огнената стихия възникнала на 6 юли около 17,30 часа в необитаем имот. От проведените действия по разследването е установено, че извършител на деянието е 14-годишно момче от същото село. То е пушило цигара в изоставения имот и след това изхвърлило незагасения фас върху остатъци от слама.Материалите по случая са изпратени в прокуратурата, с мнение за налагане на възпитателни мерки.", "date": "2017.07.13", "title": " Разкриха осмокласник, подпалил селскостопанска постройка"}
{"url": "https://trud.bg/%d0%bf%d0%b8%d1%8f%d0%bd-%d0%bc%d1%8a%d0%b6-%d0%be%d1%82-%d1%80%d0%be%d0%bc%d1%81%d0%ba%d0%b8-%d0%bf%d1%80%d0%be%d0%b8%d0%b7%d1%85%d0%be%d0%b4-%d0%bd%d0%b0%d0%bf%d0%b0%d0%b4%d0%bd%d0%b0%d0%bb/", "text": "Отново агресия на акушерка – този път в Стара Загора. Жената била нападната от пиян мъж, който искал веднага да види новороденото си дете, предаде .Инцидентът е станал около 11:30 ч. вчера.28-годишният мъж от ромски произход влязъл в АГ клиниката в града заедно с по-голямото си дете и оператор.На входа на болницата те не били допуснати, защото в отделението по неонатология входа за външни лица е забранен.Това ядосало мъжа и той упражнил физическа сила върху акушерка. Счупил и близкото стъкло на врата.От болницата е подаден сигнал в полицията и мъжът е задържан за 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Пиян ром нападна акушерка в Стара Загора\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b5%d0%bb%d0%b5%d0%bd%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d0%b4%d0%b8%d1%81%d0%ba%d1%83%d1%81%d0%b8%d1%8f-%d0%be/", "text": "Кметът на община Елена инж. Дилян Млъзев ще участва в заключителната дискусия от инициативата „Вкусът на България“, във връзка с която се проведе съвместно заседание на Комисията по земеделието и храните и Комисията по регионална политика, благоустройство и местно самоуправление в 44 Народно събрание. Дискусията в Парламента е финал на петте регионални срещи в рамките на кампанията „Купувам българско“.Очаква се по време на дискусията производителите и хотелиерите да поставят директно пред представителите на законодателната власт въпроси и идеи за скъсяване на пътя на традиционните местни храни и продукти до туристическите обекти.За участие в заседанието на двете парламентарни комисии са поканени кметове на общини, представители на браншови и неправителствени организации, собственици на хотели и производители на храни и напитки от цялата страна. Заедно с народните представители, те ще обсъдят възможностите за стимулиране на традиционното производство в регионите на България и потенциала за запазване и промотиране на автентични продукти, храни и местните традиции чрез туризма.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Кметът на Елена се включва в дискусия от инициативата „Вкусът на България”"}
{"url": "https://trud.bg/%d0%b1%d0%be%d1%82%d0%b5%d0%b2-%d0%bf%d1%80%d0%be%d0%b1%d0%b2%d0%b0-%d0%b4%d0%b0-%d0%be%d1%82%d1%8a%d1%80%d0%b2%d0%b5-%d1%81%d1%83%d1%80%d0%be%d0%b2%d0%be-%d0%bd%d0%b0%d0%ba%d0%b0/", "text": "Шефовете на „Ботев” (Пд) правят отчаяни опити да отърват сурово наказание от УЕФА заради изцепки на жълто-черните фенове на мача реванш от първия предварителен кръг на Лига Европе срещу албанския „Партизани” (Тирана) с помощна на…тълковния речник, научи „Труд”. Пратеникът на европейската централа, който е бил натоварен да следи за прояви на расизъм по време на двубоя на стадион „Лазур” в Бургас, е написал в доклада си, че е имало отправени антиалбански скандирания от привържениците на „канарчетата” в сектор „В”, които в 15-ата и 80-ата минута са скандирали: „Шибай шиптърите!”.Финансово-административният директор на пловдивския жълто-черен клуб Иван Йотков обаче е изградил защитна теза, позовавайки се на „Тълковен речник на българския език”, която е изпратил с официален имейл до УЕФА и до международния отдел на БФС. Според Йотков в случая не ставало дума за антиалбански обидни скандирания, а за подкана към футболистите от собствения отбор да вкара още голове във вратата на съперника от „Партизани” (Тирана) и да извоюват по-убедителна победа. Според тълковния речник „шибай” е повелително наклонение на глагола „шибам”, който има три значения: 1. Удрям, бия с нещо дълго и тънко, но жилаво, еластично, което държа в ръце (Шибам коня с пръчка); 2. Удрям, бия (Бурята ги шибаше в лицето) и 3. Слагам в изобилно количество или безразборна – преносно, разговорно (Шибам сол в яденето). Пак според тълковния речник думата „шиптър” означава 1. планинец, орлов син в превод от албански; 2. Шиптари означава планинци и е самоназванието на албанците.Дали тези тълкования на ръководството на „Ботев” (Пд) ще минат, ще стане ясно след заседанието на дисциплинарната комисия на УЕФА. Има обаче голяма вероятност от евроцентралата в Нион да ги пренебрегнат и се позоват изцяло на своите пратеници в Бургас и наложат тежки санкции на „жълто-черните” от Пловдив. Става дума за солена глоба от порядъка на над 30 000 евро, затваряне на сектора с агитката на „канарчетата” или дори един мач при закрити врати , като наказанието влиза в сила още за реванша срещу израелския „Байтар” (Йерусалим) на 20 юли. Именно по тази причина от управата на „Ботев” (Пд) не бързат с пускането в продажба на билетите за този двубой, докато не мине въпросното заседание на дисциплинарната комисия на УЕФА.", "date": "2017.07.13", "title": " „Ботев” пробва да отърве сурово наказание от УЕФА с… тълковния речник"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b2%d0%be%d0%b5%d0%bd%d0%bd%d0%be%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d0%bc%d1%83%d0%b7%d0%b5/", "text": "За първи път на 18 юли (вторник) по повод 180-ата годишнина от рождението на един от най-великите синове на България Националният военноисторически музей (НВИМ) ще публикува на официалната си интернет страница архива за издирване гроба на Васил Левски, създаден по повод инициатива на Главния военен музей за издирване на останките на Апостола.В него са събрани спомени и сведения за вероятното място на гроба на Левски, проучвания на различните хипотези за мястото на обесването му и гроба, както и анализ на автентичността на данните. В електронен вид архивът ще бъде достъпен за всички, които проявяват интерес по темата.На 18 юли експозицията на Националния военноисторически музей ще работи извънредно, а входът за постоянната хронологична и външна експозиция ще е на половин цена. Гостите на музея ще могат да видят косите на Левски, запазени от майка му, кръстчето, което е носил постоянно, тасчето за вода, личния му револвер „Гасер“, както и част от архива.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Националният военноисторически музей ще публикува за първи път архива си за Левски"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d0%b8-%d0%b3%d0%be%d0%b2%d0%be%d1%80%d1%8f%d1%82-%d0%b4%d0%b2%d0%b0%d0%bc%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d0%bd%d0%b0-%d0%bf/", "text": "Иванчо и баща му се разхождат по улицата. Минават покрай училището, в което учи Иванчо. Баща му гордо казва: – Виждаш ли Иванчо? В това училище учих и аз преди 20 години. – Така ли бе тате? – извикал Иванчо. – Чак сега разбрах защо директорът, като ме види, винаги вика, че такъв идиот като мене не е виждал от 20 години в това училище.***Разгневен мъж се прибира вкъщи и вика на жена си: – Всичко знам! Жена му реагира веднага. – Така ли! Кажи тогава кой е петият по височина връх в света?***“Колкото повече ядеш, толкова по-самотен ставаш” – стара канибалска поговорка***Шофьор към катаджия: – Тук левият завоя разрешен ли е? – Разрешен е, но е платен..***Една мадама разправя на приятелката си: – Гаджето ми, след шест години съвместен живот, най-накрая заговори за брак… – И какво каза? – Каза, че вече е женен и има три деца***Блондинка отива да си купи нов матрак. Продавач – консултантът започнал да обяснявал, че имат матраци последна дума на модата с мемори, със специално пресована пяна, а тя побързала да го прекъсне… – А, как мога да трия меморито…***Мили, колко си имал освен мен? -14. -Вчера ми каза 11! -Вчера си беше за вчера!***Ало! Можеш ли да говориш? – Мога. – Тогава слушай..***Катаджия към блондинка: – Защо карате без номер? – За какво ми е? Аз си го знам наизуст!***Между влюбени: – Скъпа моя, кажи ми онези две думички, които ще ни свържат навеки. . . – Бременна съм!***В голям супермаркет влиза сляп човек с куче-водач. Застава в средата на магазина и започва да върти горкото животно над главата си като перка на вертолет. Озадачен, към него се приближил един от продавачите и припряно попитал: – Извинете, не мога ли да ви помогна с нещо? – Разбира се.. отговорил човекът.. само нека първо да поразгледам..***Говорят си двама психиатри: – Колега, днес имах интересно потвърждение на теорията на Фройд за неволните грешки на езика. Исках да кажа: “Подай ми захарта, скъпа!” а се получи: “Провали ми живота, кучко такава!”.***Говорят си две деца: – Все пак родителите са странни хора.. – Защо? – В началото ни учат да ходим и да говорим, а после искат от нас да седим и мълчим…***– По какво си приличат Windows с презерватива? – Никой не ги харесва, но мнозина ги използват.***Колко е дълъг филмът “Хари Потър и огненият бокал”? – Около 3 часа. – Няма такаво нещо! Филмът е 2 часа! – Сигурно книгата е 3 часа!***Влиза едно прасе в магазин за якета, харесва си едно и пита продавачката: – От какво е това яке? – От пух – отговорила тя. – Ох, Мечо! – казал Прасчо и излязал.***– Значи вие видяхте как престъпникът души вашата тъща? – Видях, господин съдия. – И защо не се намесихте? – Ами видях, че той не се нуждае от помощ.***– Доволен ли си от твоя трабант? – Да, само трябва да го пребоядисам.***Ако жените имат толкова добра интуиция, защо непрекъснато нещо питат?***– Ало! Мими, ти ли си? Купих билети за театър! – Супер! Почвам да се приготвям. – Правилно правиш! Ще успееш, билетите са за утре.***Влиза в мъж в църква и почва да се моли: “Господи, направи за мен…, и….” Минава покрай него попа и го чул. Попът попитал мъжа: – На колко си години, сине мой? – На четиридесет и осем, защо? – Толкова голям, а все още вярваш в Бог.***Обява във вестник: „Организира се курс по японски език. Цена на курса 500 лева. Сумата се внася преди началото на курса. Ако не сте доволни, можете да си поискате парите обратно, но само на японски.”***Песимист, мрачно: – По-зле не може да бъде! Оптимист, бодро: – А може, може!***В почивен дом мъж се запознал с дама. Първата вечер той погалил ръката є. На втората я погалил по лакътя. Жената се ядосала и му викнала: – Вие да не мислите, че съм за един месец тук?!***Две мутри играят карти. Единият казва: – Пич, нещо ми мина през главата! – Брато, простреляха те!***Двама пенсионери отиват към публичния дом. Единият: – Какво ще правим, ако не ни пуснат? Другият: – Аз повече се притеснявам, какво ще правим, ако ни пуснат!!!", "date": "2017.07.13", "title": " Какво си говорят двама пенсионери на път за публичния дом?"}
{"url": "https://trud.bg/%d0%bf%d0%b5%d1%82%d0%b8-%d0%b4%d0%b5%d0%bd-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%bb/", "text": "Пети ден продължава издирването на 16-годишния Кристиян Младенов в района на село Триград. Днес в акцията се включват гранични полицаи със следови кучета, предаде .През цялата минала нощ екипи от доброволци търсиха Кристиян в горите около Триград. Момчето изчезна преди пет дни и още няма следа от него. В селото всички са притеснени за живота му.Кристиян избяга след като блъсна туристи на пътя. Общото мнение на местните хора е, че много се е уплашил да няма жертви в инцидента. Затова в гората са пръснати листовки, в които се казва, че пострадалите са добре и вече са изписани от болница. Призивът към момчето е да се прибере в селото.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Пети ден продължава издирването на младежа, блъснал туристи в Триград\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-61-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5/", "text": "Канабис, засят в дворно място в еленското село Разсоха, иззеха служители на полицейското управление в Елена. В сряда при извършена проверка в жилище, обитавано от 61-годишна жена, в градината са открити 11 растения, които при полеви наркотест реагирали на канабис, с тегло на зелената маса 1550 грама. По случая е започнато досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Откриха канабис в двора на 61-годишна жена"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%83%d1%82%d0%b8%d0%bd-%d0%bf%d1%80%d0%b5%d0%b4%d0%bf%d0%be%d1%87%d0%b8%d1%82%d0%b0-%d1%85%d0%b8%d0%bb%d0%b0%d1%80%d0%b8-%d0%ba%d0%bb%d0%b8%d0%bd%d1%82%d1%8a/", "text": "Доналд Тръмп заяви, че руският президент Владимир Путин предпочитал Хилари Клинтън да спечели президентските избори от 2016 г. в САЩ, тъй като тя щяла да направи по-малки разходи за отбрана.В интервю за CBN Тръмп каза, че първата му среща с Путин от миналата седмица в Хамбург е преминала „много, много добре“, но също така посочи, че като президент на САЩ е направил много неща, „обратни на онова, което Путин би искал“.„Ние сме най-силната държава в света и ставаме все по-силни. Ако Хилари беше спечелила, армията ни щеше да бъде заличена“, каза Тръмп. „Защо (Путин) би искал мен? От първия ден искам по-силна армия, той не би желал да види това“.„Ние ще изнасяме снергия – той не би искал това да се случи. Той би искал Хилари, която говори за вятърни паркове. Докато аз искам силна енергетика – ние залагаме на въглищата, природния газ, фракинга – всичко, което Путин не би харесал, но никой не говори за това“, каза още Доналд Тръмп.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Тръмп: Путин е предпочитал Хилъри Клинтън в Белия дом"}
{"url": "https://trud.bg/%d1%82%d1%80%d0%b8-%d0%bf%d1%80%d0%be%d0%b5%d0%ba%d1%82%d0%b0-%d0%be%d0%b4%d0%be%d0%b1%d1%80%d0%b8-%d0%bc%d0%bb%d0%b0%d0%b4%d0%b5%d0%b6%d0%ba%d0%b0-%d0%b1%d0%b0%d0%bd%d0%ba%d0%b0-%d0%b2%d0%b5%d0%bb/", "text": "След проведен конкурс за младежки идеи в Младежка банка Велико Търново са одобрени  3 проекта. Първият е „Младежи на мотори!? Да знаем как!“. Идеята на проекта е, чрез алтернативно образование и неформални срещи между възрастни и младежи да се повишат уменията и компетентностите на младите хора в различни теми. Сред тях са какво означава да си част от моторджийска група – мисия, визия, цел, ценности, принципи, правила на групата и добри нрави, грижа и поддръжка на мотоциклети, всички аспекти на здравето и безопасността като лични предпазни средства, безопасно каране на мотори и основни оф-роудски умения, включително за четириколесния мотор.Втората разработка е „Здрави и активни със Стрийт фитнес“. Чрез популяризиране на Стрийт фитнеса, който е нов добиващ голяма популярност сред младите хора спорт, ще се изградят навици за здравословен и физически активен начин на живот като модел за превенция на различни форми на агресия и зависимости. Третият проект е за провеждане на „Лятна академия за младежко предприемачество“. С него се цели младите хора, ангажирани в проектните дейности да придобият умения за това как да реализират идеите си, да стартират собствен бизнес, да бъдат иновативни и да формират успешни екипи.Младежка Банка Велико Търново е екип от млади хора, които управляват собствен фонд за финансиране на разработки на техни връстници. Участниците в Младежка банка организират серия от фондонабирателни инициативи. Събраните средства 100 % се влагат във финансиране на проекти на деца и младежи в Община Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Три проекта одобри Младежка банка Велико Търново"}
{"url": "https://trud.bg/%d0%bd%d0%b0%d1%80%d1%8a%d0%b3%d0%b0%d1%85%d0%b0-%d0%bc%d1%8a%d0%b6-%d0%b2-%d0%b1%d0%be%d0%b9-%d0%bc%d0%b5%d0%b6%d0%b4%d1%83-%d0%b1%d1%80%d0%b0%d1%82%d0%be%d0%b2%d1%87%d0%b5%d0%b4%d0%b8/", "text": "44-годишен жител на Монтана е ранен в схватка след пиянски скандал, съобщиха от Областната дирекция на МВР.В сряда вечерта компания роднини – част от тях братовчеди, седнали да се почерпят в апартамент в жилищния квартал „Пъстрина”. След солидно количество алкохол в юлската жега, страстите около масата пламнали, мъжете са скарали и започнал бой. В мелето един от братовчедите извадил нож и наръгал Николай Н.Мъжът е бил транспортиран в областната болница с прободни и порезни рани по ръцете, медиците му оказали помощ. Животът на ранения е вън от опасност. Полицията още изяснява случая.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Наръгаха мъж в бой между братовчеди"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%b4%d0%b8%d0%bd%d0%ba%d0%be-%d0%be%d1%82-%d0%b0%d1%80%d0%b5%d1%81%d1%82%d0%b0/", "text": "Динко Вълев е освободен днес от ареста. Станалият известен като „ловеца на бежанци” заради побой над негов служител, информира . Сигналът за побоя е подаден в полицията вчера около 11 ч.43-годишният мъж, който твърди, че е бил нападнат от Вълев, работи в една от базите му. Разказва, че докато вадил гориво от автобусите, за да налее във фадромата, дошъл Вълев. Помислил, че краде нафта и започнал да го бие.Шишетата с източеното гориво и днес са в базата, а работниците отричат да са свидетели на случилото се. Казват, че битият Красимир Кръстев работи при Динко Вълев от 4 години и досега конфликти между двамата не е имало.Работникът е с лека телесна повреда – насинено око, охлузвания по коленете и гърба.Това е втория сигнал за побой извършен от Динко Вълев. През април тази година сигнал за побой подаде и тогавашната му приятелка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Пуснаха Динко от ареста\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d0%b2%d0%be%d0%b5%d0%bd%d0%bd%d0%be%d0%bc%d0%be%d1%80%d1%81%d0%ba%d0%be-%d1%83/", "text": "Военноморските сили (ВМС) ще проведат националното военноморско учение „Бриз 2017” от 14 до 23 юли 2017 г. Учението е планирано и ще се ръководи съгласно стандартите и процедурите на НАТО. То се провежда в териториалното море, прилежащата зона и изключителната икономическа зона на Република България и в полигони, съобщиха от МО.В учението ще участват 20 бойни и спомагателни кораби и катери 1 подводница, 4 самолета, 2 вертолета и над 1700 военнослужещи от военноморските сили на България, Великобритания, Гърция, Италия, Полша, Румъния, САЩ и Турция, Втората постоянна група кораби на НАТО от силите за отговор на Алианса, както и 83 души от 21 държавни организации, институции и ведомства от 4 министерства, местни органи на управление, неправителствени и частни организации.Щабът за контрол на учението ще се развърне в Пункт за базиране Варна на Флотилия бойни и спомагателни кораби.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Започва националното военноморско учение „Бриз 2017“"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%bf%d0%b5%d1%80%d0%bd%d0%b8%d1%88%d0%ba%d0%b8-%d0%bd%d0%b0/", "text": "Окръжна прокуратура – Перник внесе обвинителен акт срещу С.К. и Д.Д. за незаконно държане и разпространение на наркотици в особено големи размери.Предметът на престъплението бил открит на 26.11.2012 г., в „тайник“ зад задна облегалка на лек автомобил „Фолксваген“ в Перник. Близо 35 кг хероин, със съдържание на активен компонент „диацетилморфин“, бил разпределен в 70 пакета. Общата стойност на високорисковото наркотично вещество възлиза на 3 101 045.40 лв.По отношение на единия от извършителите престъплението е извършено в условията на опасен рецидив, след като бил осъждан многократно.Криминално проявеният С.К.,без надлежно разрешително, притежавал и боеприпаси. Петдесет бойни патрони калибър 22 LR, българско производство, били открити в къща, намираща се в двора на селскостопанска постройка в с. Лесковец, общ. Перник.Предстои съдът да насрочи първото заседание по делото.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Прокуратурата даде на съд пернишки наркодилъри, държали хероин за 3 милиона лева"}
{"url": "https://trud.bg/%d0%be%d1%82-100-%d1%85%d0%b8%d0%bb%d1%8f%d0%b4%d0%b8-%d0%b4%d1%83%d1%88%d0%b8-%d1%81-%d1%85%d0%b5%d0%bf%d0%b0%d1%82%d0%b8%d1%82-c-%d1%83-%d0%bd%d0%b0%d1%81-%d0%b5%d0%b4%d0%b2%d0%b0-400-%d1%81%d1%82/", "text": "От 100 000 души у нас, заразени с Хепатит C, едва 400 стигат до лечение. Смъртните случаи в България от заболяването и неговите усложнения са 840 годишно, предаде „„. Оказва се, че при 74 на сто от пациентите с Хепатит С, вирусът засяга и други органи, освен черния дроб. Положителното е, че у нас вече е достъпна и покрита от здравната каса модерна терапия, която може да постигне излекуване при 95 до 100 процента от болните.Понастоящем най-значимият проблем в България, свързан с Хепатит C, е диагностиката, тъй като хората нямат възможност да се изследват за заболяването като част от годишните профилактични прегледи, покривани от здравната каса.Това изтъкнаха специалисти в навечерието на Световния ден за борба с хепатита. Към момента с новата терапия, която дава много добър резултат, се лекуват около 1000 души. 105 от тях са в Клиниката по гастроентерология в болница „Царица Йоанна – ИСУЛ,” обясни д-р Йордан Генов, който завежда Трето отделение в нея. „От всичките 105 лекувани пациенти, само един не е излекуван, от което е видно колко е ефективно лечението в реалната клинична практика. Тук са пациенти с всякакви съпътстващи заболявания, с които трябва да се съобразяваме“, посочи той.Реално одобрените за лечение пациенти у нас са 1130, информира д-р Елена Тотева от Националната здравноосигурителна каса. „След март 2017 г. вече с приемането на новите критерии за терапия, за миналата година 411 са били болните, които са получили лечение. За тях НЗОК е заплатила малко над 38 милиона лева. От началото на 2017 г. на терапия са нови 575 човека, а касата заплаща почти същата сума“, коментира тя.Сред рисковите групи за развитие на заболяването попадат употребяващите интравенозни наркотици, както и хора, подлежали на кръвопреливане преди 1992 г., когато кръвните продукти не са били изследвани за наличие на вируса.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " От 100 хиляди души с Хепатит C у нас, едва 400 стигат до лечение\t\t\t"}
{"url": "https://trud.bg/%d0%bf%d1%80%d0%be%d0%b4%d1%83%d1%86%d0%b5%d0%bd%d1%82%d1%8a%d1%82-%d0%bd%d0%b0-%d1%84%d0%b8%d0%bb%d0%bc-%d0%b7%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%b5-%d0%b0%d1%80%d0%b5%d1%81%d1%82/", "text": "В рамките на разследване на Главната републиканска прокуратура в Истанбул е задържан Али Авджъ – нашумял напоследък режисьор и продуцент, съобщава агенция DHA.Задържаният е заподозрян за членуване в т.нар. „терористична организация на гюленистите” (ФЕТО). Продуцент е на игралния филм „Водачът”, чийто сюжет е животът на турския президент Реджеп Тайип Ердоган, както и режисьор на филма „Събуждане”, разказващ за нощта на опита за преврат на 15 юли м.г.Али Авджъ е задържан в дома си в истанбулския квартал „Багджълар”. По време на обиска едно лице е успяло да избяга от жилището, но след преследване от полицията също е задържано.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Продуцентът на филм за Ердоган е арестуван в Истанбул"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%bf%d0%b8%d0%bf%d0%b0%d1%85%d0%b0-%d1%82%d1%83%d1%80%d0%b8%d1%81%d1%82%d0%b8-%d1%81-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b8/", "text": "Близо 125 грама марихуана и 15 таблетки екстази са намерили и иззели за едно денонощие служителите от две крайморски районни управления по Южното Черноморие – тези в градовете Приморско и Царево.Около 02.30 ч. на 12.07.т.г. служители от Районно управление – Приморско извършили проверка на 27 годишния А.Р. от Димитровград, обитаващ квартира,  разположена на ул. «Петрова нива» в Китен. В квартирата намерили иззели близо 20 грама суха зелена тревна маса и 15 таблетки с различна форма, цвят и големина / екстази/. Свивка с марихуана открили и при извършения личен обиск на задържания за срок от 24 часа мъж.Свивка със суха тревна маса / марихуана/ е открита и при личния обиск на 20 годишния И.П от Ловеч, работил като спасител на плажа в с. Синеморец. Той също е задържан за срок от едно денонощие. Наркотици са намерени и при проверка в търговски обект за плажни стоки, разположен в к-г «Нестинарка» в Царево, стопанисван от 48 годишния М.С. от Харманли, обл. Хасково, осъществена около 13.10 ч. вчера от служители на Районно управление – Царево. В търговския обект са открити и иззети кутия и плик със зелена тревна маса / марихуана/, а в обитаванато от М.С. бунгало, разположено в к-г «Нестинарка» – още три полиетиленови пликове, съдържащи зелена тревна маса. Общото тегло на намереното наркотично вещество е 104 грама. М.С. е задържан за срок от 24 часа. Работата по случая продължава от служители на Районно управление – Царево.", "date": "2017.07.13", "title": " Полицаи спипаха туристи с марихуана и екстази"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b8-%d0%bd%d0%b0-%d1%80%d1%83%d1%81%d0%ba%d0%b8%d1%8f-%d0%b1%d0%b0%d0%bb%d0%b5%d1%82-%d0%b3%d0%be%d1%81%d1%82%d1%83%d0%b2%d0%b0%d1%82-%d0%bd%d0%b0-%d1%81%d1%86%d0%b5/", "text": "Звезди на руския балет ще гостуват на сцената на средновековната крепост Царевец във Велико Търново на 16 юли. Те ще участват в Балетна гала вечер заедно с варненския балет.През последните години в балета на Държавна опера – Варна са привлечени водещи педагози и изпълнители – представители на руската балетна школа. Макар и след обявяване на официалната програма организаторите на „Сцена на вековете” откликнаха на уникалната възможност даЕкатерина Булгутова e в трупата на Красноярския театър за опера и балет. Лауреат на «Слънцето на сезона», „Театральна пролет“ 2015, „Съвременен танц в музикалния театър“ и др. През 2016 г. е поканена за гост-солистка на балетната трупа при Държавна опера Варна.Юрий Кудрявцев учи класически танц в Хореографския колеж в Красноярск. От 2013 г. е солист на Красноярск опера и балет. През 2013-2015 той участва в турне на театъра в Обединеното кралство като водещ солист и получава много добри отзиви в британската преса.Елена Свинко завършва Хореографския колеж в Красноярск и през 2016 г. Лауреат е на Младежките Делфийски игри на Русия, Общоруския балетен и хореографски конкурс „Гран при Сибир“ и Общоруския балетен и хореографски конкурс. През 2016 г. е поканена за гост-солистка в балетната трупа на Държавна опера Варна.Дмитрий Дячков е лауреат на Международния балетен конкурс «Гран при – Сибир». Солист е на балетната трупа на Държавния театър за опера и балет в Красноярск. Сред най-успешните му роли е Тибалт от балета „Ромео и Жулиета“.Анна федосова е сред младите надежди на Държавния театър за опера и балет в Красноярск. Тя е лауреат на регионалния фестивала Красноярск „Театрална пролет – 2016“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Звезди на руския балет гостуват на сцената на Царевец в Търново"}
{"url": "https://trud.bg/%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82%d0%b8-%d1%82%d0%be%d1%80%d0%bc%d0%be%d0%b7%d1%8f%d1%82-%d1%88%d0%be%d1%8c%d0%be%d1%80%d0%b8-%d0%b8-%d0%bf%d0%b5%d1%88%d0%b5/", "text": "От началото на юли в дежурната част на ОДМВР-Шумен са получени десетки сигнали от водачи на автомобили за велосипедсити, които излизат рязко на пътното платно и са предпоставка за произшествия. Последният инцидент с колоездач е станал в сряда на ул.“П.Парчевич“, където на пешеходна пътека кола е закачила задна гума на велосипед. За щастие никой не е пострадал.Част от сигналите са за колоездачи, които се движат рисково на задна гума. Те карат велосипедите си между хората по централния бул.“Славянски“.Водачите на велосипеди са уязвими участници в движението по пътищата, напомнят от полицията. Малкият габарит и липсата на задължителните светлоотразители на велосипедите, както и неизползването на светлоотразителни жилетки от водачите ги прави почти незабележими за останалите участници в движението. Велосипедистът е водач на пътно превозно средство, а тротоарите и пешеходните пътеки не са велосипедни алеи. Ненавършили 12 години деца може да карат колелото си по тротоара, а на пътното платно те трябва да са с придружител, навършил 16 г.", "date": "2017.07.13", "title": " Велосипедисти тормозят шоьори и пешеходци"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d1%81%d1%8a%d1%81%d0%b8%d0%bf%d0%b0%d1%85%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%bd%d0%b0-%d0%b3%d0%be%d1%80%d1%81%d0%ba%d0%b8/", "text": "Пореден опит за сплашване на горски служители е констатиран тази нощ, съобщиха от Министерството на земеделието, храните и годите. Около 01.00 ч. при проведена съвместна акция на горски служители от Бургас и Ново Паничарево е направена рутинна проверка.След нея е констатирано, че автомобилът на проверяващите, който бил временно паркиран в село Индже войвода, е залят с масло и са му отвинтени болтовете на гумите. Служителите са сезирали РПУ – Созопол. Извършват се следствени действия от компетентните органи. „Поредният вандалски акт срещу горската служба е реакция на засилените мерки и действия срещу бракониерството в района“, коментират от ведомството.Само преди няколко дни, на 7 юли 2017 г. около 22 ч. по време на специализирана акция проведена от същия екип на РДГ Бургас и ДГС Ново Паничарево е заловен бракониер, превозващ убит бременен заек. Незаконно убития и превозван дивеч е бил скрит в калника на Лада Нива, предаде „„.Джипът е спрян и заловен на селски път между селата Индже войвода и Крушевец и е бил управляван от член на ЛРС Ново Паничарево, ловна дружина с. Индже Войвода. Той е имал в себе си редовно издадено разрешително за лов на сръндак и хищник. На бракониера е съставен акт за установено административно нарушение по Закона за лова и опазване на дивеча и колата му е задържана.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Вандали съсипаха автомобил на горски служители след масови проверки"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b7%d0%b0%d1%80%d0%be%d0%b2%d0%b5%d0%bd-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d1%81%d0%b5%d0%bb%d1%81%d0%ba%d0%b0-%d0%ba%d1%8a%d1%89%d0%b0/", "text": "Полицаи откриха заровен труп в двора на къща във видинското село Кошава. Останките били зарити сред буйна растителност, съобщиха от ОД на МВР – Видин.При последвалата аутопсия и оглед, извършени от съдебен лекар във видинската болница, било установено, че костната структура е на възрастен мъж – не били констатирани следи от причинени приживе травматични увреждания. От извършените незабавни оперативно-издирвателни мероприятия полицейските служители събрали данни, че трупните останки са на 77-годишен обитател на имота. Ден по-рано, по молба на кмета на селото, мъжът бил обявен за издирване – като лице в неизвестност повече от два месеца.За изясняване на случая с полицейска мярка за срок до 24 часа е задържан синът на мъжа – 42-годишен, живущ на същия адрес. Уведомена е Окръжна прокуратура – Видин, по случая е образувано досъдебно производство. Под ръководството на наблюдаващ прокурор продължава работата по установяване на факти и обстоятелства, имащи отношение към провежданото разследване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Откриха заровен в двора на селска къща трупа на изчезнал преди 2 месеца дядо"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b5-%d0%b2-%d1%81%d0%be%d0%bb%d1%83%d0%bd-%d0%b7%d0%b0-%d1%81%d1%80/", "text": "СОЛУН. От специалния пратеник на „Труд“Министър-председателят Бойко Борисов пристигна в Солун, където днес ще проведе срещи с премиера на Гърция Алексис Ципрас и със сръбския президент Александър Вучич. По време на разговорите ще бъдат обсъждани теми, свързани с регионалната сигурност и сътрудничество, добросъседството и европейски въпроси.По-късно се очаква да бъдат направени и официални изявления.В рамките на визитата си в Солун министър-председателят е придружаван от вицепремиера по правосъдната реформа и министър на външните работи Екатерина Захариева и от министъра на транспорта, информационните технологии и съобщенията Ивайло Московски.Предвидено е министър Московски да подпише от името на българското правителство меморандум за развитието на мултимодален коридор Солун-Кавала-Александруполис-Бургас-Варна-Русе. Документът регламентира подготвителните работи и съвместното управление от България и Гърция на коридора. Проектът предвижда свързването на река Дунав, Черно и Егейско море със скоростен железопътен коридор, както и развитие на пристанищата, които са част от основната ТЕН-Т мрежа. Включено е изграждането на двойна електрифицирана жп линия с внедрена ERTMS система за управление на железопътния трафик.", "date": "2017.07.13", "title": " Премиерът Бойко Борисов е в Солун за срещa с Алексис Ципрас и Александър Вучич"}
{"url": "https://trud.bg/25-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6%d0%b0-%d0%bf%d1%80%d0%b5%d0%b1%d0%b8%d0%bb-%d0%b4%d0%be-%d1%81%d0%bc%d1%8a%d1%80%d1%82-3/", "text": "Видинският окръжен съд постанови 25 години затвор за 30-годишния Николай Шанков, обвинен в  на тригодишно момиченце. Присъдата ще се изпълнява при първоначален строг режим, предаде .Съдът призна и част от гражданския иск на майката на убитото дете – Димитрана Викториева, в размер на 80 000 лева. Присъдата може да бъде обжалвана в седемдневен срок пред Софийския апелативен съд.Обвиняемият Николай Шанков се призна за виновен за убийството в днешното заседание на Окръжния съд във Видин и поиска делото да се гледа по съкратената процедура, без събиране на доказателства. Той е обвинен за умишлено причинена смърт на тригодишно момиченце, след като е удрял детето с метална тръба по тялото и главата. Престъплението е извършено на 7 май т.г. в постройка към кравеферма във видинското село Слана бара.Обвиняемият пребил до смърт детето, защото се разплакало. Мъжът е от Белоградчик, криминално проявен и осъждан, живеел на съпружески начала с майката на детето в селото. Месец преди това излязъл от затвора, където излежал присъда за кражба и бил в изпитателен срок.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " 25 години затвор за мъжа, пребил до смърт 3-годишно момиченце"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%bd%d0%b0-%d0%bf%d1%83%d1%81%d1%82%d1%8c-%d0%b2%d1%81%d0%b5%d0%b3%d0%b4/", "text": "На 87-годишна възраст почина руската и съветска певица Тамара Миансарова, съобщи ТАСС.Информацията за кончината на изпълнителката на соцхита  „Пусть всегда будет солнце“ разпространи първо в инстаграм актрисата Алика Смехова. ", "date": "2017.07.13", "title": " Почина изпълнителката на  „Пусть всегда будет солнце“"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d0%b2-%d1%81%d0%b0%d1%89-%d0%b7%d0%b0%d1%80/", "text": "16-годишна българка се е самоубила заради митичната онлайн игра „Син кит“ в САЩ.Момичето е живеело от 15 години отвъд океана заедно с родителите и брат си, в окръг Болдуин, щата Алабама. Историята на почерненото семейство бе показана по CNN, но без да се разкрива самоличността им, съобщава местното издание .Преди време „Син кит“ придоби популярност заради твърденията, че е предизвикала масови самоубийства на млади хора, първо в Русия, а след това и в други държави. Не е ясно дали играта въобще съществува, но според твърденията тя се изразява в следното: анонимен администратор дава на участника по една задача всеки ден в продължение на 50 дни, а последната изисква от него да се самоубие.Братът на българката описва сестра си като талантлив художник. Според момчето тя дори е оставила послание в някои от последните си творби, които водят към „Син кит“.Властите разследват причините са самоубийството на младото момиче, а родителите й продължават да търсят доказателства, че тя е паднала жертва на смъртоносната игра.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " 16-годишна българка се самоуби в САЩ заради „Син кит“"}
{"url": "https://trud.bg/%d0%b6%d0%b5%d0%b3%d0%b8%d1%82%d0%b5-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b2%d0%b0%d1%82-%d0%b1%d1%83%d0%bc-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%bf%d1%80/", "text": "Около 40 са умрелите делфини по Северното Черноморие, каза за „Труд“ водещият специалист -консултант към Института по рибни ресурси Константин Михайлов, позовавайки се на последни данни от РИОСВ Варна. Според официалната информация още около десетина са умрелите морски бозайници на юг.Няма тревожни данни, смята се, че от 40 до 70 смъртността е в границите на нормалното и не е заплашителна, коментира ихтиологът, който до миналата година беше член на НК на АССОВАМЅ (Cпopaзyмeниe зa oпaзвaнe нa ĸитoпoдoбнитe бoзaйници в Чepнo мope, Cpeдизeмнo мope и пpилeжaщaтa зoнa нa Aтлaнтичecĸия oĸeaн). По-големият мор се наблюдава при високи температури, жегата предизвиква бум на вирус морбили.„До 30 юни правихме обстойни наблюдения по цялото крайбрежие и имаше само 7-8 мъртви делфина, а след това започна по-голям мор на малките индивиди“, каза Михайлов.Според него жегите благоприятстват разпространяването на инфекции, а и малките имат по-слаб имунитет. Делфините хващат не само вирусни, но и бактериални, паразитни заболявания, гъбички и други патогени. Пикът на умрели делфини беше през 2012 г., а след това през 2015-2016 г., припомня специалистът.По негово предложение в края на миналата година от МОСВ са поканили двама патоанатоми от Института по експериментална ветеринарна мадицина в Падуа, които са направили десекция на два умрели делфина и са намерили антитела срещу вирус морбили. Трябва да се направят допълнителни изследвания, а и по-задълбочено и конкретно да се проучва всеки отделен случай, защото причините са различни, смята Михайлов.Сред тях е и оплитането в бракониерски калкански мрежи на майки-делфини,след което малките им няма как да се хранят. По-застрашен е видът морска свиня или азовка, който е 90% по нашето крайбрежие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Жегите предизвикват  бум на морбили при делфините\t\t\t"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%be%d0%b1%d0%b2%d0%b8%d0%bd%d0%b8-%d1%83%d0%ba%d1%80%d0%b0%d0%b9%d0%bd%d0%b0-%d0%b8-%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8/", "text": "Белият дом обвини директно властите на Украйна и Демократиечската партия на САЩ в сговор, чиято цел бе да не се допусне победа на Доналд Тръмп на президентските избори миналата година, съобщават„Смятам, че ако има свидетелство за сговор през 2016 година, то това е между Националния комитет на Демократическата партия (НКДП) и украинското правителство“, заяви на редовен брифинг в Белия дом говорителката на президентската администрация Сара Сандърс.При това тя цитира записа в Туитър на един от кореспондентите на изданието „Ню Йорк таймс“, което води кампания срещу Доналд Тръмп. „Аз не цитирам често „Ню Йорк таймс“, но дори един от неговите репортери туитна защо този пример съдържа доказателство за сговор. „Имаше сътрудничество между длъжностни лице на НКДП и длъжностни лица от украинското правителство, а не просто между някакви симпатизанти. Информацията, предаде от украинските власти на НКДП, директно нанасяше удар по членове от предизборния екип на Тръмп, с цел да го компрометират“, подчерта още Сандърс.По думите й „действията на украинската страна за координиране на усилията с НКДП са били наистина успешни, за разлика от показаното от електронната преписка на Доналд Тръмп-младши. Говорителката имаше предвид преписката за срещата на президентския син Доналд Тръмп-младши с руската адвокатка Наталия Веселницкая. На нея той я попитал разполага ли с документи за неправомерно спонсориране на НКДП, на което тя му отговорила отрицателно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Белият дом обвини Украйна и демократите в предизборен сговор срещу Доналд Тръм"}
{"url": "https://trud.bg/%d0%b5%d1%81-%d1%81%d1%8a%d0%b4%d0%b8-%d0%bf%d0%be%d0%bb%d1%88%d0%b0-%d0%b7%d0%b0%d1%80%d0%b0%d0%b4%d0%b8-%d1%81%d0%b5%d1%87-%d0%b2-%d0%b4%d1%80%d0%b5%d0%b2%d0%bd%d0%b0-%d0%b3%d0%be%d1%80%d0%b0/", "text": "ЕС взе решение да съди Полша заради сеч в Беловежката пуща – вековна гора, включена в списъка на световното културно и природно наследство на ЮНЕСКО в Европа, предаде Radio Poland.Брюксел смята, че сечта в гората е срещу правилата на Съюза. „Европейската комисия също така поиска от Съда приемането на временни мерки, изискващи Полша да спре незабавно изсичането на дървета“, пише в официално заявление на ЕК. Решението на съда може да застави Полша да плати тежка глоба.ЕК иска Полша да се изправи пред съда на ЕСК, въпреки че правителството на страната твърди, че дърветата се секат, за да се спре разпространяването на бръмбар смърчов корояд. По-рано министерството на околната среда на Полша заяви, че борбата срещу заразата цели „връщането на гората в състоянието ѝ от миналото, когато тя е дивяла с приказа и красотата си“. ЕК смята полското обяснение за недостатъчно и иска съда да определи дали Варшава нарушава директивите на ЕС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " ЕС съди Полша заради сеч в древна гора (ВИДЕО)"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%b1%d1%8a%d1%80%d0%b7%d0%be-%d0%b0%d0%b1%d0%b4/", "text": "Навсякъде в държавата се създават скандали, за да се измести фокуса на общественото внимание от реалните проблеми на обществото като ниските доходи на хората например. Това зави в ефира на БНТ членът на ИБ на АБВ Румен Петков. Според него политическите сили начело на държавата са успели  бързо да абдикират от предизборните си обещания и поетите пред обществото ангажименти.„Като изключим двата синдиката, никой друг не говори за доходите на хората. Никой не говори за заетостта, за демографската катастрофа, за обективните напрежения в страната, които бълбукат и какъвто е и случаят в Асеновград. Ние от АБВ например, говорим вече трета година, че трябва да се вземат радикални мерки. Какво се случва, когато нямаш основание да пребиваваш в определено населено място, защото имаш незаконна къща, а нямаш никакви доходи? Просто трябва да легитимираш от какво живееш. Незаконните постройки се свалят, а тези хора, които нямат законни доходи, просто трябва да се знае от какво живеят, от джебчийство ли живеят, от кражби ли ? Ние понякога спекулираме и с въпроса за интеграцията.  Колко българи са без работа и децата им не могат да водят нормален живот, тях защо не ги интегрираме? Това е дълбоко погрешна политика на ЕС като цяло. Това не е само български проблем. И мисля, че спекулацията с този тип интеграция, е част от генерирането на напрежение“.Във връзка с темата за изкуствено генерираните скандали в страната Петков коментира и поредната шумна сензация, свързана с неуредиците около подготовката на НДК за председателството на България на Съвета на ЕС. „Някак унизително звучи вицепремиер да казва, че четири пъти за една година е поискал отчет от ръководството на НДК и не го е получил. Той тогава какво прави там, освен че ръководи секретарката и шофьора? След като той изисква и не получава, а има всички инструменти да реши въпроса еднозначно и със замах. За мен не е нормално три години всички да говорят, че това ръководство на НДК начело с Боршош е дало друг живот на Двореца, дало му е ново съдържание, че го е направило действително културно средище и днес изведнъж всички да почнат да си „бършат ръцете“ именно с Боршош“.„Абсурдно е и по всеки един проблем в държавата да се създават парламентарни комисии. Държавата има достатъчно институции, които могат да се справят с отделните казуси. Това префокусиране на общественото очакване към Народното събрание само внася допълнително напрежение в неговата работа, допринася за ненужното политизиране на определени въпроси и не на последно място товари парламента с редица очаквания, на които той не може да отговори по обективни причини. Никой не очаква резултат от тези комисии. Те се ползват от определен брой депутати, например, да се ширят по медиите и да разсъждават по теми като плочките на НДК“, посочи още той.Румен Петков коментира и напрежението в МВР. Той бе категоричен, че недоволството на полицаите е основателно, а опитите то да бъде овладяно често биват съпътствани от грешни ходове и политически реакции. „Не може, например, на първата си публична изява вътрешният министър да каже, че не вижда основание да се повишат заплатите на полицаите и то без да се вижда със синдикатите. Съгласете се, че е нелепо и министърът на финансите, и министър-председателят да кажат, че има милиард и 600 лева приходи над предвидените в бюджета, в резултат на борба с контрабандата, която без МВР е невъзможна и същевременно да казват – същият министър на финансите и министърът на вътрешните работи – че не виждат основания да се повишават заплатите на служителите“, посочи той. По думите му е абсурдно да се мисли и за съкращения на полицейския състав. „Всички анализи, които са правени през последните 15 години показват, че полицейският състав отговаря на европейските стандарти и норми“.В заключение Петков посочи, че полицейския състав е неефективно разположен. „Имаме дирекции на полицията, в които ситуацията е изключително тежка. Това са София, Бургас, Варна, Пловдив“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Румен Петков: Управляващите бързо абдикираха от предизборните си обещания и ангажименти"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bb%d0%b0%d0%bc%d0%b1%d0%b5%d0%b2-%d0%b7%d0%b0%d0%b2%d1%8a/", "text": "Депутатът от БСП от Великотърновския регион Валентин Ламбев участва в Четвъртата лятна евросредиземноморска академия, организирана от Българското училище за политика „Димитър Паница“. Форумът беше посветен на проблемите на радикализацията и екстремизма и участие в него взеха депутати, членове на различни политически партии и граждански организации от Мароко, Тунис, Йордания, Ливан, Египет и България.В продължение на шест дни те споделиха опит по водещата тема на тазгодишното издание – „Радикализация и екстремизъм в Евросредиземноморския регион и ролята на гражданското общество в разработването на успешни стратегии за противодействие“.„Общият ни извод е, че е необходимо засилено сътрудничество между всички страни от средиземноморския регион, за намаляване на терористичните заплахи. Възможните решения са намаляване на бедността и неравенството на богатството в тези държави, образование и засилване на сътрудничеството и интеграцията между тези държави и ЕС“, каза след края на академията Валентин Ламбев. Народният представител от „БСП за България“ беше поканен за участие като бивш възпитаник на Българското училище за политика от випуск 2013г.Сертификатите за завършената академия раздаде вицепрезидентът на Република България Илияна Йотова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Депутатът от БСП Валентин Ламбев завърши престижна академия за държавници от 6 страни"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d1%81%d0%ba%d0%b8-%d1%81%d1%82%d1%80%d0%b0%d1%81%d1%82%d0%b8-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d0%be%d0%b1%d0%b7%d0%be%d1%80/", "text": "Хърватия за пореден път се доказа като негостоприемно място за футболни събития. Първият мач между местния „Хайдук“ и „Левски“ от 2 предварителен кръг на Лига Европа бе помрачен от сблъсъци между феновете на двата тима, инициирана от агитката на домакините. Грозните сцени включваха запалена кола с българска регистрация, разбита с бутилка глава на привърженик на „сините“ и серия от атаки срещу гостуващата в Сплит агитка.Местната полиция пък показа, че не е готова да се справи със ситуацията, въпреки че хърватската преса цяла седмица тръбеше какви опасности крие двубоят. Феновете на „Левски“ бяха окачествени като изкарани като едни от най-опасните в Европа и бяха обявени за нацисти. В часовете преди двубоя най-напечено бе в Задар, хърватски град, разположен на 150 км от стадиона в Дугополие.Там в ранните часове на сряда срещу четвъртък местни хулигани опожариха автомобил БМВ и на няколко пъти атакуваха агитката на „сините“. При опита да спасят документите си в колата, няколко запалянковци на българския отбор са с леки изгаряния.„Умишлено пристигнахме в Задар, а не отидохме в Сплит, за да няма сблъсъци, но тук местните лумпени се бяха организирали и нападаха на групи – обясни случилото се председателят на Националния клуб на привържениците на „Левски“ Степан Хиндлян пред „Спортал“. – Запалиха една от колите, с които пътуват феновете, а на петима от момчетата в нея им изгоряха документите. На всичкото отгоре бяха арестувани. Говорил съм с българския консул в Загреб, който се организира да пътува към Задар. Всички фенове за здрави, като само един бе ударен с бутилка в главата“.Най-тежко пострадал е един от родните запалянковци, които е бил ударен със стъклена бутилка в главата. Общо шестима пък са настанените в болница фенове на „Левски“. В следствие на размириците на хърватска земя над 20 привърженици на „сините“ са временно задържани в Задар. Напрежение имаше и в Сплит, където бе отседнала друга част от агитката на 26-кратните шампиони на България. Там организирана група хулигани на домакините през целия ден в сряда обикаляше града, както пеша, така и с мотори, за да провокира и атакува фенове в „синьо“. В резултат на това местните власти ограничиха значително придвижването на българската група из града.От ръководството на „Левски“ побързаха да осъдят грозните сцени чрез специална декларация, поместена на сайта на клуба. „За този инцидент официално сме уведомили „Хайдук“ и сме настояли да публикуват публична позиция, осъждаща агресивното и провокативно поведение спрямо българската група. За тези събития е уведомен и делегатът на УЕФА за мача“.В следствие на всички ексцесии от сряда, хърватската полиция взе решение да ескортира всички български автомобили до паркинга на стадиона в Дугополие.", "date": "2017.07.13", "title": " Балкански страсти за „Левски (ОБЗОР)"}
{"url": "https://trud.bg/%d0%bc%d0%b8%d1%82%d1%80%d0%b0%d0%b4%d0%b5%d0%b2%d0%b0%d0%bd%d0%b4%d0%b0-%d1%81%d0%b2%d0%b0%d0%bc%d0%b8-%d0%be%d1%81%d1%82%d0%b0%d0%b2%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0/", "text": "Бургаският апелативен съд не уважи молбата за изменение на мярката за неотклонение на руския гражданин Митрадеванда Парамахаса Свами и го остави за постоянно в ареста.В представения от страна на руските власти съдебен акт за арест е посочено, че Митрадеванда Свами се издирва като лидер на криминално група, създадена с цел набиране на жени от Русия, Украйна и Беларус през интернет, които са принуждавани да участват в сексуални отношения и да проституират на територията на Европа, САЩ и Мексико. Разследването за убийство, което беше посочено в искането за временно задържане на руския гражданин е частично прекратено, стана ясно по време на днешното заседание. Въпреки това останалите престъпления посочени в официалната молба на руските власти имат аналог в българското национално право, а блудството се квалифицира като тежко умишлено престъпление, посочи представителят на Апелативна прокуратура и пледира за потвърждаване на мярката за неотклонение. Адвокатът на задържания изтъкна аргументи, че руската страна не е изпратила всички необходими документи, за да бъде законово задържано лицето повече от 45 дни под стража и настоя за домашен арест. Пред съда Свами заяви, че неговата група съмишленици по религия и начин на живот са преследвани от официалните руски власти по политически причини и повтори, че всички обвинения срещу него са фалшиви.Въззивният състав не намери основания за промяна на мярката за процесуална принуда и потвърди определението на ОС – Бургас като правилно и обосновано. Втората инстанция прие изводите на решаващия съд, че са налице всички законови предпоставки за вземане на постоянна мярка за неотклонение задържане под стража на исканото лице с цел осигуряване участието му в предстоящо производство по екстрадиция, инициирано от Русия. Митрадеванда Свами няма постоянен адрес и не е отпаднала опасността той да се опита да се укрие от правосъдието, се казва  още в постановения съдебен акт. Определението е окончателно и не подлежи на обжалване.", "date": "2017.07.13", "title": " Митрадеванда Свами остава под стража до делото за екстрадиция"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-610-%d0%bb-%d0%b0%d0%bb%d0%ba%d0%be%d1%85%d0%be%d0%bb-%d0%b1%d0%b5%d0%b7-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b2-%d0%b3/", "text": "Проверка на частен имот в гр. Бяла, собственост на две физически лица, е предприета вчера. В хода й са открити и иззети различни алкохолни напитки с мирис на ракия, джин, мастика, мента, в туби по 10 литра, с общо количество 610 литра, без документи по смисъла на ЗАДС, съобщават от МВР.Взети са проби от задържания етилов алкохол. След излизане на лабораторните експертизи ще бъде образувано административно наказателно производство.Голямото количество безакцизен етилов алкохол от различни видове е установено в хода на проведени съвместни действия на служители на ОДМВР-Варна и митнически служители от митническа мобилна група.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Задържаха 610 л алкохол без документи в град Бяла"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%be%d0%b1%d1%8f%d0%b2%d0%b8-%d0%b8%d1%80%d0%b0%d0%ba%d1%81%d0%ba%d0%b8%d1%8f-%d0%b3/", "text": "Терористите от „Ислямска държава“ обявиха иракския град Тел Афар в провинцията Нейнава за държава, независима от т.нар. „халифат“ на организацията, предаде .„Главатарите на „Ислямска държава“ в Тел Афар в кратно заявление провъзгласиха града за държава, независимо от това, което наричат „Халифат“ и заплашиха с жестоки наказания, тези които слушат неговите заповеди“, съобщава запознат източник от провинцията.Той добави, че Тел Афар в момента се намира в ръцете на чуждестранни терористи, а местните главатари не играят никаква роля в управлението, защото са останали без сили след серия от публични екзекуции, които са били извършени през изминалите седмици.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " „Ислямска държава“ обяви иракския град Тел Афар за независима държава"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d1%81%d1%8a%d0%bf%d1%80%d1%83%d0%b7%d0%b8-%d0%b8%d0%b7%d0%ba%d0%b0%d1%87%d0%b8%d1%85%d0%b0-%d0%b2-%d0%b2%d0%b8%d1%85%d1%80%d0%b5%d0%bd-%d1%85/", "text": "„Той е на 78. Тя – на 73. Качиха се заедно на Вихрен ето така, ръка за ръка… През казана. Баба ми и дядо ми са заедно 52 години. Това е любов. И всичко казано тук е излишно. Няма дума, която да опише 52-годишна любов, уважение, разбирателство и доверие. Той не я пусна и за миг, когато я беше страх и й беше трудно. Тя не спря да върви напред, за да не стъпи той на грешно място. Двамата заедно доказаха, че всичко е възможно. Стига да повярваш, стига да бъдеш сигурен, че плътно до теб бие още едно сърце!”Тази публикация във фейсбук групата „Планинари” трогна стотици потребители в социалната мрежа. Тя е написана от Ваня Янева, внучка на двамата влюбени, съобщаваВангелия и Асен Манолеви са заедно 52 години. И двамата са учители – той по химия, а тя по математика. Любовта им пламва на 1 септември преди тези 52 години, когато Вангелия постъпва в училище „Отец Паисий” в село Микрево. Пет месеца по-късно двамата вече са сгодени и се женят.Днес Вангелия и Асен имат двама сина, три внучки и един внук.„Аз като млада учителка пристигам, той е бил в Родопите по разпределение – преди години разпределяха учителите по райони – та той пристигнал от Славейно, аз пък пристигам 2 години по-късно и се запознаваме”, разказва Вангелия.Двамата се запознали на 1 септември, а на 5 февруари се оженили. „Бързо, бързо”, както казва възрастната жена.А рецептата за брака им е една: „Цял живот сме добре. Разбираме се, взаимна отстъпка трябва да има, за да има разбирателство. Всяко семейство има търкания, но с разговори се излиза от ситуация.”Този вторник семейството изкачва заветния връх Вихрен. Идеята е на внучките, разбира се – млади и безразсъдни ще кажете вие, да предложат на възрастните си баба и дядо да изкачат такъв стръмен връх.Уви – те веднага прегръщат идеята и стягат багажа.Още като младо семейство Вангелия и Асен кръстосвали планините. После като се появили децата започнали да водят и тях. Обиколили първо Родопите. Асен дори станал отговорник към туристическото дружество на Сандански и така всяка година големи групи кръстосват планините заедно. На тези години обаче Вангелия казва, че е друго. Страхувала се не само за тях двамата, но и за внучките.„Казаха ми внуците – Няма да гледаш надолу, само напред и нагоре! Аз много пъти като ученичка съм се качвала на Вихрен, но сега решихме с внучките и малкия син да минем през Казаните. Моите внуци ме нарекоха „герой”, заради това, че минах през Казаните. Много съм доволна”, споделя жената.Хората, които срещнахме по пътя ни даваха много кураж и ни се радваха”, разказва възрастната двойка.Следващия връх, който внучките на Асен и Вангелия искат да изкачат заедно е Мусала. Остава само да чакаме снимки на хванатите за ръка Манолеви и от там.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Възрастни съпрузи изкачиха Вихрен хванати за ръка\t\t\t"}
{"url": "https://trud.bg/%d0%b2-%d1%85%d0%b0%d0%b9%d0%b4%d1%83%d0%ba-%d0%b4%d0%b5%d0%bb%d1%8f%d1%82-40-000-%d0%b5%d0%b2%d1%80%d0%be-%d0%bf%d1%80%d0%b8-%d1%83%d1%81%d0%bf%d0%b5%d1%85/", "text": "Ръководството на „Хайдук“ обяви премия от 40 000 евро за елиминиране на „Левски“, съобщава местната преса. Сумата ще бъде поделена между треньорския щаб и играчите, ако тимът се класира за 3 предварителен кръг в Лига Европа. За влизане в груповата фаза пък шефовете на хърватския гранд ще раздадат внушителен бонус от 500 000 евро. За участието в настоящата фаза УЕФА ще плати на двата отбора по 225 000 евро, а за следващата – с 10 000 повече. Успешно преминаване на плейофната фаза пък гарантира приход от 2.6 млн. евро за всеки отбор. По-рано през седмицата се заговори, че и босът на „Левски“ Спас Русев е обявил финансови бонуси за краен успех над хърватския гранд, но конкретна сума не бе опомената.", "date": "2017.07.13", "title": " В „Хайдук“ делят 40 000 евро при успех"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%86%d0%b8-%d0%b2%d0%b4%d0%b8%d0%b3%d0%b0%d1%82-%d1%81%d0%b2%d0%b0%d1%82%d0%b1%d0%b0-%d0%bd%d0%b0-%d0%b0%d0%bd%d1%82%d0%b0%d1%80%d0%ba%d1%82%d0%b8%d0%b4%d0%b0/", "text": "Британски изследователи решиха да скрепят 11-годишната си връзка с брак и то на ледения континент Антарктида. Полярните водачи Джули Боум и Том Силвестър работят в антарктическата изследователска станция „Ротера”.Преди месеци Том трябвало да бъде преместен в станция на 1670 километра разстояние, но заради промените в ледниковата структура на острова той остава при Джули. За двамата влюбени това е знак и те решават да се вземат официално, докато са още на територията на ледения континент.Жени от базата помагат на Джули да приготви роклята си от плата на оранжева палатка. Така младоженците ще спазят традицията булката да носи „нещо старо” в тържествения ден. От Британската антарктическа програма публикуваха кратък филм, посветен на събитието.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Британци вдигат сватба на Антарктида (ВИДЕО)"}
{"url": "https://trud.bg/refan-%d0%bb%d1%8e%d0%b1%d0%b8%d0%bc%d0%b0-%d0%bc%d0%b0%d1%80%d0%ba%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%bf%d0%be%d1%82%d1%80%d0%b5%d0%b1%d0%b8/", "text": "REFAN грабна титлата „ЛЮБИМА МАРКА на българския потребител за 2017 г.“ след оспорвано съревнование и след като получи най-много гласове в третия кръг на едноименната класация. Освен в генералното класиране, козметичният бранд убедително спечели първото място и в двете категории, в които се състезаваше: „Козметика“ и „Българска марка“, като остави конкурентите далече зад себе си. Признанието е особено ценно за REFAN, защото за разлика от други класации тук не се разчита на жури, а единствено на потребителските предпочитания и емоционална привързаност.Надпреварата продължи повече от месец в три последователни кръга и в нея потребителите имаха възможност да номинират в 39 категории предпочитаните от тях брандове. Сред събралите най-много потребителски гласове тази година са: Johnnie Walker, Spetema, Солети Златна Добруджа, Бонбони Черноморец, Престиж, ЛАКТИМА БАЛКАН, БОР ЧВОР, Майонеза Краси, Harmonica, Weleda, Bioderma, Hipp, BMW, Samsung, Happy Bar&Grill, focus-news.net, NOVA, Doppelherz, Credissimo, Serdika Cеnter, BILLA, fashiondays.bg, Hewlett Packard Enterprise Company и Pharmа Hyaluron.REFAN печели за втора поредна година призовото място в категория „Козметика“, а обстоятелството, че тази година печели и в категория „Българска марка“, в която се включва за първи път, както и фактът, че е с най-висок потребителски вот в класацията, недвусмислено посочват коя е любимата марка на българския потребител. От компанията са изключително удовлетворени от резултатите и изразяват своята огромна благодарност към всички, които са отделили от времето си за гласуване и са дали своята оценка за българската козметична марка, която е на пазара повече от 25 години и е популярна не само у нас, но и по света със своите бутици в 50 държави на 5 континента.Сертификатите на класираните на призови места брандове бяха връчени на тържествен коктейл в хотел Хилтън, София, даден от организаторите на класацията „Любима марка“ – сп. „Бизнес лейди“. Отличените в различните категории компании получиха и изискани подаръчни комплекти, осигурени от REFAN.", "date": "2017.07.13", "title": " Refan – любима марка на българския потребител\t\t\t "}
{"url": "https://trud.bg/%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%be%d1%82-%d0%ba%d0%be%d0%bb%d0%b0/", "text": "Автомобил „Нисан“ блъсна и уби на място велосипедист в Пловдив, съобщи „„, позовавайки се на източници от полицията. Сигналът е подаден около 11.30 часа. Катастрофата е станала на ул. “Авксентий Велешки” в близост до Народна библиотека “Иван Вазов“. Колоездачът все още е с неустановена самоличност. Той бил транспортиран в болница, където по-късно издъхнал.Автомобилът е бил управляван от 49-годишен мъж. Той е тестван с апарати за употреба на алкохол и наркотични вещества, резултатите са отрицателни.Районът е отцепен, на място са екипи на сектор “Пътна полиция” и Второ районно управление. Причините и обстоятелствата около пътния инцидент се изясняват.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Велосипедист загина след удар от кола в Пловдив"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b6%d1%8a%d1%82%d0%b2%d0%b0%d1%82%d0%b0-%d0%b2-%d0%b5%d0%bb%d0%b5%d0%bd%d1%81%d0%ba%d0%b8%d1%8f-%d0%b1%d0%b0%d0%bb%d0%ba%d0%b0%d0%bd-%d1%81-%d0%b4%d1%80/", "text": "Началото на жътвата в Еленско бе дадено символично, а ритуалът по нейното откриване е на път да стане традиция. Той се организира от общината с участието и на самодейци от читалище „Съгласие“ в с. Блъсковци. Според обичая и това лято бе избран денят сряда, тъй като първият сноп трябва да „падне“ в хубав ден – понеделник или сряда, за да е богат урожаят и да е спорна работата през цялото лято.Чевръсти жътварки със сърпове и паламарки влязоха най-напред в нивата на стопанина. Първа зажъна най-опитната, с лека ръка, която благослови производителя и къщата и челядта му, а всички жени подхванаха познати от миналото жътварски песни. Първият сноп ще остане изправен на нивата до края на жътвата. От стари времена е останало поверието за „брадясалите“ стебла с по 2-3 класа. Такъв клас наричали „цар на нивата“ и още „брада на дядо Господ“ и вярвали, че ще им донесе плодородие. Брадата се правела от оставените за нея класове с най-едри и пълни зърна и след привършване на жътвата се отнасяла в къщата на стопанина.Кметът инж. Дилян Млъзев пожела високи добиви на земеделските производители, които в Еленско надхвърлят 370, повечето все млади хора. Те отглеждат есенници и пролетни култури, косят ливади, мери и пасбища, отглеждат животни. Сред тях е и 35-годишният Христо Давидков, на чиято нива в местността „Стоенджика“ над града бе открита жътвата. Житният блок от 120 дка е засят с френския сорт пшеница „Анапурна“ и очаква от него по-добри добиви от миналогодишните, достигнали близо 600 кг от декар.Младият мъж, заедно със своите връстници Светослав Добрев и Христо Симеонов отглеждат близо 3500 дка, засети с пшеница, царевица и слънчоглед. Имат нови трактори, комбайн и работят заедно с един от най-добрите агрономи у нас – Светльо Стойчев от фирма Ф+С. И тримата са убедени, че добрият земеделски производител не трябва да пренебрегва агронауката, ако иска да печели от високи добиви, а не да разчита само на субсидии.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Откриха жътвата в Еленския балкан с древен ритуал"}
{"url": "https://trud.bg/%d1%83%d1%87%d0%b5%d0%bd%d0%b8-%d0%b8%d0%b7%d0%b2%d1%8a%d1%80%d1%88%d0%b8%d1%85%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%b2-%d1%81%d0%b2%d0%b5%d1%82%d0%b0-%d0%ba%d0%b2%d0%b0%d0%bd%d1%82/", "text": "Китайски учени успяха да извършат първата в света квантова телепортация, съобщи „“.От Земята до сателит в околоземна орбита на разстояние 500 км е бил изпратен фотон.Успехът се базира на технологията за квантово заплитане – процес, при който две частици реагират като една без физическа връзка помежду им.Това е и първата квантова мрежа от планетата до сателит, която човечеството успява да изгради.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Китайски учени извършиха първата в света квантова телепортация"}
{"url": "https://trud.bg/%d0%b5%d0%ba-%d0%be%d1%82%d0%ba%d1%80%d0%b8%d0%b2%d0%b0-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb%d0%bd%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d1%81%d1%80%d0%b5/", "text": "Европейската комисия открива наказателна процедура срещу Унгария заради закона за дейността на неправителствените организации (НПО) и предприема втората стъпка от наказателната процедура, свързана с местния закон за висшето образование, предаде БТВ.Промените в Закона за висшето образование бяха възприети като заплаха за съществуването на  университет, основан и финансиран от американския милиардер от унгарски произход Джордж Сорос.Унгарските власти предприеха кампания срещу Сорос, като наскоро в страната бяха поставени билбордове с внушения срещу него. Информационна служба на унгарското правителство съобщи вчера, че кампанията ще приключи в събота.Законът за дейността на неправителствените организации пък задължи тези от тях, които получават външно финансиране над 24 хил. евро годишно, да посочват, че са „подкрепяни от чужбина”.НПО, които не съобщават на правителството подробности за получаваното финансиране, подлежат на наказания.Комисията коментира, че това законодателство не съответства на правилата в ЕС, затова дава едномесечен срок на Будапеща за отговор.Според ЕК спорният закон е в разрез с правото на събиране, със свободата на движение на капитали и вероятно не осигурява защита на личния живот.ЕК отбелязва, че през април е предупредила Будапеща за опасенията по закона, както и че Съветът на Европа също е изразил съмнения за неговата допустимост.Комисията отбелязва, че при необходимост ще предаде Унгария на Съда на ЕС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " ЕК открива наказателна процедура срещу Унгария заради закона за НПО и университетите"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8-%d0%b7%d0%b2%d0%b5%d0%b7%d0%b4%d0%b8-%d0%b7%d0%b0%d1%80%d0%b5%d0%b6%d0%b4%d0%b0%d1%82-%d0%b2%d0%b0%d1%80%d0%bd%d0%b0-%d1%81-%d0%b5%d0%bd%d0%b5%d1%80%d0%b3/", "text": "Спортните ни звезди Любомира Казанова, Тереза Маринова, Евгени Иванов-Пушката, Данчо Йовчев и Владо Николов са начело на традиционните походи и турнири в най-активния ден за Варна-16 юли. Над 20 организации и клубове от морската столица са заявили участие в третото поредно издание на най-мащабната инициатива „Живей активно“ на Нестле България, Министерството на младежта и спорта и община Варна. Ще има демострации, състезания, уроци за начинаещи, а за варненци, туристи и гости на града много емоции.Пред Пантеона златното момиче Любомира Казанова и волейболният ас Евгени Иванов-Пушката ще поведат ентусиастите на велосипеди. Двамата спортисти ще застанат начело на традиционния велопоход, заедно с велоклуб „Устрем“. Ще бъде организиран и велоизлет за начинаещи до Ковшак чешма. Почитателите на ролери и скейт ще имат възможност да се включат в поход от общината, заедно със Скейт клуб Варна и Екстрем спорт. Тереза Маринова ще организира сутрешен крос от Аквариума до Слънчевия часовник. До Севастопол Данчо Йовчев, Владо Николов и Мис България 2016 Габриела Кирова ще поведат пешеходен поход и поход за хора с увреждания.За първи път във Варна ще бъде организиран маратон за кучета и техните стопани, който ще стартира в 10 ч. пред Пантеона. На площадката ще бъдат и прекрасните кученца от приюта, които всеки може да осинови. На сцена Раковина клуб The Secret ще проведе открита тренировка по йога. Предвидени са демонстрации по художествена гимнастика с клуб „Чар“, с Любомира Казанова и Габриела Кирова, лека атлетика с Тереза Маринова и HEAL FIT Gymnastics с АСЕМ.Ще има демонстрация по карате с СК „ИЧИ ГЕКИ Варна“. NESCAFÉ® ще организира най-голямата битка с водни пистолети.На плаж „Рапонги“ участниците ще вдигнат адреналина с волейболен турнир с Евгени Иванов-Пушката и Владо Николов и най-мащабната съвместна тренировка по водна гимнастика с Аква Джим. Финалът на активния ден е на входа на Морската градина с Pavell & Venci Venc’, DARA и Кристиан Костов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Спортни звезди зареждат Варна с енергия и здрав дух"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b8%d0%b7%d0%bb%d0%be%d0%b6%d0%b8-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d1%81%d0%b8-%d0%b7/", "text": "Британското министерство за излизане от Европейския съюз публикува позициите на Великобритания за Брекзит преговорите, по въпросите касаещи Европейската общност за атомна енергия Евратом, както и ролята на Европейския съд, предаде „Гардиън“.Британското правителство отхвърли призивите на консервативни депутати за преосмисляне на излизането от Евратом, заявявайки, че според Брюксел страната не може да излезе от ЕС, и да остане в Евратом.Една от ключовите причини за излизането от Евратом е, че оставането би дало юрисдикция на Европейския съд над Обединеното кралство.„Напускаме ЕС, но не искаме да напуснем Европа, и желаем да продължим сътрудничеството с нашите приятели и съседи по въпросите, касаещи взаимните ни интереси, включително ядрената безопасност. Излизайки от юрисдикцията на Европейския съд, британските съдилища отново ще имат върховенство“, заяви министърът за Брекзит Дейвид Дейвис.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Великобритания изложи позицията си за оставането в Евратом\t\t\t"}
{"url": "https://trud.bg/%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b3%d0%b0%d0%b7%d0%be%d0%b2%d0%b8%d1%8f-%d1%85%d1%8a%d0%b1-%d0%b1%d0%b0%d0%bb%d0%ba%d0%b0%d0%bd-%d1%89%d0%b5-%d0%b5-%d1%8f%d1%81%d0%bd%d0%b0/", "text": "Изпълнителният директор на „Булгартрансгаз“ Георги Гегов обяви, че до края на годината трябва да е ясно колко ще струва изграждането на газоразпределителния център „Балкан“.Тогава окончателно трябва да разберем и какви количества синьо гориво биха минавали през него, както и колко би печелила страната ни от транзитни такси, предаде .„Подготвяме заданието, за да пуснем предпроектното проучване. Предполагам, че до две седмици ще сме готови и на мен ми се иска до края на годината да имаме ясни анализи, много ясни анализи от гледна точка на икономически и политически нюанси, които биха се появили при изграждането на концепцията за газов хъб „Балкан“, каза шефът на газовото дружество.Той информира, че „Булгартрансгаз“ преговаря със „Сърбия газ“ за изграждането на газопровод с капацитет от около 12 милиарда кубически метра годишно. „Ние подписахме със сръбските колеги меморандум, с който те се съгласяват, в случай че ние успеем да реализираме нашата идея за газов хъб и транспортираме по посока Сърбия 10, 12, 13 милиарда петролен газ, те също да направят необходимите действия, така че да разширят мрежата си и този петролен газ да стига до Унгария, съответно от там и до Австрия“, каза изпълнителният директор на „Булгартрансгаз“ Георги Гегов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Цената на газовия хъб „Балкан“ ще е ясна до края на годината"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bf%d0%be%d0%ba%d0%b0%d0%b7%d0%b0-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b8%d0%b7%d0%bb%d0%b8/", "text": "Великобритания оповести законопроекта за прекъсване на отношенията с Европейския съюз. Той е основен елемент от плана на правителството за напускане на ЕС до 2019 г. предвижда анулиране на договора, с който страната стана член на общността през 1972 г.Законопроектът за „развода” ще преформатира съществуващото право на Европейския съюз в британско право, така че законите ще останат същите, когато Великобритания напусне блока. Хилядите законодателни актове обаче могат да бъдат изменени или отменени от британските законодатели.Министърът на въпросите на Брекзит Дейвид Дейвис заяви, че новият закон ще гарантира „напълно функционираща правна система“ при напускането на ЕС. „Този документ означава, че ще можем да излезем от съюза с максимална сигурност, приемственост и контрол“, каза той в изявление.Въпреки това преработването на повече от 40-годишно законодателство чрез отмяна на Закона за европейските общности от 1972 г. не е малка задача, а опозиционните партии настояват за промени, информира. „Имаме много сериозни проблеми с подхода на правителството и то не се заеме с нашите въпроси, няма да подкрепим законопроекта“, заяви говорителят на основната опозиция за Брекзит Кейр Стармър. Опозиционните партии са особено разтревожени от предложението на правителството да използва специален изпълнителен орган, за да прокара закони без пълен парламентарен контрол.Правителството публикува и документи по други важни въпроси, след като беше призовано от преговарящия на Брюксел, Мишел Барние, да направи това преди по-нататъшните преговори за излизане следващата седмица. „Трябва да знаем по кои точки сме съгласни и по кои точки не сме съгласни, за да можем да преговаряме сериозно“, заяви Барние.Великобритания очерта позицията си по отношение на ядрените материали, като страната напуска Европейската общност за атомна енергия, но иска да продължи да работи в тясно сътрудничество с нея.Има и документ по съдебните въпроси – значимо препятствие, тъй като Лондон и Брюксел продължават да не са съгласни дали Съдът на Европейския съюз ще продължи да има същата юрисдикция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Великобритания показа закона за излизане от ЕС"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d1%82%d1%80%d0%b5%d1%82%d0%b0%d1%82%d0%b0-%d0%b2-%d1%81%d0%b2%d0%b5%d1%82%d0%b0-%d0%bb%d0%b5%d0%b4%d0%b5%d0%bd%d0%b0-%d0%bf%d1%8a%d1%80%d0%b7%d0%b0/", "text": "Третата в света ледена пързалка след тези в Дубай и Сочи, където се проведоха последните олимпийски игри, се открива в Кранево. По нея вече тренират състезатели от различни страни.Уникалното спортно съоръжение е част от 5-звездния комплекс „Терма ЕКО“ в курортното селище. Инвестицията е на стойност над 50 млн. евро.Към ледената пързалка има и зала за художествени тренировки. За обработката на леда е закупена ролба на стойност над 200 000 евро. Топлият въздух, който се отделя при работата на климатичната система на пързалката, се използва за подгряване на открития и закрит басейни с олимпийски размери, които са част от спортния комплекс. Той включва още терени за игра на различни спортове, както и специализиран фитнес-център, и отделение за рехабилитация на спортисти и гости.Министърът на туризма Николина Ангелкова ще открие ледената пързалка на официална церемония в събота. Инвеститорът е направил преди дни безвъзмездно и като жест към община Балчик, на чиято територия е Кранево, асфалтов път за 400000 евро.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Откриват третата в света ледена пързалка на топло море"}
{"url": "https://trud.bg/%d1%85%d0%b8%d1%82%d1%80%d0%b5%d1%86-%d0%bc%d0%b0%d0%b9%d1%81%d1%82%d0%be%d1%80%d0%b8-%d0%b7%d0%b4%d1%80%d0%b0%d0%b2%d0%bd%d0%b8-%d0%ba%d0%bd%d0%b8%d0%b6%d0%ba%d0%b8-%d1%85%d0%b2%d0%b0%d0%bd%d0%b0/", "text": "Експерти на РЗИ Бургас са засекли фалшиви здравни книжки на работещи в курортите край морския град.Става дума за два случая, в който фалшивите книжки лъснали по време на проверка на заведение за хранене. „Има си тънкости в нашия печат, които са били пропуснати. Трудно се виждат, но ние си знаем и следим за тях“, коментира д-р Вергиния Цанова от здравната инспекция.Нарушителите посочили кой им е направил здравните книжки.Тогава проверяващите му се обадили и си поръчали здравни книжки. Щом се убедили,че ще получат такъв „документ“ с фалшив печат „на черно“, те уличили „майстора“ на здравни книжки. Измамникът е предаден на МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Хитрец майстори здравни книжки, хванаха го"}
{"url": "https://trud.bg/%d1%86%d0%b0%d1%80-%d1%81%d0%b8%d0%bc%d0%b5%d0%be%d0%bd-%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b7%d0%b0%d0%bf%d0%b0%d0%b7%d0%b8-%d0%bd/", "text": "Цар Симеон и първият председател на Европейския съвет и бивш премиер на Белгия Херман Ван Ромпой бяха лектори на конференция в Кралство Белгия на тема „Отново заедно да запалим хората за Европа”.Негово Величество бе поканен до изнесе лекция за бъдещето на Европейския съюз от Барон Бернар Сноа и д‘Опюр, председател на Европейската лига за икономическо сътрудничество и президент на Асоциацията на благородниците на Кралство Белгия.Близкото познанство на Негово Величество и барон Сноа датира от годините, когато той е изпълнителен директор на Световната банка и след това от 1994 до 2002г. е член на Борда на директорите на Европейската банка за реконструкция и развитие (EBRD). Барон Сноа беше също така и добър познат на покойния княз Кардам. Двамата се срещат за първи път във Вашингтон по време на следването на Княза. Неотдавна Барон Сноа гостува на Царя в България, а през 2015 г. представи автобиографичната книга на Негово Величество на френски език в Брюксел. Бащата на барон Сноа е сред подписалите Римския договор, с който се поставя началото на ЕС преди 60 години.Конференцията се проведе в средновековния замък Bois-Seigneur Issac, който понастоящем принадлежи на фамилията Сноа и е разположен в предградията на белгийската столица.Присъстваха над 500 гости, сред които много белгийски политици като бившият премиер Марк Ейсценс, дъщерята на Пол-Анри Спаак, бивш външен министър на Белгия, също подписал Римския договор, университетски преподаватели, политолози, дипломати.Конференцията се проведе като първо Цар Симеон и Херман Ван Ромпой направиха 30-минутни изложения, а след това отговориха на многобройните въпроси от публиката. Модератор на разговора бе известният белгийски журналист Мишел Визарт де Бокарме, чиято дъщеря е една от жертвите на атентата на гарата в Брюксел.В изказването си Царят изрази своята безрезервна подкрепа на Европейския съюз и изтъкна колко е важно да не се обръща сериозно внимание на всякакви песимистични нагласи за разпадането на общността, които той смята за временни. “Тези 60 години без война на континента донесоха своите положителни моменти. Сега младите могат да пътуват свободно, което в наше време вече се приема за даденост, да избират къде да учат, неща, които преди бяха немислими”. “Тези възможности, на които се радваме сега, ме карат за считам, че Европа трябва да се запази на всяка цена и то с общите усилия на всички нас”, се обърна Царят към участниците.След изказването си той отговори на много въпроси. Единият от тях бе за санкциите срещу Русия, на който Негово Величество изрази мнението си, че не вижда практически смисъл в тях, защото ощетяват само руските граждани, а от друга страна вредят на нашия износ към Русия. Като убеден европеец и поради своето потекло Царят насърчи публиката да се ангажират повече в защита на идеята на политиците, създали Европейския съюз.На въпрос за отношенията с Турция, каза, че приветства инициативата България да посредничи между ЕС и Турция, предвид географската и историческа близост на двете държави, заради което неотдавна българският премиер Бойко Борисов се срещна с президента на Турция Реджеп Ердоган.Конференцията завърши с коктейл и музикална програма в градините на замъка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Цар Симеон: Европа трябва да се запази на всяка цена\t\t\t"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b8%d0%bc%d0%b0-%d0%bb%d0%b8-%d0%bd%d0%b0%d1%82/", "text": "Главният прокурор Сотир Цацаров се самосезира и разпореди на СГП извършване на проверка по твърдения на Веселин главният прокурор Сотир Цацаров се самосезира по публикации в средствата за масова информация, отразяващи твърдения на Веселин Марешки пред медиите в парламента за упражнен спрямо него натиск, във връзка с повдигнатите днес обвинения на народния представител. Това съобщиха от държавното обвинение.„Едно от нещата, което ми беше поставено като много тежко условие, е да прекратим до края на май бизнеса с горива“, е заявил Веселин Марешки. Според Марешки исканията към него били не само политически, но и икономически, и идвали от хора, които „мародерстват този бизнес, имат възможност да поставят такива условия“.Главният прокурор разпореди на Софийска градска прокуратура незабавно започване на проверка на изнесените данни.", "date": "2017.07.13", "title": " Цацаров разпореди проверка има ли натиск над Марешки да продаде бизнеса с горива"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b7%d0%b0%d1%87%d0%b5%d1%81%d1%82%d0%b8%d0%bb%d0%b8%d1%82%d0%b5/", "text": "ВАП се самосезира по повод медийни публикации във връзка със зачестили случаи на масова смъртност на китоподобни на територията на българското Черноморие.Касае се за множество открити мъртви тела на делфини от видовете „моткур“, „афала“ и „обикновен делфин“, които са защитени видове по смисъла на чл. 38 ал. 1 от Закона за биологичното разнообразие, съобщиха от държавното обвинение.В изпълнение на прерогатива на прокуратурата да реагира при наличие на данни за извършени закононарушения, беше сезирано Министерството на околната среда и водите с оглед статута му на оправомощен от закона орган да проверява и установява наличието на случаи на необичайна масова смъртност на китоподобни и да предприема действия по осъществяване на правомощията, визирани в Инструкция за взаимодействие при случаи на изхвърлени китоподбни по българското Черноморско крайбрежие.Целта на проверката е да бъдат установени всички случаи на масова смъртност на китоподобни на територията на българското Черноморие; причините, довели до това; установяване на нарушенията на законовите разпоредби, гарантиращи защита на делфините и другите китоподобни, предприети действия по санкциониране на нарушителите и по преустановяване на нарушенията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Прокуратурата разследва зачестилите случаи на смъртност при делфините"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d1%8f%d0%b2%d0%be%d1%80-%d0%b1%d0%be%d0%b6%d0%b0%d0%bd%d0%ba%d0%be%d0%b2-%d0%b2-%d0%b4%d0%be%d0%bb%d0%bd%d0%b0/", "text": "„Работниците да бъдат на първо място при удовлетворяване на вземанията. Това сме внесли като промяна в Граждански процесуалния кодекс, за да защитим хората, които добросъвестно работят“. Това каза в Долна Оряховица народният представител Явор Божанков.„Когато една фирма дължи на банки, на държава, на работници, последните са накрая. Искаме на работниците да се плати първо, а след това на останалите”, подчерта още депутатът от „БСП за България“. Божанков припомни, че БСП са внесли законопроект за работата на частните съдебни изпълнители.„Хората сами споделиха, че докато в държавата се говорят празни приказки, градовете и селата се обезлюдяват, младите отиват в чужбина и скоро тук няма да има кой да работи. Те знаят, че тогава и здравната, и осигурителната система ще се срутят, и ще останат без пенсии. Говорихме дълго с присъстващите за правосъдие и справделивост, защото те разбират, че без тях другото няма да се промени в нашето общество“, разказа след срещата Божанков.", "date": "2017.07.13", "title": " Депутатът от БСП Явор Божанков в Долна Оряховица:  Работниците да бъдат на първо място при удовлетворяване на вземанията"}
{"url": "https://trud.bg/%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d1%82-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%ba%d0%bc%d0%b5%d1%82%d0%b0-%d0%bd%d0%b0-%d1%81%d0%b5%d0%bc%d1%87%d0%b8%d0%bd/", "text": "Кметът на село Семчиново Пламен Темелков и още шестима негови съучастници  в Испания, където ще бъдат съдени по повдигнатите им обвинения – за трафик на хора с цел проституция, за разврат и склоняване на друго лице към проституция и за членуване в организирана престъпна група (ОПГ) или групировка в района на Пуетро Банус (Марбея).Максималните наказания, предвидени в испанското наказателно законодателство за тези престъпления, са съответно 8, 12 и 5 години затвор. Евентуалните си присъди Пламен Темелков и неговите съселяни от Семчиново Пламен Атанасов, Темелко Атанасов и Емил Колев, както и останалите четирима обвиняеми – Кирил Киримов от село Ковачево, Иван Димитров от Симеоновец и Васил Михайлов от Пловдив, ще изтърпяват в България, като гаранции за това са получени в Пазарджишкия окръжен съд от испанските власти и съда в курортния град Марбея.Още преди седмица и седмината обвиняеми декларираха желание да бъдат екстрадирани в Испания, където да се проведе необходимото разследване и съдебни процеси, в случай, че бъдат внесени обвинителни актове срещу тях. С този доброволен ход, подсказан им от техните адвокати, Темелков и сие блокираха възможността в Испания не могат да им бъдат предявявани допълнителни обвинения извън формулираните три, заради които се иска екстрадицията им.Решенията за екстрадация, взети от състав на Окръжен съд-Пазарджик с председател Ивета Парпулова ще бъдат изпратени по най-бързия начин във Върховна касационна прокуратура, която с помощта на Министерство на правосъдието ще изготви необходимите документи за транспортирането на Пламен Темелков и компания със самолет и българска охрана до най-близкото до Марбея летище, откъдето седмината, за които има ЕЗА (европейска заповед за арест) ще бъдат поети от местните власти в Испания. При евентуално осъждане в Испания всеки един от обвиняемите има право да избира къде да излежи присъдата си – на Иберийския полуостров или България. Седмината българи са част от международна ОПГ от 69 души, на които са повдигнати обвинения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Екстрадират в Испания кмета на Семчиново и шестима негови съучастници за трафик на проститутки и сексуална експлоатация"}
{"url": "https://trud.bg/%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%b2-%d0%b4%d0%b8%d0%bd%d0%b0%d0%bc%d0%be-%d0%b8%d0%b7%d0%bb%d1%8f%d0%b7%d0%bb%d0%b0-%d0%b8%d0%b7%d0%b2%d1%8a%d0%bd-%d0%ba%d0%be/", "text": "Мирко Баришич, президентът на „Динамо“ (Загреб), заяви, че ситуацията в клуба започнала да излиза извън контрол и заради това се стигнало до раздялата с Ивайло Петев. „Той е добър човек, но ние не искаме да бъдем екип – каза босът. – Разбира от работата си, но не направи това, което очаквахме. Имахме много търпение, но нещата излязоха извън контрол. Ситуацията ставаше невъзможна за поправяне.", "date": "2017.07.13", "title": " Ситуацията в „Динамо“ излязла извън контрол"}
{"url": "https://trud.bg/400-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d1%82%d0%b0%d0%ba%d1%81%d0%b8%d0%b4%d0%b6%d0%b8%d1%8f-%d1%85%d1%83%d0%bb%d0%b8%d0%b3%d0%b0%d0%bd-%d0%bd%d0%b0%d0%bb%d0%b5%d1%82%d1%8f/", "text": "Таксиджия, налетял на клиентка, бе наказан от Варненския районен съд с 400 лв. глоба за дребно хулиганство. В сряда на обяд 69-годишният водач качил две ученички и жена, за да ги закара до Златни пясъци уж на цената на автобусен билет.Номерът практикуват много жълти коли, а превозвачите периодично се жалват от нелоялната им конкуренция. В случая обаче таксиджията се оказал и хитрец. Той веднага разбрал, че двете момичета не са от Варна и вместо по 3 лв., колкото е билетчето до Златните, им взел по 5 лв. Третата пътничка в колата го приканила да върне ресто на момичетата.Вбесен, шофьорът започнал да я ругае. Жената го предупредила, че ще запише номера на таксито и ще подаде оплакване. Тогава той спрял, слязъл от колата и задърпал пътничката. Инцидентът бил засечен от полицейски патрул, който се намесил. Така таксиджията стигнал до съда, който му даде близка до максималната глоба за дребно хулиганство заради липсата на разкаяние за стореното.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " 400 лв. глоба за таксиджия хулиган, налетял на клиентка"}
{"url": "https://trud.bg/%d0%bc%d0%b0%d0%bb%d1%8a%d0%ba-%d0%b2%d1%83%d0%bb%d0%ba%d0%b0%d0%bd%d0%b8%d1%87%d0%b5%d0%bd-%d0%ba%d1%80%d0%b0%d1%82%d0%b5%d1%80-%d0%b7%d0%b5%d0%b9%d0%bd%d0%b0-%d0%bd%d0%b0-%d0%be%d0%ba%d0%be%d0%bb/", "text": "Огромна дупка с размерите на малък вулканичен кратер зейна по средата на платното на околовръстния път на Сопот броени дни, след като в града в полите на Стара планина бе чествана 167-годишнината от рождението на патриарха на българската литература Иван Вазов и на официално посещение бе вицепрезидентът Илияна Йотова.Сигналът за дупката убиец е бил подаден от шофьор на ТИР, който по чудо не хлътнал в нея, и не потрошил камиона. В края на месец май 2017 г. в огромна яма на пътя на изхода на Сопот с личния си автомобил пропадна местен жител, а според сегашното общинско ръководство причините за тези инциденти се дължат изцяло на калпавите и некачествени ремонти на пътната инфраструктура в града на Вазов , извършени по време на 12-годишното управление на предишния кмет Веселин Личев след реализирането на проекта „Реконструкция и модернизация на канализационна мрежа и подмяна на амортизираната водопроводна мрежа на Сопот”.За тях са пуснати куп сигнали до Районна прокуратура-Карлово, като някои от тях са, че се е асфалтирало при обилен дъжд. Заместник-кметът на Сопот Николай Новаков заедно с вещо лице са направили оглед на новата дупка на околовръстното шосе, а от градската управа са взели предпазни мерки някое МПС да не пропадне в нея. Според специалистите, за да се запълнят дупките, ямите и кратерите по улиците в Сопот и се положи нов асфалт, ще са нужни над 3 млн.лв., каквито пари в общинския бюджет няма.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Малък вулканичен кратер зейна на околовръстното шосе на Сопот"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d0%b8-%d0%b7%d0%b0/", "text": "Окръжната прокуратура във Велико Търново внесе в съда обвинителен акт срещу Илия и Станчо Станчеви от Павликени за грабеж. Двамата са близнаци и са известни с прозвището Червеите.Те ще отговарят за това, че на 18 януари миналата година около 23п часа в старата столица, в съучастие като извършители, като за Станчо деянието е при условията на опасен рецидив, отнели чужди движими вещи – сумата от 250 лева от Карамфил Бижев.Във въпросната вечер обаче Бижев и съдружникът му Айдън Юсеинов-Анди ненадейно се върнали в офиса и заварили близнаците да тършуват. Изненадани от появата на съдържателите на офиса, апашите размахали метална щанга и ударили с нея по главата Карамфил Бижев. След това измъкнали пистолет и захванали да стрелят срещу Карамфил Бижев, Айдън Юсеинов и Альоша Атев катосе опитали да ги убия.Илия Станчев е обвинен и за това, че на същата дата и място е държал огнестрелно оръжие – пистолет и пет броя боеприпаси – патрони кал. 9 по 18 мм, без да има за това надлежно разрешение .Илия и Станчо Станчеви са задържани с мярка за неотклонение „задържане под стража“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Дадоха на съд близнаци рецидивисти за грабеж"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%82%d1%80%d0%b0%d0%ba%d0%b8%d1%8f-%d0%b5-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%be%d1%82/", "text": "Временна организация на движението е въведена в района на 311-я километър на „Тракия“, съобщиха от пресцентъра на МВР. Причината е намалена видимост в двете посоки на магистралата заради горяща ниска растителност край пътя. Предприети са действия за погасяване на възникналия пожар в стърнището.Пътна полиция е въвела временно отклоняване на трафика, както следва:АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Движението по „Тракия“ е временно отклонено край Карнобат\t\t\t"}
{"url": "https://trud.bg/%d0%bb%d0%be%d0%ba%d0%be-%d0%bf%d0%b4-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d1%81-%d0%b8%d0%b2%d0%b0%d0%bd-%d0%b8/", "text": "Спортният директор на „Локомотив” (Пд) Чавдар Цветков ще стартира до края на седмицата преговори с бившия национал Иван Иванов-Русия за поредното завръщане на централния защитник в черно-белия тим от „Лаута”.„До 2-3 дни ще проведем разговори с Иван Иванов, за да разберем какви са неговите планове”, разкри Чавдар Цветков. За последно Русия игра у нас именно за пловдивското „Локо”, преди да премине в гръцкия гранд „Панатинайкос” (Атина), а оттам да се озове в руския „Арсенал” (Тула), където се оказа излишен. В момента Иван Иванов преговаря за разтрогване на договора си по взаимно съгласие, за да се сдобие със статут на свободен агент.Старши треньорът на „Локомотив” (Пд) Войн Войнов няма да може да използва 22-годишния десен бек от школата на френския „Сошо” Марк Готие Бедиме още за първия мач от новия сезон в Първа професионална лига срещу новака в елита „Етър” (Велико Търново) този петък от 18.45 часа на градския сезон в Ловеч.Бедиме не си е извадил нужното му разрешително за първи професионален договор и ще трябва да бие път до Франция, за да се сдобие на пожар липсващите му документи, ако иска да дебютира в българското първенство още във втория кръг срещу „Левски” (Сф). До последно под въпрос за двубоя от първия кръг са и 24-годишният френски вратар и шампион с „Пари Сен Жермен” Мори Диау, чиято жълта карта се чака да пристигне в БФС от Португалия, където се подвизаваше за последно.По тази причина с отбора за гостуването в Ловеч тръгна и 17-годишният вратар Стефан Дафовски, който ще бъде вписан в тимовия лист като резерва на Илко Пиргов, ако 24-годишният страж от школата на ПСЖ не бъде уреден със състезателни права за мача с „Етър”. За него от всички нови попълнения старши треньорът Войн Войнов със сигурност ще може да разчита единствено на централния защитник Пламен Николов, който дойде като свободен агент от „Черно море” (Вн).Гласеният за титулярен ляв бек Георги Пашов е помолил за кратка отсрочка в очакване на оферта от чужбина, преди да се обвърже с „черно-белите” от „Лаута”, с които двегодишен договор вече подписа дефанзивният халф Янко Ангелов. Извън групата на „Локо” (Пд) за сблъсъка с „виолетовите” от Велико Търново остана и Таджикистанският Меси Парвизджон Умарбаев, който има да изтърпява наказание от един мач от миналия сезон.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " „Локо” (Пд) стартира преговори с Иван Иванов-Русия"}
{"url": "https://trud.bg/%d0%bd%d0%b5%d0%b4%d0%be%d1%81%d1%82%d0%b8%d0%b3-%d0%bd%d0%b0-%d0%b5%d0%ba%d1%81%d0%ba%d1%83%d1%80%d0%b7%d0%be%d0%b2%d0%be%d0%b4%d0%b8-%d0%b2-%d1%81%d1%82%d0%b0%d1%80%d0%b8%d0%bd%d0%b5%d0%bd-%d0%bf/", "text": "Засиленият поток от чуждестранни туристи в града под тепетата през последните месеци доведе до недостиг на екскурзоводи и се наложи ръководството на Общински институт „Старинен Пловдив” да търси на пожар кандидати за вакантните длъжности.Изискванията към мераклиите са висше образование по специалностите от професионално направление „Туризъм” или хуманитарен профил с изкаран курс за професията екскурзовод, владеене на английски и втори чужд език, като немският и евентуален трети чужд език носи допълнително предимство, компютърна грамотност и умения за работа с MS Office пакет и интернет приложения.Документите се приемат до 5 август в ОИ „Старинен Пловдив”, като на интервю ще бъдат поканени само одобрените по документи кандидати. Освен езикови умения мераклиите за екскурзоводи трябва да познават добре Закона за туризма и Закона за културното наследство със съответните подзаконови нормативни актове.Освен да осъществява екскурзоводско обслужване на индивидуални и организирани групи посетители в обектите на ОИ”Старинен Пловдив“ и им изнася информационни беседи за включените в маршрута забележителности, новоназначените са задължени да участват в организацията на събития с културен характер и да оформят разплащателни документи, свързани с посещенията на туристите в обектите за посещение като отчитане на приходи от входни такси, продажба на сувенири и екскурзоводски беседи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Недостиг на екскурзоводи в Старинен Пловдив, търсят нови кандидати"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d1%81%d0%be%d0%bb%d1%83%d0%bd-%d0%b7%d0%b0%d1%80%d0%b0%d0%b4%d0%b8-%d1%81%d1%80%d0%b5%d1%89%d0%b0/", "text": "СОЛУН. От специалния пратеник на „Труд“Полиция блокира Солун заради срещата на премиерите на България, Гърция и Сърбия. Около сградата на Концертната зала, в чийто конгресен център в 10 часа започна Гръцко-сръбския Съвет за сътрудничество е забранено паркирането.В 16.30 часа в конгресния център пристигна и премиерът Бойко Борисов. Посрещна го гръцкия му колега Алексис Ципрас. За разговор между двамата бе избрана зала с изглед към морето.„И ние си имаме море и много туристи. Благодаря, че ме посрещате в зала с изглед към морето, защото от много работа нямам време да го видя”, обърна се към Ципрас премиерът ни.„По време на разговорите ще бъдат обсъждани теми, свързани с регионалната сигурност и сътрудничество, добросъседството и европейски въпроси”, съобщиха по-рано от пресслужбата на Министерски съвет.Междувременно стана ясно, че от Украйна в Солун е пристигнал и председателят на Европейската комисия Жан-Клод Юнкер. На специална церемония той ще стане почетен доктор на Солунския университет „Аристотел”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Полицаи блокираха Солун заради срещата Борисов-Ципрас-Вучич"}
{"url": "https://trud.bg/%d0%bb%d1%8e%d0%b1%d0%be%d0%b2%d1%82%d0%b0-%d0%bd%d0%b0-%d0%be%d1%80%d1%84%d0%b5%d0%b9-%d0%ba%d1%8a%d0%bc-%d0%b5%d0%b2%d1%80%d0%b8%d0%b4%d0%b8%d0%ba%d0%b0-%d0%b2%d0%b4%d1%8a%d1%85%d0%bd%d0%be%d0%b2/", "text": "Любовта на Орфей към Евридика вдъхновява художничката от Германия Кристине Рийк-Зонтаг, която на 18 юли (вторник) от 18 часа ще открие изложба в Градската художествена галерия на Главната улица „Княз Александър Първи” в Пловдив.Авторката е нарекла изложбата си „Къде е госпожа Орфей”, подтикната от откритията на българските археолози през последните години, които задълбочават нейния дълготраен интерес към историческите корени на Европа и провокират въображението й за творческа интерпретация на древния мит за Орфей и Евридика и безсмъртната им любов.Изявеният творец и преподавател Кристине Рийк-Зонтаг участва в множество симпозиуми, пленери и културни събития в България през последните 20 години. Авторката често се връща в страната ни, тъй като намира вдъхновение в древната история на нашите земи. С помощта на изразните средства на рисунката и живописта немската художничка изследва теми от мистичното минало на страната ни, като остава любопитна и за съвременната социална реалност у нас. Кристине Рийк-Зонтаг открива мотивация за своето творчество както в регионалните музеи и археологически обекти, така и в очите на съвременните хора, с които се среща в градовете на България.В новата си изложба тя показва серия рисунки, посветени на Орфей и неговата мистична любима Евридика, врязани в специфичен материал – шперплат от щайги, което прави интерпретацията й още по-самобитна и запомняща се. Творбите на Кристине Рийк-Зонтаг могат да се видят в залите за временни изложби на ГХГ-Пловдив до 31 юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Любовта на Орфей към Евридика вдъхновява художничка от Германия за рисунки, врязани в шперплат от щайги"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%89%d0%b5-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0%d1%82-%d0%b7%d0%b0%d0%b5/", "text": "Франция и Германия се съгласиха да разработят ново поколение европейски изтребител, който да смени настоящите им въздушни флотилии. Това е част от мерките за задълбочаване на сътрудничеството в сферите на отбраната и сигурността, за които се разбраха двете страни след среща на германското и френското правителства в Париж.Правителствата на Германия и Франция се съгласиха да изработят рамка за сътрудничество за следващия модел нападателни хеликоптери „Тигър“, както и за ракети „въздух-земя“.Берлин и Париж ще работят и за създаването на съвместни наземни системи, включително тежки танкове и артилерия. Преди 2019 г. ще бъде подписан договор за проекта, чиято цел е създаването на европейски дронове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Франция и Германия ще разработват заедно ново поколение евроизтребител"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d0%be-%d0%b4%d0%be%d0%b1%d1%80%d0%b0-%d0%b7%d0%b0-%d0%b1%d0%b8%d0%b7%d0%bd%d0%b5%d1%81-%d0%be%d1%82-%d1%81%d0%be%d1%84%d0%b8%d1%8f-%d0%b8-%d0%b1%d1%83%d0%b4%d0%b0/", "text": "В унгарската столица регистрираш фирма за 7 дни, а в нашата – за 23 дниВарна е по-добра за бизнес от София, Будапеща и Букурещ. Това показва докладът на Световната банка “Правене на бизнес в Европейския съюз, 2017 г: България, Унгария и Румъния“. Той оценява регулаторната среда за бизнеса в шест града: Бургас, Плевен, Пловдив, Русе, София и Варна.Показателите, по които градовете са класирани в доклада, са стартиране на бизнес, получаване на разрешително за строеж, присъединяване към електроразпределителната мрежа, регистриране на собственост и изпълнение на договори.Морската столица има по-високи показатели от 21 града в България, Румъния и Унгария. Един от тях е, че във Варна регистрираш фирма за 14 дни, а в София чакаш с една седмица повече, заради периодът, необходим за регистрация на ДДС и разликите в изискванията на общините. Процедурата по вписване е с 1 по-малко за разлика от Русе и София, където са общо 6.„Ако страната беше представена от Варна, а не от София в световната класация „Правене на бизнес“, България щеше да се придвижи 25 позиции по-нагоре, от 82-ра на 57-ма“, заяви Рита Рамальо, мениджър „Глобални индикатори“ в Световната банка.Изпълнението на договорите в морската столица поставят града на 9-то място в класацията, като периодът е близо 13 месеца. Докато в Русе процесът отнема по-малко от 11 месеца, а в София цели 19 месеца, поради по-голямата натовареност и закъснения, свързани с вътрешната организация на работата на съда.Плевен е вторият по ефективност град за стартиране на бизнес в страната след Варна, след него се нареждат Бургас и Пловдив.При процедурата за получаване на разрешително за строеж в морската столица се чака повече от месец спрямо София, която е единственият град в страната с бързи услуги за получаването на разрешително за строеж. Най-лош резултат има Русе, където за документа се чака 165 дни. Разходите за процедурата в града са най-ниски в България и са под средните за ЕС – 1,9% от стойността на имота. В доклада отбелязват, че получаването на разрешително за строеж в българските градове е относително по-затруднено и свързано с повече разходи спрямо средните показатели за ЕС.София изостава спрямо повечето по-малки градове в страната във всички теми с изключение на получаването на разрешително за строеж, заради по-голямото търсене на бизнес услуги в града. Сходна тенденция се наблюдава в Будапеща, Унгария. Букурещ обаче се представя относително добре в сравнение с по-малките градове в Румъния.", "date": "2017.07.13", "title": " Варна по-добра за бизнес от София и Будапеща\t\t\t"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b8%d1%82%d0%b5-%d0%b2%d0%b8%d0%b4%d0%b5%d0%be-%d0%b8%d0%b3%d1%80%d0%b8-%d1%81%d1%8a%d0%b1%d0%b8%d1%80%d0%b0%d1%82-%d0%b3%d0%b5%d0%b9%d0%bc%d1%8a%d1%80%d1%81/", "text": "Най-новите видео игри събират геймърския елит на Балканите в Пловдив от 25 до 30 септември, когато на територията на Международния панаир ще се проведе фестивалът „Let’s Play”. Най-престижното гейминг събитие у нас ще представи новости от света на видео игрите и модерните технологии, а най-добрите състезатели от България и страните от Балканския полуостров ще участват в мегатурнира по електронни спортове, организиран от GplayTV.Шестдневната надпревара ще се излъчва на живо от модерно телевизионно студио, за да могат любителите да видят всички схватки. Посетителите в панаира пък ще имат още по-екстремни преживявания, тъй като ще пробват богат асортимент от видео игри, ще се състезават за награди помежду си или срещу свои любимци професионалисти.Феновете на най-известните български личности от интернет пространството ще имат възможност да се срещнат с тях „тет а тет”. Демонстрации с очила, пренасящи във виртуалния свят, шофьорски симулатори и още много други атракции предлага програмата на фестивала, заявиха организаторите.Международно гейминг състезание се прави за първи път в рамките на Есенния технически панаир в Пловдив. То ще демонстрира потенциала на виртуалната реалност за бизнес, забавления и обучение, като по този начин ще представи един модерен сектор от икономиката с бързи темпове на развитие. Според експерти гейминг индустрията вече формира пазар с обем над 90 милиарда долара в световен мащаб и още 252 милиона долара в бизнеса с електронни спортове, чиято аудитория надхвърли 225 милиона души. Състезанията съперничат на най-големите музикални и спортни прояви, а в YouTube геймингът събира повече гледания от новините, филмите и образователните материали, взети заедно, сочи статистиката.Виртуалната реалност и 3D технологиите в игрите имат водеща роля в цифровизацията на икономиката и на обществото, твърдят експерти. Именно това и е причината те да намерят място и в Международния технически панаир, който е най-престижната технологична среща на Балканите. В предстоящото 73-о издание на Есенния технически панаир в Пловдив ще бъдат демонстрирани върхови иновации в електрониката и електротехниката, енергетиката и екологията, информационните технологии, роботиката и автоматизацията, машиностроенето, строителството, химическата и минната промишленост, транспорта, автосервизното оборудване и автомобилостроенето. Освен международното гейминг състезание, изцяло нови инициативи тази есен ще са секцията „Галерия Имоти“ и експозицията на тежка строителна механизация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Най-новите видео игри събират геймърския елит на Балканите в Пловдив"}
{"url": "https://trud.bg/%d0%bc%d0%b0%d0%b3%d0%b8-%d0%bc%d0%b0%d0%bb%d0%b5%d0%b5%d0%b2%d0%b0-%d1%81-%d0%b4%d0%b2%d0%b5-%d0%b7%d0%b0%d0%b3%d1%83%d0%b1%d0%b8-%d0%bd%d0%b0-%d1%83%d0%b8%d0%bc%d0%b1%d1%8a%d0%bb%d0%b4/", "text": "Магдалена Малеева претърпя две загуби в надпреварата при легендите на „Уимбълдън“. Българката и водещата на „Евроспорт“ Барбара Шет паднаха с 4:6, 1:6 от американките Линдзи Девънпорт и Мери Джо Фернандес. В първата си среща българо-австрийския дует пък отстъпи с 2:6, 6:1, 8:10 на Аранча Санчес-Викарио (Испания) и Селима Сфар (Тунис). Винъс Уилямс (САЩ) и Габрине Мугуруса (Испания) пък ще си оспорват титлата при жените. Американката попари надеждата на домакините Джоана Конта – 6:4, 6:2, а испанката отнесе с 6:1, 6:1 Магдалена Рибарикова (Словакия). Уилямс ще търси шеста титла на „свещената трева“ (първа след 2008 г.), а Мугуруса е за втори път на финал след 2015-а, когато загуби от сестрата на Винъс – Серина.", "date": "2017.07.13", "title": " Маги Малеева с две загуби на „Уимбълдън“"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0-%d0%b2-%d0%b4%d0%b8%d0%bd%d0%b0%d0%bc%d0%b8%d1%87%d0%bd%d0%b0%d1%82%d0%b0-%d1%81%d1%82%d1%80%d0%b5%d0%bb%d0%b1%d0%b0-%d0%bf%d1%80%d0%b8%d1%81%d1%82%d0%b8/", "text": "Легендата на динамичната стрелба Рон Айвъри пристига за първи път в България този петък, а с него от Щатите идват неговите събратя по оръжие и топ стрелци на „Дивия Запад” Кен Нелсън и Брайън Нелсън заедно с републиканския ни шампион Росен Христов. Четиримата са поканени да гостуват в страната ни от координатора в Българската федерация по динамична стрелба Стефан Цанков, които си е поставил за цел да развие динамичната стрелба като спорт у нас.Четиримата стрелци ще вземат участие тази неделя в шампионата на България (Bulgarian IPSC Handgun Nationals), който ще се проведе на стрелбището в старозагорското село Шаново, а успоредно с това ще представят науката и практиката в своя спорт и ще проведат два обучителни модула за стрелби с базов състезателен опит на тренировъчен комплекс „360о” в пловдивското село Войводиново – на 17 и 18 юли и от 20 до 22 юли.Целта е да се даде тласък на динамичната стрелба, която у нас е сравнително непопулярен спорт, но става все по-имиджов в световен план в контекста на борбата с тероризма. Обучили множество антитерористични отряди и сили за сигурност по целия свят, спечелили най-престижните награди в спорта динамична стрелба, създали легенда и школа, четиримата стрелци са готови да споделят своя опит със състезателите в България, както и с всеки, който иска да бъде подготвен за случай на терористична атака. Всички преминали успешно обучението, ще получат сертификат от TPC (Tactical Performance Center), чиито основатели са Рой Айвъри и Кен Нелсън. ТРС е сред най-добрите тренировъчни центрове на планетата и от него са тръгнали почти всички шампиони в динамичната стрелба.Рон Айвъри е шампион на САЩ по динамична стрелба, член на отбора на Щатите на всички световни първенства от 2002 до 2014 г., като спечелва титли и куп медали. Освен това е световно признат треньор, чиято научна стрелкова система се ползва от топ състезатели и елитни тактически стрелци. Рон Айвъри е професионален стрелец и треньор с над 37-годишен опит в областта на огнестрелното оръжие, тренировките, стрелбата на открито и различните стрелкови състезателни дисциплини. Като професионален треньор и специалист по бойни изкуства съчетава изучаването на науката за стрелбата и самото представяне с други бойни, тактически и състезателни дисциплини.Има разработени обучителна доктрина и достъпни програми. Неговите умения и опит, съчетани с използваната методология и способността му да провежда обучения на най-високо ниво, го превърнаха в световно признат треньор. Рон Айвърио осигурява стрелково обучение във всички военни сектори, елитни правителствени служби, федерални, държавни и общински правоохранителни агенции, както и на множество представители на частния сектор. Отличник е на две полицейски академии и в продължение на 13 години работи като полицай и заместник-шериф. Бил е водещ инструктор за използването на огнестрелни оръжия, контактен бой и контрол над задържаните по време на арест, както и при тактики за оцеляване. Инструктор е на спецчастите (SWAT), където е служил и като полеви офицер и снайперист.Росен Христов е водещ инструктор в Центъра за тактически постижения, професионален стрелец и висококвалифициран треньор с опит в обучението на силите за сигурност и контратерористичните отряди. Той е първият българин с титлата Грандмастер на континента. Росен отбива военната си служба у нас, а след това 7 години служи в Американската служба за дипломатическа сигурност. Неговата роля в тази служба води до участието му в редица проекти в Близкия Изток – като тактически и боен инструктор. Бил е водещ боен инструктор за израелски частен изпълнител, както и водещ инструктор, и създател на тренировъчни програми с огнестрелно оръжие за компания, ръководена от експерти от Холандския кралски флот.Заради отдадеността си към тренировките с огнестрелни оръжия и бойните си умения, Росен Христов притежава редица сертификати: Sig Sauer Academy Master Firearms Instructor (пистолет, пушка), NRA Instructor and Chief Range Officer, PSD (враждебна среда) Specialist, Combat Instructor (от AS Combat Training Team Israel и Tactical Training Solutions Middle East), Combat Lifesaver (U.S. Army Task Force Med Falcon). Освен боен ветеран и квалифициран инструктор, Росен Христов е и национален шампион на България по динамична стрелба. В момента се състезава за CZ-USA и е USPSA Grand Master.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Легенда в динамичната стрелба пристига за първи път у нас"}
{"url": "https://trud.bg/%d0%b2%d0%b5%d0%bb%d0%b8%d0%bd%d0%b3%d1%80%d0%b0%d0%b4-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84%d0%b5/", "text": "Велинград е домакин през тази седмица на осмия международен фестивал за млади изпълнители „Дъга над Клептуза”, който бе открит в четвъртък вечер и ще продължи до неделя. В музикалния празник участие вземат индивидуални изпълнители, дуети и вокални групи от различни възрастови групи, които ще представят своя талант, култура и традиции.Целта на фестивала е да се предостави сцена на млади таланти от цял свят, които представят своята музикална култура, изкуство и традиции, да спомогне за създаване на приятелски отношения между децата и да стимулира изявите им, както и да допринесе за утвърждаването на Велинград като място за подходящи прояви на младите таланти. Организаторите от Община Велинград заедно със спонсорите на фестивала са осигурили награден фонд за участниците и стимулират изявите на деца със специални потребности.Конкурсната програма за вокални изпълнители е в петък от 12 до 18.30 часа и в събота от 10.30 до 19.30 часа в Народно читалище „Отец Паисий – 1893” във Велинград. Конкурсът за най-добри танцови изпълнители и формации е в петък от 18 до 21 часа на площад „Николай Гяуров” в СПА столицата на Балканите, а надпреварата за дуети и вокални изпълнители е в неделя от 11 до 16.30 часа в Народно читалище „Отец Паисий -1893” . Гала концертът на лауреатите от всички конкурси от фестивала „Дъга над Клептуза” е в неделя от 20 часа на площад „Николай Гяуров”, съобщиха организаторите.При лошо време или проливен дъжд събитията, планирани за площада, ще бъдат преместени в залата на Народно читалище „Отец Паисий – 1893”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Велинград домакин на международен фестивал за млади изпълнители „Дъга над Клептуза”"}
{"url": "https://trud.bg/%d0%b4%d0%b8%d0%bd%d0%ba%d0%be-%d0%b2%d1%8a%d0%bb%d0%b5%d0%b2-%d0%b7%d0%b0-%d0%b1%d0%b8%d1%82%d0%b8%d1%8f-%d1%81%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%ba%d0%be%d0%b9%d1%82%d0%be/", "text": "Динко Вълев не изрази съжаление, че се е саморазправил със свой работник и дори се закани, че такава ще бъде съдбата на всеки, който краде.Станалият известен като „ловеца на бежанци” Вълев  след побой над негов шофьор, който по думите му крадял нафта.В спешното отделение мъжът обаче разказал, че не е крал гориво, а го прехвърлял от камион към фадрома.„Който краде, ще яде бой. Бил съм го отвлякъл, бил съм го таковал… Малко съм го бил за това. И тебе да те хвана да крадеш, и на теб ще ти прехвърля керемидите”, коментира Вълев пред .Малко след като беше пуснат от ареста, Вълев се похвали на профила си във фейсбук:Колегите на бития отказаха да говорят, а ден след инцидента от пострадалия шофьор няма следа.Майка му твърди,че вчера излязъл за работа и не се е връщал, а телефонът му е изключен.„Нищо не знаем. Динко от сутринта се обажда два пъти, после от полицията дойдоха две момчета”, казва тя.Синът ѝ, Красимир, работел при Вълев от пет години срещу надница от 20 лв. на ден.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Динко Вълев за бития си служител: Който краде, ще яде бой"}
{"url": "https://trud.bg/%d0%bd%d0%b0%d0%b9-%d0%bc%d0%bb%d0%b0%d0%b4%d0%b0%d1%82%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%ba%d0%b0-%d0%b2-44-%d0%be%d1%82%d0%be-%d0%bd%d0%b0%d1%80%d0%be%d0%b4%d0%bd%d0%be-%d1%81-2/", "text": "Най-младата депутатка в 44-ото Народно събрание – 25-годишната Теодора Халачева от коалиция „БСП за България”, плати семестриалната такса на 19-годишната първокурсничка от специалността „Графичен дизайн и реклама” в Пловдивския университет „Паисий Хилендарски” Недка Запрянова.„Обещано и изпълнено! „Щастлива съм да участвам в реализирането на една мечта – мечтата на Недка да се занимава с графичен дизайн и реклама”, написа в профила си във Фейсбук народната представителка от Пловдив.Още с влизането си в парламента бившата манекенка пое ангажимент да плати семестриалната такса на участника в проекта „Образована младеж” с най-високи резултати на кандидатстудентските изпити.„Образована младеж” е проект, който младите социалисти в града под тепетата осъшествяват вече няколко години поред. Недка Запрянова е сред 80-те зрелостници, посещавали безплатните шестмесечни курсове, водени от филолога и общински съветник от БСП Димитрина Вакрилова, по този образователен проект.Теодора Халачева пожелава успех както на Неди, така и на всички, участвали в проекта „Образована младеж”. Най-младата депутатка изказва и лична благодарност на Димитринка Вакрилова за нейната безвъзмездна и всеотдайна работа, довела до успешните резултати на зрелостниците на кандидатстудентските изпити.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Най-младата депутатка в 44-ото Народно събрание плаща семестриалната такса на първокурсничка от Пловдивския университет"}
{"url": "https://trud.bg/%d1%87%d0%b0%d0%ba%d0%b0%d0%bc%d0%b5-%d0%b3%d1%8a%d1%80%d1%86%d0%b8%d1%8f-%d0%b4%d0%b0-%d0%bf%d0%be%d0%b4%d0%bf%d0%b8%d1%88%d0%b5-%d0%b7%d0%b0-%d0%b6%d0%bf-%d0%b2%d1%80%d1%8a%d0%b7%d0%ba%d0%b0%d1%82/", "text": "СОЛУН. От специалния пратеник на „Труд“До две седмици се очаква подписването на меморандум за развитието на мултимодален коридор Солун-Кавала-Александруполис-Бургас-Варна-Русе, съобщи в Солун транспортният министър Ивайло Московски. Документът регламентира подготвителните работи и съвместното управление от България и Гърция на коридора.Проектът предвижда свързването на река Дунав, Черно и Егейско море със скоростен железопътен коридор, както и развитие на пристанищата, които са част от основната ТЕН-Т мрежа. Включено е изграждането на двойна електрифицирана жп линия с внедрена ERTMS система за управление на железопътния трафик.Московски припомни, че миналата седмица се е договорил за подписването на меморандума с гръцкия си колега Христос Спирдзис. Каза още, че меморандумът има зелена светлина от ЕК. Става въпрос за железопътна и пристанищна свързаност на гръцките пристанища Солун, Кавала и Александропулис през Свиленград с Бургас, Варна и Русе, обясни транспортният ни министър. Той подчерта, че проектът е изключително мащабен и изрази надежда към него да прояви интерес и Европейска инвестиционна банка.„Част от него вероятно ще може да се финансира по кохезионни фондове и грантови схеми. Част от него се очаква да получи гаранции по плана Юнкер и външни инвеститори”, подчерта Московски. Той обясни, че ще се създаде проектна компания на пропорционален принцип. Каза и че ще сбъднем една отдавнашна идея – да оперираме на Бяло море.Московски не успя да каже колко ще струва проектът, но увери, че срокът за изпълнение е между 5 и 7 години. Транспортният министър припомни, че проектът Русе-Варна без пристанищните терминали е на стойност 350 млн. евро, Синдел-Карнобат е 250 млн. евро, а нашият участък от Свиленград през Симеоновград до Карнобат е вече изграден.", "date": "2017.07.13", "title": " Чакаме Гърция да подпише за жп връзката Бургас – Александропулис"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d1%81%d0%b8-%d0%b2%d0%b7%d0%b8%d0%bc%d0%b0-%d0%bf%d0%be%d1%87%d0%b8%d0%b2%d0%ba%d0%b0-%d0%be%d1%82-%d1%82%d0%b5%d0%bd%d0%b8%d1%81%d0%b0/", "text": "Новак Джокович ще си вземе почивка от тениса, за да се възстанови от травмите. Сърбинът се отказа по време на четвъртфинала от „Уимбълдън“ срещу Томаш Бердих (Чехия) при резултат 6:7, 0:2 и така се лиши от възможността да измести Анди Мъри от първото място в ранглистата. Малко по-рано британецът падна с 6:3, 4:6, 7:6, 1:6, 1:6 от Сам Куери (САЩ). Мъри призна, че ще има нужда от дълга почивка, за да се възстанови за „Ю Ес Оупън“ от травмата в бедрото. Проблемът на Джокович пък е в лакътя и е възможно да се наложи операция. „От година и половина болката се увеличава и ще трябва да търся дългосрочно решение“, призна Джокера.", "date": "2017.07.13", "title": " Джокович си взима почивка от тениса"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%be%d0%bf%d0%b0%d1%81%d0%b5%d0%bd-%d0%bf%d1%80%d0%b5%d0%bb%d0%b5%d0%b7-%d0%ba%d1%80%d0%b0%d0%b9-%d1%81%d0%b8%d0%bc%d0%b8%d1%82%d0%bb%d0%b8/", "text": "Община Симитли започна премахването на опасен железопътен прелез. Близо година местната власт чака да стане ясно кой е собственикът на съоръжението. Това обаче така и не бе изяснено.От Национална компания „Железопътна инфраструктура” бяха категорични, че прелезът не е тяхна собственост. По-вероятно е съоръжението да е собственост на мина „Ораново”, но от рудника също отрекоха.Именно затова ръководството на община Симитли предприе действия по обезопасяване на пътното съоръжение. Мотивът на кмета Апостол Апостолов е, че прелезът е опасен за шофьорите. Мястото е компрометирано и всяка преминаваща кола може да заседне там и да бъде премазана от влака.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Премахват опасен прелез край Симитли"}
{"url": "https://trud.bg/%d1%80%d0%b8%d0%be%d1%81%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d1%81%d0%b0%d0%bc%d0%be%d1%81%d0%b5%d0%b7%d0%b8%d1%80%d0%b0-%d0%b7%d0%b0-%d1%80%d0%b0%d0%b7%d0%bf/", "text": "РИОСВ – Пловдив се самосезира по сигнал на медии за пърформанс, който представлява разпръскване на 1 тон варовик на прах със самолет в околностите на Пловдив. На „зеления телефон” на екоинспекцията в града под тепетата са получени куп позвънявания от разтревожени пловдивчани и жители на околните села относно проекта за нетрадиционна „арт инсталация” и артистична намеса „Отместване на границите” на австрийския куратор Валтер Зайдъл и „артистите” Никол Сикс и Паул Петрич.Инициативата е част от проект, осъществяват по програмата австрийския културен павилион FLUCA на улица „Отец Паисий” в Пловдив съвместно с посолството на Австрия у нас и фондация „Отворени изкуства” на галерия „Сариев” и Веселина Сариева.От РИОСВ-Пловдив са изпратили писмо до Община Родопи да изпълнят задълженията си по Закона за чистотата на на атмосферния въздух, за което отговаря лично кметът Пламен Спасов, както и да се предприемат „спешни действия за предотвратяване замърсяването на атмосферния въздух при реализацията на пърформанса“. Мярката е базирана на чл. 19, ал. 2 от Закона за чистотата на атмосферния въздух, декларира директорът на РИОСВ-Пловдив доц. Стефан Шилев, който допълва, че в екоинспекцията не е получавана никаква официална информация за реализацията на подобен „арт проект”.Подобна акция и артистична намеса „Отместване на границите” досега не е реализирана в България нито като мащаб, нито като концепция. Идеята на австрийския куратор Валтер Зайдъл с разхвърлянето на един тон варовик на прах е свързано с космическия и слънчевия прах, който всяка година попада на Земята и се смесва с натрупана по сградите и улиците мръсотия.Всяка година изхвърляме тонове космически прах – явление, се изучава все повече от учените. Отправна точка за този проект на артистите Никол Сикс и Паул Петрич са 60-те години на 20-ия век и научно-фантастичните филми от онова време, в които кацането на Луната и човешкото присъствие в Космоса са много често срещани теми. Те пресъздават размерите на Земята, Луната и Слънцето в необичайно съзвездие.Спазвайки мащаба от 1:16 500 000, Земята и Луната са превърнати в бетонни топки с диаметър 77 и 21 см и поставени пред контейнера (Земята) и в тревното пространство до него (Луната, на разстояние от 24 м., отговарящо в съответния мащаб на това в действителност).И докато Луната е много малка и почти невидима в тревата, разстоянието до Слънцето трябва да е на около 9 км от Земята, а самото то с диаметър 84 м. Заради невъзможността да се направи подобна визуализация от бетон, артистите избират да разпръснат със самолет каменен прах, който да илюстрира огромната разлика в размера на планетите и звездите, отново на подобно разстояние. Идеята на авторите и куратора бе пърформънсът да бъде заснет и следата му ще бъде запазена във видео материал, докато каменният прах постепенно се разгражда и изчезва.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " РИОСВ – Пловдив се самосезира за разпръскването на 1 тон варовиков прах край Пловдив\t\t\t"}
{"url": "https://trud.bg/%d0%bf%d0%b0%d0%bf%d0%b0%d0%b7%d0%be%d0%b2-%d1%81%d0%b5-%d0%b2%d1%80%d1%8a%d1%89%d0%b0-%d0%ba%d0%b0%d1%82%d0%be-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%bb%d0%b5%d0%b2/", "text": "Константин Папазов се завръща като треньор на баскетболния „Левски 2014“ две годиниq след като се отказа от професията. След 2015-а той запази за себе си единствено функцията на президент на клуба, но през следващия сезон отново ще е и старши треньор. Негови помощници ще са Мануел Марков и Димитър Ангелов. „Единствената и най-важна причина е, че това иска сърцето ми – заяви Папазов. – В моя живот всички решения са взимани спонтанно, като обикновено първото е било и крайно. Аз съм човек, който абсолютно следва волята на съдбата и на Господ. Сега решението е егоистично, но така съм го почувствал, така съм го поискал.“ Папазов уточни, че завръщането му не е свързано с промяна във финансовото състояние на клуба. „Ние сме с четири пъти и половина по-малък бюджет от женския отбор на „Берое“ – разкри Тити. – Сега ще бъде малко по-висок, но сигурно пак ще е най-нисък от отборите в лигата.“ Папазов обяви и първото ново попълнение на „сините“ за новия сезон – гарда Деян Карамфилов, който се завръща след престой в „Черно море Тича“. Водят се преговори с Крис Минков, а сред целите на селекцията е и нов център.", "date": "2017.07.13", "title": " Папазов се връща като треньор на „Левски“"}
{"url": "https://trud.bg/%d0%bc%d0%b5%d0%b1%d0%b5%d0%bb%d0%bd%d0%b0-%d1%84%d0%b0%d0%b1%d1%80%d0%b8%d0%ba%d0%b0-%d0%be%d1%82-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d1%82%d1%8a%d1%80%d1%81%d0%b8-50-%d1%80%d0%b0/", "text": "Собственикът на пазарджишката фабрика „Колорадо” Благой Ангелов търси да назначи на щат 50 млади и амбициозни младежи, на които предлага работа в производството на висок клас мебели при основно брутно месечно възнаграждение от 770 до 900 лв. в зависимост от позицията.Най-ниско заплащане е заплащането за позициите на пакетажник на мебели и шлайфист-полировач – по 770 лв., с 60 лв. повече от тях вземат боаджиите на мебели и операторите на машини със CNC управление, а най-високо платени с по 900 лв. са монтажниците и тапицерите на мека мебел, но за всички позиции се предвижва и допълнително месечно възнаграждение, уточняват от една от най-проспериращите през последните години местни фирми в Пазарджик.На новоприетите работници в мебелната фабрика „Колорадо” се предлагат и куп социални придобивки като 20-дневен платен годишен отпуск, безплатен служебен транспорт до Пазарджик, безплатно фирмено обучение, безплатно ползване на почивна база, ваучери за храна и хранене във фирмената столова на преференциални цени. От построената на мястото на бившата мебелна фабрика „Свобода” пазарджишка фирма пък изкушават своите клиенти с безплатна екскурзия до Виена за двама.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Мебелна фабрика от Пазарджик търси 50 работници срещу заплата 900 лв. заплата плюс бонуси"}
{"url": "https://trud.bg/%d1%83%d1%87%d0%b0%d1%81%d1%82%d0%bd%d0%b8%d1%86%d0%b8-%d0%bd%d0%b0-%d0%b4%d0%b5%d1%84%d0%bb%d0%b8%d0%bc%d0%bf%d0%b8%d0%ba%d1%81-%d0%b1%d0%bb%d0%b0%d0%b3%d0%be%d0%b4%d0%b0%d1%80/", "text": "Състезатели от българския отбор, който ще участва на игрите за глухи „Дефлимпикс“ се срещнаха с министъра на младежта и спорта Красен Кралев. Те изказаха благодарност за отличните условия, при които водят подготовка и изразиха надежда, че ще представят добре България на игрите в Самсун (Турция) от 18 до 30 юли. „Няма конфликт между федерацията и министерството“, заяви Кралев. Преди няколко дни той отхвърли претенциите на Спортната федерация на глухите призьорите от световни първенства за глухи отпреди 2001-а да получават пенсии като олимпийски медалисти.", "date": "2017.07.13", "title": " Участници на „Дефлимпикс“ благодарят на Кралев"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b2-%d0%b7%d0%b5%d0%bc%d0%bb%d0%b8%d1%89%d0%b5%d1%82%d0%be-%d0%bd%d0%b0-%d1%81%d0%b5%d0%bb%d0%be-%d1%81%d1%82%d0%b0%d1%80%d0%b0-%d0%ba%d1%80/", "text": "Сериозен горски пожар гори в землището на село Стара Кресна, огънят е обхванал няколкостотин декара борова гора и сухи треви. Това съобщиха от пресцентъра на МВР.Към момента огнената стихия е обхванала няколкостотин декара борова гора и сухи треви.Пожарът се разпространява върхово и се развива в труднодостъпна местност. Действията на гасящите групи са затруднени от планинския терен и метеорологичните условия.На място има пожарни екипи и 30 човека от местното горско стопанство. В гасенето ще се включи и летателна техника от ВВС. Към момента няма пряка опасност за хората в района.Пожарогасителните действия се ръководят от директора на РДПБЗН-Благоевград инж. Георги Пармаков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Пожар гори в землището на село Стара Кресна"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%80%d0%b5%d0%bc%d0%be%d0%bd%d1%82%d0%b8-%d0%bd%d0%b0-%d1%83%d0%bb%d0%b8%d1%86%d0%b8%d1%82%d0%b5-%d0%b2-%d0%bc%d0%b0%d0%bb%d0%ba%d0%b8%d1%82%d0%b5/", "text": "Започват ремонтните дейности по улиците в малките населени места в община Благоевград. Кметът д-р Атанас Камбитов назначи Комисия, която ще обхожда малките населени места, за да изготви списък с належащите за ремонт улици. Комисията включва и кметовете и кметски наместници по съответните места. Ремонтните дейности ще започнат с улиците, които се нуждаят най- спешно от възстановяване.Жителите в малките населени места могат да подават сигнали и на „Горещия телефон“ на Община Благоевград – 073/88 44 34, всеки ден от понеделник до петък, от 8.30 до 17.30 часа. Комисията ще разглежда постъпилите запитвания и след проверка, ще бъдат предприети действия.В момента се извършва и трасиране на улиците „Владая“ и „Бяло море“. Те също ще бъдат благоустроени.Община Благоевград отправя апел към гражданите за съдействие при паркирането на превозни средства, за да могат дейностите да се извършват в срок.Ремонтните дейности, на уличната мрежа в община Благоевград, са част от последователната политика на кмета д-р Атанас Камбитов. Всяка година се извършва благоустрояване с цел да се подобри жизнения стандарт в Благоевград и малките населени места в общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Започват ремонти на улиците в малките населени места в Благоевградско"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bd%d0%be%d0%b1%d0%b5%d0%bb%d0%be%d0%b2%d0%b8%d1%8f%d1%82-%d0%bb%d0%b0%d1%83%d1%80%d0%b5%d0%b0%d1%82-%d0%bb%d1%83%d0%b8-%d1%81%d1%8f%d0%be%d0%b1%d0%be/", "text": "Най-известният китайски дисидент, нобеловият лауреат Луи Сяобо почина от рак на белия дроб на 61-годишна възраст, предадоха световните агенции.Лиу Сяобо се лекуваше в Първа болница на Китайския медицински университет, близо до град Шънян.Китайските власти заявиха, че опитите за спасяването му са били напразни.Сяобо бе осъден на 11 години затвор за „подривна дейност“ през 2009 година. През май 2017 г. той бе приет в болницата поради напреднала фаза на заболяването му. Той получи Нобеловата награда за мир през 2010 г.Нобеловият комитет заяви, че китайското правителство е отговорно за „ненавременната“ смърт на нобеловия лауреат.„Считаме за изключително притеснително, че Лиу Сяобо не бе преместен в здравно заведение, в което би могъл да получи адекватно медицинско лечение, преди да стане терминално болен“, се казва в изявление на комитета.„Китайското правителство носи тежка отговорност за ненавременната му смърт“, добавят от комитета.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Почина нобеловият лауреат Луи Сяобо"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%be%d0%bf%d0%b0%d1%81%d0%bd%d0%b8-%d0%b7%d0%be%d0%bd%d0%b8-%d0%ba%d1%80%d0%b0%d0%b9-%d1%88%d0%b0%d0%b1%d0%bb%d0%b0/", "text": "Тактическо учение с бойни стрелби на формирования за противовъздушна отбрана “SHABLA – 2017” ще се проведе от 14 до 18 юли на зенитния полигон на Военновъздушните сили “Шабла”. То е част от най-голямото многонационално учение в Черноморския регион “SABER GUARDIAN – 2017”.В посочените дни се активират опасни зони над полигона и прилежащата му акватория и териториалното море – между нос Калиакра, нос Карталборун и линията, отстояща на 100 км успоредно на бреговата ивица.", "date": "2017.07.13", "title": " Обявиха  опасни зони край Шабла"}
{"url": "https://trud.bg/86-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d0%b2-%d0%bf%d0%bb%d0%be%d0%b2%d0%b4%d0%b8/", "text": "86-годишен велосипедист от Пловдив почина от тежка черепно-мозъчна травма в КАИЛ на Университетска болница „Свети Георги” в града под тепетата, където бе откаран с линейка, след като бе блъснат от джип „Нисан” на входа Цар Симеоновата градина откъм улица „Авксентий Велешки” около 11.30 часа в четвъртък.Според събраните от полицията първоначални данни възрастният мъж се е движил с велосипеда си в насрещната лента на улица „Велико Търново” и е предприел рискован ляв завой на кръстовището с улица „Авксентий Велешки”.В резултат на това колоездачът отнел предимството на джипа и бил блъснат от него. С полицейска заповед за срок до 24 часа във Второ РУ на МВР-Пловдив е задържан 49-годишният шофьор на джипа „Нисан”, като взетите му проби за употреба на алкохол и наркотични вещества са отрицателни. По случая е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " 86-годишен велосипедист загина в Пловдив, блъснат от джип"}
{"url": "https://trud.bg/%d0%bc%d0%b5%d1%87%d0%ba%d0%b0-%d0%bd%d0%b0%d0%bf%d0%b0%d0%b4%d0%bd%d0%b0-%d1%82%d1%80%d0%b8%d0%b3%d1%80%d0%b0%d0%b4/", "text": "Мечка е убила четири телета от стадото на кмета на девинското село Триград Цветан Славков. Животните се гледат в обор на 15 км от населеното място, в близост до природния резерват “Чаирите”.Там стръвницата разбила оградата и изтърбушила телетата през нощта срещу сряда. На сутринта овчарят първо открил едно изядено и изкормено теле, а след това, като обикалял из 25-те заградени декара на имота, намерил изтърбушени още 3 животни.Кметът Славков се притеснява хищникът да не се върне и да нападне отново.Сигнал за случилото е подаден към РИОСВ и се очаква властите да реагират. В началото на месеца мечка уби и 6 овце край смолянското село Чокманово.", "date": "2017.07.13", "title": " Мечка нападна Триград\t\t\t"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%b8%d0%bc%d0%b0-%d0%b7%d0%b0%d0%b1%d0%b0%d0%b2%d1%8f%d0%bd%d0%b5-%d0%bd%d0%b0-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-%d0%bd/", "text": "С ремонта на НДК има забавяне спрямо първоначалната договореност и той няма да приключи на 30 септември, заяви пред  министърът на културата Боил Банов.„Но не е фатално дали ремонтът ще стане на 30 октомври или 10 ноември. Над 60% от дейностите са изпълнени. В нормален график ще финишира всичко”, увери той.Докладът на Мирослав Боршош за финансовото състояние на НДК е бил приет от служебния министър Деница Златева, а Боршош – освободен от финансова отговорност, обясни Банов.„На 2 май, един ден преди края на управлението, е направено това, защо – да каже тя. Аз не мога да коментирам. От предишния борд на НДК имаше човек, който ме помоли да го освободя от работа и от финансова отговорност, а аз го освободих от работа, но не от финансова отговорност”, даде пример той.„Предполагам, че това означава: освобождаването от финансова отговорност дава някаква свобода на този, който е освободен”, каза Банов.Вчера Златева, която е в чужбина, реагира по казуса във фейсбук:На въпрос дали ще стигнат парите, Банов заяви, че е длъжен да се оправя с това, което има. По думите му сега една много важна поръчка, свързана със сигурността.„Мирослав Боршош има своя визия и своя логика (за НДК – б. ред.) Докато не излязат резултатите от контролните органи, няма да коментирам”, каза още Банов.Той беше категоричен, че ако всичко е чисто, ще върне Боршош начело на НДК, тъй като той има сериозна визия за развитието на двореца.„НДК беше страшно мъртвило, бяхме го забравили… Сега НДК е сериозен, адекватен културен център. И това трябва да се продължи. Няма лошо и НДК да продуцира собствени събития, важното е да бъдат и финансово обезпечени, да се види и каква възвръщаемост има. На пръв поглед изглежда, че възвръщаемостта е била по-мака и там някъде е проблемът”, каза още Банов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Боил Банов: Има забавяне на ремонта на НДК, но то не е фатално"}
{"url": "https://trud.bg/%d0%ba%d0%be%d0%bb%d0%be%d0%b5%d0%b7%d0%b4%d0%b0%d1%87-%d0%ba%d0%b0%d1%80%d0%b0-%d1%81%d1%8a%d1%81-%d1%81%d1%87%d1%83%d0%bf%d0%b5%d0%bd%d0%b0-%d1%80%d1%8a%d0%ba%d0%b0/", "text": "Две фрактури в китката и лакътя откриха лекарите на отбора на „Астана“ в ръката на колоездача си Якоб Фугсланг след падане по време на 11-ия етап от Тур дьо Франс. Датчанинът пострада при сблъсък със съотборника си Дарио Каталдо, но остава в състезанието. Фугсланг е пети в генералното класиране на 1:37 минути зад лидера Крис Фрум (Великобритания, „Скай“), но ролята му ще е помага на италианския си съотборник си Фабио Ару, който е втори с пасив от 18 секунди. „Задачата ми е да не оставя никой да застраши жълтото трико – закани се Фрум. – Основният ми съперник е Ару и ще се залепя като с лепило за него.“", "date": "2017.07.13", "title": " Колоездач кара със счупена ръка"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-evn-%d0%b7%d0%b0%d0%bf%d0%be%d0%b7%d0%bd%d0%b0-%d0%be%d0%b1%d0%bb%d0%b0%d1%81%d1%82%d0%bd%d0%b8%d1%82%d0%b5/", "text": "Актуалните инвестиционни проекти на EVN България, планираните инвестиции и подобрения на обслужването бяха сред акцентите на традиционните срещи с областните управители в Югоизточна България, които ръководството на компанията провежда ежегодно. Целта на тези срещи е да се поддържа редовният диалог между дружеството и областните управители в Югоизточна България, която се обслужва от компанията.За последните 12 години инвестициите на EVN в сигурност и модернизация на мрежата и клиентско обслужване надхвърлят 1,5 млрд. лева. В тях участваха Роберт Дик, председател на управителния съвет на EVN България, Калина Трифонова, заместник-председател на Управителния съвет на дружеството, и Костадин Величков, изпълнителен член на ръководството на “Електроразпределение Юг“.Акцент на инвестициите през 2017 година са изграждане на нови електропроводи и трафопостове, повишаване сигурността на захранването, намаляване на технологичните загуби и доизграждане на системата за дистанционно отчитане на електромерите. Системата позволява по-добър контрол срещу кражби на електроенергия, намалява технологичния разход и подпомага процеса за смяна на доставчик.Новото име „Електроразпределение Юг“, което дружеството в Югоизточна България прие през месец май 2017 г., също беше сред темите на срещите. С промяната компанията стана първото разпределително дружество в България, което изпълнява изискването европейското и българско законодателство за ясна идентичност от компаниите доставчици на електроенергия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Ръководството на EVN запозна областните управители в Югоизточна България с актуалните си проекти и инвестиционни намерения"}
{"url": "https://trud.bg/%d0%b7%d0%bb%d0%be%d1%83%d0%bc%d0%b8%d1%88%d0%bb%d0%b5%d0%bd%d0%b8-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%bd%d0%b0-%d0%bb%d0%b5%d0%ba%d0%b8-%d0%b0%d0%b2%d1%82%d0%be%d0%bc/", "text": "Служители на Първо и Трето РУ на МВР-Пловдив издирват авторите на злоумишлени увреждания на два леки автомобила, посегателствата над които са извършени в нощта на вторник срещу сряда.Щетите са нанесени по „Нисан”, паркиран на булевард „Никола Вапцаров” в район „Южен”, и по „Пежо” на улица „Златна Панега” в квартал „Кършиака”, като и в двата случая са били счупени задните обзорни стъкла.Освен това на нисана е повредено лаковото покритие, а на пежото – страничните прозорци. По случаите са образувани досъдебни производства по чл. 216, ал. 1 от Наказателния кодекс.През последното денонощие на територията на Областна дирекция на МВР – Пловдив са регистрирани 17 криминални престъпления – 11 кражби и 6 други. Разкрити са 5 престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Злоумишлени увреждания на леки автомобили „Нисан” и „Пежо” разследват в Пловдив"}
{"url": "https://trud.bg/%d0%bf%d0%b0%d1%80%d0%b0%d0%be%d0%bb%d0%b8%d0%bc%d0%bf%d0%b8%d0%b5%d1%86-%d0%b7%d0%b0%d0%b3%d0%b8%d0%bd%d0%b0-%d0%bd%d0%b0-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b0/", "text": "Параолимпиецът от ОАЕ Абдулах Хаяей загина по време на тренировка в Лондон. Спортистът правел опити в мятането на диск в спортен център „Нюхем Лежър“, когато клетката се срутила върху него. Той бил затиснат от носещия метален стълб и починал преди да успеят да го извадят. Хаяеи се подготвял за световното първенство по лека атлетика за хора с увреждания в Лондон от 14 до 23 юли. Той зае 6-о място в хвърлянето на копие и 7-о в тласкането на гюле на параолимпийските игри в Рио миналата година.", "date": "2017.07.13", "title": " Параолимпиец загина на тренировка"}
{"url": "https://trud.bg/%d0%b7%d0%b0%d1%81%d1%8f%d0%ba%d0%be%d1%85%d0%b0-17-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%b4%d0%b0-%d0%ba%d0%b0%d1%80%d0%b0-%d0%bd/", "text": "Бързо производство е образувано срещу 17-годишен неправоспособен водач на МПС, който е бил засечен в сряда около 9.40 часа в пловдивското село Дълбок извор да кара нерегистриран по надлежния ред мотопед “Симсон”.Работата по случая продължават служители на РУ – Първомай.В сряда по пътищата на Пловдивска област са станали 29 произшествия с материални щети. Регистрирана е и една катастрофа с един ранен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Засякоха 17-годишен без книжка да кара нерегистриран мотопед „Симсон” в Дълбок извор"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%86%d0%b8%d0%bf%d1%80%d0%b0%d1%81-%d0%b8-%d0%b2%d1%83%d1%87%d0%b8%d1%87-%d0%b4%d0%b0%d0%b2%d0%b0%d1%82-%d0%b7%d0%b0%d0%b5%d0%b4%d0%bd%d0%be-%d0%bf%d1%80/", "text": "Министър-председателят Бойко Борисов, гръцкият премиер Алексис Ципрас и президентът на Сърбия Александър Вучич дават съвместна пресконференция след срещата си в Солун.Тримата обсъдиха регионалната сигурност, сътрудничество и европейски въпроси.Очаквайте подробности.", "date": "2017.07.13", "title": " Борисов, Ципрас и Вучич дават заедно пресконференция в Солун (ВИДЕО)"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d1%81-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d0%bc%d0%b5-%d0%ba%d0%be%d0%b3/", "text": "СОЛУН. От специалния пратеник на „Труд“Като диалог за координиране и сътрудничество определи първата тристранна среща с премиерите на България и Сърбия Алексис Ципрас. „Важни са не само предизвикателствата, пред които сме изправени, но и съвместните проекти”, подчерта Ципрас на съвместна пресконференция с Бойко Борисов и Александър Вучич.Той бе категоричен, че на Балканите има „риск от дестабилизация поради политически и етнически конфронтации, последици от мигрантските потоци и мрежите за трафик на хора и наркотици“.„Минаваме през труден период. Трябва да съживим курса на присъединяване на Западните Балкани към ЕС. Сигурността на Европа преминава през Балканите”, каза още Ципрас на съвместната пресконференция с българския и сръбския му колега.Според гръцкия премиер страната му, България и Сърбия могат да бъдат източник на стабилност на Балканите. „Подкрепяме Сърбия за членство в ЕС”, каза Ципрас и подчерта, че Сърбия проявява воля за изпълнение на всички критерии в предприсъединителния период.Гръцкият премиер предупреди, че Бивша Югославска Република Македония трябва да седне на преговори за името на държавата. „Това е предпоставка за подкрепата ни за присъединяването й към ЕС и НАТО”, каза Ципрас. Той подчерта, че страната му е против крайния национализъм, който стои в основата на голяма част от конфликтите на Балканите.В центъра на разговорите са били и енергийните проекти и по-скоро интерконекторната Балканите като железопътната и пристанищна връзка Солун-Кавала-Александруполис-Бургас-Варна-Русе.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Ципрас: С Македония ще разговаряме, когато реши за името си"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b2%d0%b5%d1%87%d0%bd%d0%b8%d1%82%d0%b5-%d0%b6%d0%b0%d0%bb%d0%b1%d0%b8-%d0%bd%d0%b0-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d1%80%d0%b5%d0%ba%d0%b5/", "text": "Вечните жалби и блокирането на инвестиционни проекти за магистрали и тунели са на път да отидат в историята. Това ще стане с поправките, които се правят в Закона за околната среда и вчера бяха приети на заседание на екокомисията в парламента. Най-пресният пример за безконечните опити за блокиране на строителството на пътища е жалбата срещу магистрала “Струма” от 7 зелени НПО. Тя е адресирана до Европейската комисия и в нея се казва, че България извършва нарушения при строителството на магистралата към Гърция. А проектът е с европейско финансиране и ако се провали, страната ни ще генерира загуби от 1,1 млрд. лв.Повече от странно е тогава защо въпросните “еколози”, които гравитират около една добре финансирана и позната семейна група, вече говорят какво трябва да бъде крайното решение, независимо от всички научни обследвания и изводи. И целят дискредитиране на всички законови норми.“Предлагаме решенията, които касаят Оценките за въздействие върху околната среда (ОВОС) да се обжалват пред една инстанция в бързо производство, което да протече не повече от 60 дни”, аргументираха се вносителите на новите текстове от ГЕРБ. Поправките бяха подкрепени в комисия и от народните представители на ДПС и Обединените патриоти. Целта на промените е да се уеднаквят производствата, когато иде ред за изпълнение на голям инфраструктурен обект с национално значение, такъв, какъвто е определен с решение на Министерски съвет.  Очаква се т.нар. “бързо производство за ОВОС” да бъде обсъдено в пленарна зала още идната седмица. Спирането на безкрайните жалби, които често обслужбат бизнес интереси, ще даде зелена светлина на всички големи инфраструктурни обекти, които са обявявани за такива с национално значение, като магистралите например. Вносителите на законопроекта специално отбелязаха, че поправките не касаят националните паркове, а само плановете за модерна инфраструктура.", "date": "2017.07.13", "title": " Спират вечните жалби  на зелените рекетьори\t\t\t"}
{"url": "https://trud.bg/%d0%b4%d0%b2%d0%b5-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b8-%d0%bf%d1%80%d0%be%d0%bf%d0%b8%d1%89%d1%8f%d1%85%d0%b0-%d0%be%d1%82-%d0%be%d0%b1%d0%b8%d1%80%d0%b4%d0%b6/", "text": "Сигнали за две домови кражби са получени в сряда в полицията в Пловдив, като според предварителната информация посегателствата са извършени чрез отключване на входните врати на жилищата на ограбените.Пред служители на Първо РУ на МВР-Пловдив 23-годишна жена разказала, че за времето между 12.30 часа и 18 часа от апартамента й били откраднати над 2500 лева и комплект бижута.Подобно съобщение постъпило и във Второ РУ от 64-годишна пловдивчанка, която установила, че от жилището й са задигнати 300 британски паунда и златни накити.На адресите са извършени огледи, образувани са досъдебни производства и са предприети действия за разкриване на извършителите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Две пловдивчанки пропищяха от обирджии по домовете, задигнали спестяванията им, бижутата и златото"}
{"url": "https://trud.bg/%d0%b1%d0%be%d1%82%d0%b5%d0%b2-%d0%b1%d0%be%d1%80%d0%b8-%d1%83%d0%b5%d1%84%d0%b0-%d1%81-%d1%82%d1%8a%d0%bb%d0%ba%d0%be%d0%b2%d0%b5%d0%bd-%d1%80%d0%b5%d1%87%d0%bd%d0%b8%d0%ba/", "text": "Шефовете на „Ботев” правят отчаяни опити да отърват сурово наказание от УЕФА заради изцепки на “жълто-черните” феновете с помощна на…тълковния речник, научи „Труд”. Делегатът от мача реванш с „Партизани“ (Тирана) на стадион „Лазур” , е описал в доклада си антиалбански скандирания от български привърженици. Според него от сектор „В“ са скандирали „Шибай шиптерите“ по адрес на гостите.Финансово-административният директор на пловдивския клуб Иван Йотков обаче е изградил защитна теза, позовавайки се на „Тълковен речник на българския език”, която е изпратил с официален мейл до УЕФА и до международния отдел на БФС.Според Йотков в случая не ставало дума за антиалбански обидни скандирания, а за подкана към футболистите на „Ботев“ да вкарат още голове. Според тълковния речник „шибай” е повелително наклонение на глагола „шибам”, който има три значения. Първото е “Удрям, бия с нещо дълго и тънко, но жилаво, еластично, което държа в ръце (Шибам коня с пръчка)”. Второто гласи: „Удрям, бия (Бурята ги шибаше в лицето)”. А третото „Слагам в изобилно количество или безразборна – преносно, разговорно (Шибам сол в яденето)”. Пак според тълковния речник думата „шиптър” означава планинец, орлов син в превод от албански. Шиптари пък значи планинци и е самоназванието на албанците. Ако тезата не бъде приета, от Нион може да наложат глоба в порядъка на 30 000 евро.", "date": "2017.07.13", "title": " „Ботев” бори УЕФА с тълковен речник"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%bf%d0%be%d0%bc%d0%be%d0%b3%d0%bd%d0%b5%d0%bc-%d0%bd%d0%b0-%d1%81%d1%8a%d1%80%d0%b1%d0%b8%d1%8f-%d0%b7%d0%b0/", "text": "СОЛУН. От специалния пратеник на „Труд“Моя мечта е да видя ж.п. линиите и транспортните коридори, през нашите страни. Имаме шанс по време на нашето председателство да направим много за напредъка им. След нас председателството поема Австрия, която е в основата на Дунавската стратегия, подчерта премиерът Бойко Борисов по време на пресконференцията с Алексис Ципрас и Александър Вучич.„Имаме шанс да заместим напускащата ЕС Великобритания. Ще се отвори една дупка, която може да бъде запълнена с една от най-красивите части на света”, заяви премиерът.Борисов предложи ротационно да се сменят домакините на срещите между страните от Западните Балкани. „Заедно сме по-силни”, каза още Борисов.Премиерът ни припомни, че срещата в Солун е ден след тази на Западните Балкани в Триес Италия. „Мога да обобщя какво се случва с нашето европейско семейство. Обещахме си с Алексас (б.р.) да направим максимум за Сърбия да отиде там, където й е мястото”, подчерта Борисов. Според него не можело повече Сърбия да се оставя без перспектива.Борисов подчерта, че голямото европейско семейство вече било отчело факта, че Балканите като цяло са действително един нестаилен регион. „Не са минали и 20 години от войните и сега всичко е по-спокойно. Но е съм далеч от мисълта, че това трябва да ни успокоява”, заяви Борисов. Той припомни за „амбициите на други държави да имат пряко влияние в политическите системи на страни от Балканите”. „Това е нещо, което истински ме притеснява”, каза още премиерът.След срещата в Триес съм по-оптимист, подчерта Борисов и разкри причините за този оптимизъм. „Когато канцлерите на Германия и на Австрия са един до друг и премиерите на Франция и на Италия са един до друг и заявяват твърд ангажимент към Западните Балкани за оста Север-юг, за транспортния коридор №8 съм по-оптимист. Защото когато се наливат пари в инфраструктурни проекти, това гарантира сигурност” .Борисов обяви, че има и притеснения, които споделил с колегите си на срещата в Италия. „Не бива да се повтаря моделът Югославия. Трябва всяка една държава от Балканите да има пряк достъп до всяка друга държава от региона”, каза Борисов. Той обясни, че премиерът на Сърбия се похвалил, че в Белград имало 50 % повече туристи отколкото в България. „Така е, защото направихме инфраструктурните връзки. Сега по Халкидики със сигурност се чува повече българска реч, отколкото гръцка”, обясни премиерът.„С пътищата и проходите, които изградихме се стига за три часа. Хората се движат, има обмен на туристи и ние правим пикове на броя туристи”, коментира министър-председателят.Той каза, че са говорили и по темите за сигурността, трафика на хора и наркотици и увери че службите на трите държави ще работят по проблемите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Бойко Борисов: Ще помогнем на Сърбия за членството й в ЕС"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b8%d1%82%d0%b0%d0%bb%d0%b8%d1%8f-%d1%89%d0%b5-%d1%80%d0%b0%d0%b1%d0%be%d1%82/", "text": "Дъблинското споразумение е дълбоко несправедливо към държавите, които формират външните граници на Европейския съюз, като България, Италия, Гърция и Малта, и затова е необходимо да се работи за нова система, която да отчита спецификата и проблемите на тези страни. Това заяви президентът Румен Радев пред журналисти в Рим, след като проведе среща с президента на Италианската република Серджо Матарела. По покана на своя колега президента Матарела, българският държавен глава е на работно посещение в Италия, съобщиха от прессекретариата на президентството.България и Италия ще обединят усилията си за формирането на нов подход за справяне с миграционния натиск към Европа, който да отчита необходимостта от съпричастност с държавите по външните граници на ЕС и за промяна на несправедливото решение, което повелява имигрантите да бъдат връщани механично в държавите, в които първо са били регистрирани, стана ясно от думите на президента Радев.Президентът Матарела е изразил пред президента Радев подкрепата си за присъединяването на страната ни към Шенген, както и позицията на Италия за разграничаване на бежанците от военните конфликти от икономическите имигранти.По думите на българския държавен глава нуждата от промяна на Дъблинското споразумение се осъзнава и от редица страни в Централна, Източна и Северна Европа, които се обявяват за солидарност и споделена отговорност в охраната на външните граници на ЕС.По време на срещата президентът Матарела е изразил готовността на Италия да предостави безвъзмездно на България софтуер, с който могат да бъдат проследявани подозрителни финансови операции в страната за предотвратяване на финансови престъпления, както и цялостен модел за неговото прилагане.„Италия е готова до обучи български експерти. В няколко държави е въведен този софтуер и вече се регистрират чувствителни резултати“, посочи президентът Радев. Държавният глава подчерта, че ще предложи на българското правителство и на съдебната власт да бъде създадена в най-скоро време експертна група, която на място да се запознае с италианския опит и с възможността да се въведе този антикорупционен модел и в България.Президентите Радев и Матарела са коментирали и възможностите за облекчаване на административните процедури пред бизнеса и за последващото увеличаване на двустранния стокообмен, който през м.г. се равнява на 4.2 млрд. евро. През последните 20 години Италия е инвестирала над 1.5 млрд. евро в българската икономика.По време на срещата са били обсъдени и диверсификацията на източниците и маршрутите за доставки на енергийни ресурси към Европа, сътрудничеството между България и Италия в сферата на отбраната, културата и други.В отговор на журналистически въпрос дали е застрашено предстоящото Българско председателство на Съвета на ЕС, президентът Радев заяви, че това зависи само от нашите действия или бездействия. „Силно се надявам в оставащото време да бъдат загърбени всички тези скандали, да има ясно и прозрачно решение, ако има някакви отклонения, за да можем да стъпим на чиста основа и да вървим напред“, заяви държавният глава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Румен Радев: България и Италия ще работят за нов подход за справяне с миграционния натиск към ЕС"}
{"url": "https://trud.bg/%d0%ba%d0%b0%d1%82%d0%b0%d0%b4%d0%b6%d0%b8%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b2-%d0%bf%d1%80%d0%b8%d1%82%d0%b5%d1%81%d0%bd/", "text": "Бдителни пътни полицаи от град Нови пазар спряха шофьор за рутинна проверка и откриха марихуана в БМВ-то му. До щателната проверка и „находка“ в жабката се стигнало, заради нервно поведение и притеснение на водача Коце К./25г./.Още при спирането му към 17,30 часа в сряда до бензиностанцията край града шофьорът започнал да пита катаджиите: „Защо ме спирате, какво съм направил?“ В началото униформените помислили, че документите му може да са неизрядни, но се оказало, че младият мъж има книжка, а дрегът сочи нула за алкохол.Решили да проверят багажника на колата, а това съвсем изнервило Коце. След минути в жабката на колата в найлонка били намерени 5 грама суха тревна маса. При извършения полеви тест реагирала на марихуана. Срещу мъжа е започнато досъдебно производство за притежание на наркотични вещества, съобщават от шуменската полиция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Катаджии откриха марихуана в притеснен шофьор"}
{"url": "https://trud.bg/%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d0%be%d1%82-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d1%81%d0%b5-%d1%81%d0%bf%d0%be%d1%80%d0%b0%d0%b7%d1%83/", "text": "Пловдивският окръжен съд одобри днес сключеното споразумение между прокуратурата и известния наркодилър от ромския квартал „Столипиново” Тасин Асан Бузо, който се отърва с присъда от 5 години лишаване от свобода при първоначален строг режим и глоба от 20 000 лв. Определението на пловдивските окръжни магистрати е окончателно и не подлежи на обжалване и протест.Осъжданият вече три пъти Тасин Асан Бузо бе признат за виновен в това, че на 24 септември 2016 година в Пловдив при условията на опасен рецидив е извършил ново престъпление, след като е бил осъждан повече от два пъти на лишаване от свобода за умишлени престъпления от общ характер, като поне за едно от тях изпълнението на наказанието не е отложено по член 66 от Наказателния кодекс. Циганинът наркодилър е списан да държи в себе си с цел разпространение марихуана на стойност 2325, 74 лв. и амфетамини на стойност 8231, 28 лв.Общата стойност на всички наркотични вещества възлиза на 10 557,02 лв., поради което и на основание чл.354а, ал. 2 т. 4 вр.ал.1 пр.1 вр. чл. 29 ал. 1 б. “б“ във връзка с чл. 54 от Наказателния кодекс Окръжният съд го прати за 5 години зад решетките на Пловдивския затвор и му наложи глоба от 20 000 лв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Наркодилър от Столипиново се споразумя с прокуратурата за присъда от 5 години затвор и 20 000 лв. глоба"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-22-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%81%d1%8a%d0%b6%d0%b4%d0%b0%d0%bd-%d1%86%d0%b8%d0%b3%d0%b0%d0%bd%d0%b8%d0%bd-%d0%b7%d0%b0-%d0%b3/", "text": "Криминално проявен и осъждан 22-годишен циганин е задържан в ареста в Пловдив за нагъл грабеж, извършен в автобус на масовия градски транспорт миналия петък около 18.30 часа.В момент на отваряне на вратите на спирка на булевард „Руски” апашът издърпал златнен синджир с висулки от врата на 69-годишна жена и побягнал.Сигналът за престъплението бил подаден още същия ден и криминалистите от Второ РУ на МВР-Пловдив съвместно с колегите си от Шесто РУ в ромския квартал „Столипиново” влезли в дирите на бандита в рамките на организираните съвместни издирвателни действия.Той се оказал стар познайник на полицията. След доклад на материалите в Районна прокуратура-Пловдив на извършителя е повдигнато обвинение и е задържан за срок до 72 часа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Заловиха 22-годишен осъждан циганин за грабеж на златния синджир на жена, извършен в градския рейс в Пловдив"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bb%d0%be%d0%bd%d0%b4%d0%be%d0%bd-%d0%b8%d1%81%d0%ba%d0%b0-%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d0%b5-%d0%bf%d0%be-%d1%83%d0%bb/", "text": "Кметът на Лондон Садък Хан обяви, че е отворен за идеята Гран при на Великобритания да се провежда по улиците на столицата. В момента арена на състезанието е пистата „Силвърстоун“, но собственикът в лицето Клубът на британските автомобилни състезатели взе решение да прекрати договора с Формула 1. „Готов съм да изслушам предложението им – обяви Хан. – Амбицията ми е да запазя Лондон като световна спортна столица.“ За целта обаче ще трябва да бъдат променени британските закони, които изрично забраняват всякакви автомобилни състезания по пътната мрежа в страната.", "date": "2017.07.13", "title": " Кметът на Лондон иска състезание по улиците"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b3%d0%b0%d0%b7%d0%be%d0%b2%d0%b8%d1%8f%d1%82-%d1%85%d1%8a%d0%b1-%d0%b5-%d1%86%d0%b5%d0%bd%d0%b5/", "text": "Проектът за газовия хъб е изключително ценен, не само за България, а за целия регион на Югоизточна Европа. Това каза пред министърът на енергетиката Теменужка Петкова.Той ще даде възможност през България да минава природен газ от различни източници по различни маршрути и да се създадат условия впоследствие за търговия на природен газ на базата на тази платформа за изграждане на газоразпределителен център на територията на страната, допълни министърът.Теменужка Петкова обясни, че това ще е една възможност за реална диверсификация, за развитие и либерализиране на пазара на природен газ.Концепцията за изграждане на газоразпределителен център на територията на България е разработена съвместно с партньорите ни от дирекция „Енергетика” на ЕК.Този проект олицетворява изцяло идеите на Европейския енергиен съюз, свързани с диверсификацията на източниците и маршрути за доставка на природен газ, и с развитието на пазара на природен газ, каза още тя.Съвсем скоро предстои „Булгартрансгаз” да обяви обществената поръчка за предпроектното проучване, за което ЕК е предоставила и финансиране, обяви Теменужка Петкова.Всеки един проект, който се реализира на територията на България, ще бъде съобразен с европейското законодателство, категоричен беше министърът.По думите й, за да стане възможно изграждането на този хъб, трябва на първо място да се изгради липсващата инфраструктура, което ще ни даде възможност да доставим природен газ от различни източници.„Тази инфраструктура не стана факт години наред и в края на 2016 г. беше изграден първият интерконектор между България и Румъния. В момента вървят пазарните тестове за резервиране на капацитет. Това е един процес, който е свързан с търговската експлоатация на проекта, но кат инфраструктура той е факт.Сега сме на път да реализираме изключително важния интерконектор с Гърция, чието развитие стана факт през последните 2,5 години“.Петкова каза още, че в началото на есента ще се стартира обществена поръчка за изпълнител, за строител на този проект, подготвена е документацията и предстои да бъде възложена.Това е част от липсващата инфраструктура за този хъб и това е може би един от най-важните ключови проекти в Южния газов коридор. Той ще даде възможност да се свържем с друг източник на газ, какъвто е Каспийският регион.За интерконектора със Сърбия работим много активно. От българска страна са налице всички предпоставки този проект да се реализира. Ние сме изпълнили първата фаза на проекта, но за да стартира втората фаза, изискванията са нашите партньори от отсрещната страна да са достигнали същите действия, реципрочни на нашите, за да има устойчивост, заяви министър Петкова.„При сърбите обаче има проблем с осигуряване на финансиране. Те кандидатстват за финансиране по предпроектните програми, с които Сърбия разполага, но има забавяне в предоставянето на средствата.Ние сме осигурили финансиране по оперативна програма „Иновация и конкурентоспособност” – 45 млн. лв., но ако това забавяне продължи може да загубим този осигурен ресурс.До 2018 г. трябва да започнем да строим. Ако нашите партньори от сръбска страна не постигнат такъв напредък, съществува риск, така че ние трябва да мислим и в малко по-друга светлина“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Теменужка Петкова: Газовият хъб е ценен за цяла Югоизточна Европа"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b1%d1%80%d0%b0%d1%82%d1%8f-%d1%8e%d0%b7%d0%b5%d0%b8%d1%80%d0%be%d0%b2%d0%b8-%d0%b7%d0%b0%d0%b4%d0%be%d1%87%d0%bd%d0%be-%d0%b2-%d1%88%d1%83%d0%bc%d0%b5%d0%bd/", "text": "Задочен процес върви в районния съд в Шумен срещу двамата братя Росен и Атанас Йорданови или по-известни като братя Юзеирови. В понеделник идната седмица е насрочено поредното съдебно заседание, за което е повече от сигурно, че обвиняемите няма да се явят.Те са в Белгия. Така е от началото на делото, каза съдия Красимир Кръстев. Представляват ги двама защитници. В третото поред заседание отново ще има разпит на свидетели. Общо 65 трябва да бъдат разпитани, но повечето също не са в страната, наличните пък нищо не помнят и делото върви трудно.По едно от обвиненията дори има опасност да изтече 7-годишната давност за търсене на наказателна отговорност. Братя Юзеирови са обвиняеми за подбуждане към омраза на религиозна основа, също и за образуване на политическа организация на религиозна основа.През април 2010 г. в Шумен те опитаха да учредят партия ОТОМАН, а денят съвпадна с Разпети петък. Направиха предизвикателни изказвания и предизвикаха обществено напрежение. Обвинителният акт срещу двамата е бил внесен през февруари след дълго разследване и в момента магистрати опитват да не бавят делото.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Съдят братя Юзеирови задочно в Шумен"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f-%d0%bd%d0%b0-%d0%bf%d1%8a%d1%82%d0%bd%d0%b8%d0%ba-%d0%b2-%d0%b1%d0%b5%d1%80%d0%bb/", "text": "Берлинската полиция залови извършителя на  – 39-годишният руснак Игор Б. , който е бил многократно лекуван в психиатрия, информира .Игор живеел в приют за бездомници, където е и задържан. След залавянето му отново е изпратен за лечение в специализирано заведение.Арестът става факт два дни след като полицията публикува снимките от нападението на станция „Александерплац”.На тях се вижда как на стълбите на метростанцията мъж, облечен в анцуг, внезапно нанася силен удар на минувача пред себе си. Той пада и се търкаля по всички стъпала, удряйки главата си.Пострадалият е 39-годишен германец, който след атаката е настанен в болница с тежки наранявания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Задържаха нападателя на пътник в берлинското метро"}
{"url": "https://trud.bg/%d0%bc%d0%b0%d1%80%d0%b5%d1%88%d0%ba%d0%b8-%d0%be%d0%b1%d0%b2%d0%b8%d0%bd%d0%b5%d0%bd-%d0%b8-%d0%b7%d0%b0-%d0%b8%d0%b7%d0%bd%d1%83%d0%b4%d0%b2%d0%b0%d0%bd%d0%b5-%d0%bd%d0%b0-%d0%b0%d0%bf%d1%82%d0%b5/", "text": "Депутатът Веселин Марешки бе подведен вчера под наказателна отговорност за изнудване на собственици на аптеки и аптечни вериги. Това е второ обвинение за рекет срещу лидера на партия “Воля”, след като срещу него тече дело за същото престъпление във Варненския окръжен съд.Както разкри “Труд”, седем фармацевти от Варна, Добрич, Плевен, Видин и София са станали жертва на опитите на Марешки да създаде монопол в търговията с лекарства. На 26 юни главният прокурор Сотир Цацаров поиска да бъда свалени имунитетите на Марешки и съучастниците му Пламен Христов и Кръстина Таскова, които също са народни представители. Очаква се днес и срещу тях да бъдат повдигнати обвинения.Според разследването на спецзвено “Антикорупция” варненската групировка действала по няколко рекетьорски метода, за да накара аптекарите да им прехвърлят бизнеса си, или поне контролния пакет от дялове във фирмите. Една от схемите включвала и участието на държавни чиновници от Агенцията по лекарствата, които да правят непрекъснати проверки и да пишат актове на набелязаните жертви.Във вчерашните си коментари по повод обвинението Марешки заяви, че е подложен на натиск заради петролния му бизнес. “Едно от нещата, което ми беше поставено като много тежко условие, е да прекратим до края на май бизнеса с горива”, обяви депутатът. Според него това било направено от хора, които “мародерстват този бизнес, имат възможност да поставят такива условия”.Главният прокурор се е сезирал от твърденията на Марешки и е разпоредил незабавно да започне проверка кой, защо и как го е притискал.", "date": "2017.07.13", "title": " Марешки обвинен и за изнудване на аптекари\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-6/", "text": "Пускат чужденци да купуват земя у насЗабраната чужденци да купуват земеделска земя в България отпада. Това предвиждат промени в Закона за собствеността и ползването на земеделски земи, внесени от министъра на земеделието, горите и храните Румен Порожанов и качени за обществено обсъждане. Според законодателството в момента, за да купят земя у нас, чужденците трябва да докажат 5 години уседналост. Ограничението беше въведено през 2014 г., но две години по-късно Европейската комисия предупреди България, че започва наказателна процедура срещу нея, тъй като законът нарушава един от основните принципи на Европейския съюз – за свободно движение на капитали.Спират вечните жалби на зелените рекетьориВечните жалби и блокирането на инвестиционни проекти за магистрали и тунели са на път да отидат в историята. Това ще стане с поправките, които се правят в Закона за околната среда и вчера бяха приети на заседание на екокомисията в парламента. Най-пресният пример за безконечните опити за блокиране на строителството на пътища е жалбата срещу магистрала “Струма” от 7 зелени НПО. Тя е адресирана до Европейската комисия и в нея се казва, че България извършва нарушения при строителството на магистралата към Гърция.Марешки обвинен и за изнудване на аптекариДепутатът Веселин Марешки бе подведен под наказателна отговорност за изнудване на собственици на аптеки и аптечни вериги. Това е второ обвинение за рекет срещу лидера на партия “Воля”, след като срещу него тече дело за същото престъпление във Варненския окръжен съд. Както разкри “Труд”, седем фармацевти от Варна, Добрич, Плевен, Видин и София са станали жертва на опитите на Марешки да създаде монопол в търговията с лекарства. Турция и Катар: Докато смъртта ги разделиАнкара изръмжа, изпрати войска и враждебната коалиция срещу Доха се спихна – анализ на Димитър Гърдев    Как bTV обслужва Меглена КуневаНа 08.07.2017 г. (събота) в предаването „bTV репортерите” бе излъчено повторение на репортаж, излъчен приблизително 10 месеца по-рано. Репортажът се занимава с предполагаеми нарушения в Медицински университет София, извършени от 01.01.2014 г. до 30.06.2016 г. – период, през който ректори са били акад. Ваньо Митев (до 14.04.2016 г.) и проф. Вихра Миланова (от 15.04.2016 г. до 30.06.2016 г.). – разследване на „Труд“", "date": "2017.07.13", "title": " Вижте акцентите от броя на вестник „Труд“ в петък, 14 юли 2017"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%82%d1%8a%d1%80%d1%81%d0%b8%d0%bc-%d0%b1%d0%b0%d0%bb%d0%b0/", "text": "Трябва да търсим баланс в съфинансирането. Икономическите условия вече не позволяват да няма съфинансиране на 1-ви стълб, както е било политическото отстояване през изминалите два програмни периода. Това каза министърът на земеделието, храните и горите Румен Порожанов на среща със земеделския бранш, където бяха представи резултатите от онлайн въпросника на Европейската комисия за бъдещето на Общата селскостопанска политика, съобщиха от пресцентъра на МЗХГ.Той посочи, че дебатът тепърва започва, но е важно да се изгради единна позиция, която да бъде представена пред ЕК. Балансът при правилата за съфинансирането е важен, защото различните държави разполагат с различен бюджет, а целта е всички бенефициенти да бъдат подпомагани справедливо.Подпомагането касае вас – представителите на бизнеса и е хубаво, че на база на разговорите ни през последните месеци, става ясно, че нямаме принципни различия. Ние ще използваме вашите становища и препоръки, допълни още министър Порожанов.Проучването за бъдещето на ОСП е проведено в периода от 2 февруари до 2 май 2017 г. на базата на онлайн-въпросник. Изпратени са 322 916 становища (включително от големи обществени компании), 1 423 общи позиции. Онлайн-въпросникът е попълнен 58 520 пъти, от 21 386 земеделски производители (36,5%), 27 893 други граждани (47,7%), 9241 организации (15,8%) Обхващащи частни компании, публични органи, търговски, бизнес или професионални организации, неправителствени организации и платформи, научни и академични среди.В България въпросникът е попълнен 956 пъти, 0,3%, като 141 отговора са на фермери.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Румен Порожанов: Трябва да търсим баланс в съфинансирането"}
{"url": "https://trud.bg/%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b0%d0%bb%d0%bd%d0%b0-%d1%84%d0%be%d1%82%d0%be%d0%b8%d0%b7%d0%bb%d0%be%d0%b6%d0%b1%d0%b0-%d0%b7%d0%b0-%d0%b2%d0%b0%d1%81%d0%b8%d0%bb-%d0%bb%d0%b5/", "text": "Документална фотоизложба под надслов „Всичко, каквото съм сторил, сторих го за отечеството – Васил Левски и градът, който го създаде“ ще бъде открита в петък в Балабановата къща в архитектурно-историческия резерват „Старинен Пловдив”.Една част от изложбата представя всички важни моменти от живота на Апостола на свобода, родното място и семейната среда като първоизточници на неговото родолюбие и демократизъм преди всички по-сетнешни влияния на европейската революционна и политическа практика.Включени са оригиналните снимки на Васил Левски, снимки на негови близки, на родното Карлово, на други селища, свързани с революционната му дейност, факсимилета на негови писма, документи на революционната организация и БРЦК, снимки на дейци на Вътрешната революционна организация – Данаил Попов, отец Матей Преображенски, Георги Данчов и др., на БРЦК в Ловеч – Иван Драсов, Димитър Пъшков, Марин Поплуканов, на ръководителите на българското националноосвободително движение – Раковски, Каравелов, Ботев.Представени са и репродукции на едни от най-популярните произведения на изобразителното изкуство и монументални паметници, посветени на Апостола – създаването на революционни комитети, залавянето и обесването на Левски, паметниците в София, Карлово и Ловеч.Втората част от изложбата, която може да бъде разгледана в Балабановата къща в Стария град на Пловдив до 26 август, е посветена на Възрожденско Карлово, където се е родил и израснал Апостолът на българската свобода. Родното място на Васил Левски, превърнало се в символ и крепост на българския дух, дал на България десетки будители и строители на нацията, ревностни радетели за национално просвещение и културен напредък, съхранили националната гордост и памет, с огромно желание за свобода, за собствен език и църква, готовност за борба и саможертва.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Документална фотоизложба за Васил Левски откриват в Балабановата къща в Старинен Пловдив"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d1%8e%d0%bd%d0%ba%d0%b5%d1%80-%d0%b2-%d1%81%d0%be%d0%bb%d1%83%d0%bd/", "text": "Премиерът Бойко Борисов се срещна с председателя на Европейската комисия Жан-Клод Юнкер, съобщиха от пресцентъра на Министерски съвет.Двамата разговаряха в Солун, преди церемонията, на която на Юнкер ще бъде присъдено почетното звание Доктор хонорис кауза на Солунският университет „Аристотел“.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Борисов разговаря с Юнкер в Солун"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81-%d0%b3%d1%8a%d1%80%d1%86%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d1%81%d1%8a%d0%b7%d0%b4%d0%b0%d0%b2%d0%b0%d0%bc%d0%b5-%d0%b8%d0%ba/", "text": "Трите народа заедно сме по-силни, защото създаваме такива икономически перспективи за региона, че и другите колеги от Западните Балкани ще имат интерес от това, заяви министър-председателят Бойко Борисов на брифинг след срещата в Солун с гръцкия си колега Алексис Ципрас и със сръбския президент Александър Вучич.Според Борисов регионът има огромни перспективи в сфери като туризма, енергетиката, природните ресурси. Той специално акцентира и върху значението на жп линиите и транспортите коридори, които да свързват държавите. „Не бива да се повтаря моделът на бивша Югославия, а всяка държава от Балканите трябва да има пряк достъп до всяка друга държава на Балканите“, добави Борисов.Министър-председателят изтъкна необходимостта на Западните Балкани да се даде европейска перспектива и сподели оптимизма си след срещата на лидерите от „Берлинския процес“ в Триест, където е бил заявен ясен ангажимент по въпроса. „С Алексис си обещахме да направим максималното, което зависи от нашите две държави, нашите приятели от Сърбия да отидат където им е мястото. Не държим да се знае годината, но особено младите поколения трябва да имат перспектива, за да може политиците да направят всичко, което се изисква от тях, за да осигурят на народите си просперитет“, заяви Борисов и добави, че е важно да има перспектива и надежда у хората, за да не напускат региона си.Гръцкият премиер Алексис Ципрас също определи днешната тристранна среща като изключително важна за региона. „Рискът от дестабилизация заради етнически и политически конфронтации, рискът от нарастване на ислямизма, последиците от мигрантските потоци са проблеми и ние всички искаме да работим в диалог за мира и стабилността на Балканите“, подчерта Ципрас.Той изрази подкрепа за европейската перспектива на Сърбия и изтъкна волята на сръбската страна да изпълнява всички условия. Според гръцкия премиер сигурността на Европа минава през Балканите и заяви, че Европейската комисия оценява усилията на сръбската страна в тази посока. Гръцкият министър-председател посочи още, че продължава укрепването на диалога по инфраструктурните и енергийни проекти между трите държави, по чиято реализация се работи активно.Президентът Александър Вучич благодари за подкрепата за Сърбия в европейския й курс. Той изрази готовност страната му да участва в проекти от икономически интерес за региона, така че хората и бизнесът да бъдат улеснени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Борисов: С Гърция и Сърбия създаваме икономически перспективи за региона"}
{"url": "https://trud.bg/%d1%81%d0%b0%d1%89-%d1%81-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d1%84%d0%b8%d1%80%d0%bc/", "text": "Администрацията на американския президент Тръмп може да наложи нови санкции срещу малки китайски банки и други фирми, които имат бизнес отношения със Северна Корея, предаде .Мерките на САЩ ще ударят първоначално сравнително малки компании и банки, свързани със севернокорейската ядрена и ракетна програма, заяви високопоставен чиновник от Вашингтон.Засега големите китайски банки няма да бъдат обекти на американски санкции.Мащабът на санкциите ще зависи от това дали Китай ще предприеме стъпки към прилагането на натиск срещу Северна Корея.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " САЩ с нови санкции срещу китайски фирми заради връзки със Северна Корея"}
{"url": "https://trud.bg/%d1%81%d0%b0%d0%bc%d0%be-%d0%b5%d0%b4%d0%bd%d0%b0-%d0%bd%d0%be%d0%b2%d0%b0-%d1%81%d0%b3%d1%80%d0%b0%d0%b4%d0%b0-%d1%89%d0%b5-%d0%b8%d0%bc%d0%b0-%d0%b2-%d0%b1%d0%be%d1%80%d0%b8%d1%81%d0%be%d0%b2%d0%b0/", "text": "Борисовата градина ще има само една нова сграда. Тя ще бъде с максимална височина 10 метра и в нея ще се помещават музей „Зелената памет на София“ и администрацията на парка. Сданието ще се намира в зоната между розариума и ул. Драган Цанков. Под сградата ще има подземен паркинг, а други два ще има и на мястото на старата гара „Пионер“, където ще може да се изгради и нов спортен комплекс.Това са част от идеите, описани в първия подробен устройствен план за Борисовата градина, който представиха от Направление „Архитектура и градоустройство” на Столична община. Планът е изработен от проектантското студио „Ковачев архитекти“. ПУП ще влезе в сила едва след нужните дискусии и след като бъде одобрен окончателно от Столичния общински съвет, като най-вероятно ще претърпи промени.Други от предвижданията в плана са възстановяване на къпалнята „Мария Луиза“, осигуряването на достъп до изгледна площадка на Телевизионната кула и нови велотрасета.Има и възможност за поставяне на подвижни козирки на трибуните на стадионите „Васил Левски“ и „Българска армия“. Теренът на стадион „Юнак” се реконструира. Новоформираната територия се очаква да бъде притегателен център с мултифункционално предназначение – за отдих, концерти на открито и използване през зимата за пързаляне и шейни. Подробният устройствен план предвижда няколко възстановявания на изчезнали архитектурни обеми. Това са обектите: „Климатично училище“, „Горски дом“ откъм ул. „Незабравка“. Допуска се и реконструкция на сграда срещу подхода към р-т Ловен дом за нуждите на база за конна езда без промяна на параметрите на обекта. Ще възстановяват и тоалетната край „Братската могила“.Най-съществената реконструкция обаче ще бъде на басейнът „Мария Луиза“, който е затворен от години. Собственик на басейна е акционерното дружество „Парк Мария Луиза“ , в което влизат „Софийски имоти“ и компанията „Енджел“. В мотивите към устройствения план се казва, че видимата липса на поддръжка застрашава съществуването на обекта, което би могло да доведе до неговото разрушаване. Според мотивите частната собственост не трябва да възпрепятства отварянето на басейна за ползване. Предвидено е възстановяване на дългата паркова ос от езерото с лилиите. Все още не е ясна паричната стойност на всички тези промени в Борисова градина.Връщат стария облик на бирарията на АрианаЗа езерото Ариана е прието от проектантите „Ковачев архитекти”, че от особена важност е възстановяване по архивни данни на оригиналния облик на бирарията, в която да се предлага основно бира. Използването на дъното на езерото за зимна пързалка е допустимо като се препоръчва да се използва максимално цялата му площ.Атракционно влакче ще се движи по старите релси от гара „Пионер” до болница „Токуда”. Ще има промяна в района на „Маймунарника”, като ще бъдат възстановени 3-те дансинга и ще бъде променен характера на заведението. Предвижда се и да се възстанови лятната читалня. Планира се подлез под бул. Драган Цанков, както и възстановяване на изключителната държавна собственост в областта на Дендрариума.забрана за коли Обмислят се нови паркингиПреминаването в Борисова градина ще се разреши само на колите със специален режим и автобусите. Затова се предвижда изграждането на паркинги, обосноваха се от „Ковачев архитекти”. Два подземни паркинга с общ капацитет от 240 коли ще има и под бъдещия спортен комплекс на мястото на старата гара „Пионер“ на бул. „Никола Габровски“ и „Стоян Михайловски“. В момента се изгражда и подземният паркинг при метростанция „Васил Левски“.В мотивите към устройствения план за парка пише и, че се предвижда нов подход към Борисовата градина – откъм булевард „Драган Цанков“ при кръстовището му с улица „Кирил Видински“. Оттам автомобилите ще могат да влизат директно в подземен паркинг под музей „Зелената памет на София“. По ул. „Кирил Видински“ ще има и надземен паркинг. При бул „Драган Цанков” между бул „Вапцаров” и ул „Незабравка”, на мястото на старото трамвайно трасе, където в момента мотриси не се движат, ще има наземен паркинг за 104 коли.Ръководителят проф. Атанас Ковачев обяви: Проектът е най-щадящиятПрез 2015 г. Столична община обяви кой е победител в конкруса за подробен устройствен план на Борисовата градина. „Проектът е най-щадящият за парка”, коментира при представянето му в четвъртък ръководителят му проф. Атанас Ковачев. Проектантско студио „Ковачев архитекти” спечели конкурса с 85 от възможни 100 точки. Според главния архитект на София Здравко Здравков проектът е консервативен и предвижда минимална намеса в парковата среда. Втори на конкурса през 2015 г. се класира проектът на „Екип Кали“ със 70 точки,трети – „Ситиарх“ с 45 точки. Първата награда за „Ковачев архитекти” бе 8000 лв.", "date": "2017.07.13", "title": " Само една нова сграда  ще има в Борисова градина"}
{"url": "https://trud.bg/12-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bd%d0%be%d0%b2%d0%be%d1%81%d1%82%d1%80%d0%be%d1%8f%d1%89-%d1%81/", "text": "Дванадесет души бяха ранени при срутването на строящ се мост в Централна Швеция, чиито отломки затиснаха работници, предаде , цитирайки спасителните служби.Инцидентът се случи в град Лудвика, северозападно от Стокхолм.Четирима от пострадалите при срутването са сериозно ранени, съобщиха местните власти.„Спасителни работници и полицаи работят на мястото, но работата е много трудна заради всичките тези отломки. Трябва да сме много внимателни”, заяви Хенрик Йоларш, говорител на местната полиция.Работата беше поверена на строителната фирма „Сканска”.„Приемаме това изключително сериозно. В момента се фокусираме върху пострадалите при инцидента”, заяви Едвард Линд, говорител на компанията.„Към мястото на инцидента вече се насочват хора, за да изразят подкрепа и да започнат разследване какво се е случило”, добави той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " 12 души са ранени, след като новостроящ се мост рухна в Швеция"}
{"url": "https://trud.bg/%d0%ba%d0%be%d0%b9-%d0%ba%d0%be%d0%b3%d0%be-%d0%bd%d0%b5-%d0%bf%d0%be%d0%b4%d1%81%d0%bb%d1%83%d1%88%d0%b2%d0%b0-%d0%b2-%d0%b8%d0%bd%d1%82%d0%b5%d1%80%d0%bd%d0%b5%d1%82/", "text": "Медиите пак пламнаха със „сензационна“ и „шокираща“ новина последните дни – главната дирекция за „Борба с организираната престъпност“ (ГДБОП) била закупила „шпионски софтуер“, с който „ще може да събира данни от най-популярните мобилни приложения за комуникация като Viber, Skype, Facebook Messenger, WhatsApp“.Истината е, че така описаният и закупен от ГДБОП софтуер не може да „шпионира“ и да събира данни от тези мобилни приложения.Софтуерът позволява само да се анализират бази данни – съобщения, поща, история на посетените през браузъра сайтове, данни за потребителя и т.н., но само ако телефонът е отключен. Т.е., ако в ГДБОП попадне нечий iPhone 7, например, те няма да могат да влязат в него, ако той е заключен с парола. Преди година ФБР плати $ 900,000, за да получи достъп до телефона на терориста от Сан Бернардино. Този телефон беше iPhone 5c, със старата операционна система iOS 9. С помощта на получения срещу тази сума софтуер щатските агенти вече могат да влязат във всеки от тези телефони. Но програмата не им дава възможност да следят в реално време какво си пишат хората през съответните месинджъри, които използват криптиране на връзката „от началото до края“. В приложения като WhatsApp и Signal това криптиране е по даденост. В други приложения има избор дали съобщението да е криптирано или не.Така че – спокойно, не се връзвайте и си ползвайте месинджърите. Защото не е новина, че ГДБОП си гледат и вършат работата, нали?", "date": "2017.07.13", "title": " Кой кого (не) подслушва в интернет\t\t\t"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d1%80%d1%83%d1%81%d0%b8%d1%8f-%d0%bd%d0%b5-%d0%bf%d0%be%d0%b4%d0%b4%d1%8a%d1%80%d0%b6%d0%b0-%d0%b1%d0%b0%d1%88%d0%b0%d1%80/", "text": "Русия не поддържа сирийският президент Башар Асад, а предотвратява повторението на случилото се в Ирак, заяви руският външен министър Сергей Лавров, предаде .„Що се отнася до Асад, ние не го поддържаме, а просто категорично не искаме да се повтори онова, което се случи в Ирак, когато почти целият Запад имаше желание да ликвидира „този диктатор“, заяви Сергей Лавров.Сергей Лавров не пропусна да припомни събитията в Либия след смъртта на диктатора Муамар Кадафи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.13", "title": " Сергей Лавров: Русия не поддържа Башар Асад"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b2%d1%81%d0%b5-%d1%82%d0%b0%d0%ba%d0%b0-%d0%bd%d1%83%d0%bb%d0%b5%d0%b2-%d0%ba%d0%b0%d1%82%d0%be-%d0%b3%d0%be%d1%81%d1%82-%d0%bf%d1%80%d0%b8-%d0%bc%d0%b8/", "text": "3 гостувания в евротурнирите, 270 минути без гол , 0 победи, 1 равенство, 2 загуби при голова разлкита 0:3. Това е статистиката на „Левски“ като гост в Лига Европа под ръководството на Николай Митов, включваша още мачовете със „Иртиш“ и „Сутиеска“.Тя бе затвърдена след загубата от „Хайдук“ с 0:1 в първи мач от 2 предварителен кръг на Лига Европа. Единственото попадение падна в 24-ата минута, когато Марко Футач бе точен от дузпа. Нарушението бе извършено от Димитър Пиргов, действал крайно неразумно в собственото си наказателно поле.Българският тим може да бъде доволен от минималното поражение предвид няколкото сериозни опасности пред вратата на Божидар Митрев. Стражът обаче се намеси вещо при удари на Влашич и Ерцег. Гостите пък рядко застрашаваха вратата. Най-чистото положение се откри пред Васил Панайотов в средата на втората част, но неговият удар с глава мина над вратата.Дебют за „сините“ направиха полузащитниците Нелуц Рошу и Жорди Гомес. Испанецът се появи като резерва, докато румънският халф записа пълни 90 минути.Така всичко ще се решава след седмица в София, но пред празни трибуни. ", "date": "2017.07.13", "title": " „Левски“ все така нулев като гост при Митов в Европа"}
