{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a%d1%82%d1%8f-%d0%b2%d0%b0%d1%80%d0%bd%d0%b0-%d0%b4%d0%be%d0%b1%d1%80%d0%b8%d1%87-%d0%b5%d0%b4%d0%b8%d0%bd-%d0%b7/", "text": "Човек загина при тежка катастрофа, станала малко преди 18.00 часа на пътя Варна – Добрич, в района на Аксаковска панорама, съобщиха от варненската полиция. Според първоначалната информация водачът на лек автомобил „Тофаш Доган” по време на движение е загубил контрол над автомобила и се е блъснал челно в лека кола „Фолксваген”. Вследствие на инцидента мъжът е загинал на място, информира Работата по изясняване на детайлите и обстоятелствата около случая продължава. Изяснява се и самоличността на загиналия. Движението по пътя Варна – Добрич е преустановено, извършва се по обходен маршрут през село Кичево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Катастрофа на пътя Варна-Добрич, един загинал"}
{"url": "https://trud.bg/%d0%bb%d0%b5%d0%b4-%d1%81%d0%ba%d0%be%d0%b2%d0%b0-%d0%be%d1%85%d1%80%d0%b8%d0%b4%d1%81%d0%ba%d0%be%d1%82%d0%be-%d0%b5%d0%b7%d0%b5%d1%80%d0%be/", "text": "Ниските температури, които достигнаха и до -15 градуса, доведоха до заледяване на крайбрежните и по-плитките части на Охридското езеро край Охрид и Струга. Във вторник сутринта замръзна и част от канала Стденчишта, който е естествено свързан с езерото и където продължават да се намират големи количества риба уклей, предава скопският телевизионен канал „Алсат – М“. Дебелият слой лед във водата беше интересен за езерните птици, които се наслаждаваха на рядката възможност, а случайните минувачи спираха и заснемаха тази необикновена гледка. Това явление е необичайно за Охридското езеро, което се заледява много рядко. Последният случай е бил преди две години, когато също температурите бяха много ниски, което доведе до заледяване на части от езерото край Струга и Охрид. „Имало е и други години като тази. Преди 10 или 15 години или повече. В Подмолие бяха заледени и по 7-8 метра от езерото по цялото крайбрежие. Тази година със сигурност няма да бъде последната, когато езерото е замръзнало. Тази сутрин бяха измерени -13 градуса и наистина беше много студено, а хората тук казаха, че са слагали одеяла под вратите заради студа. Езерото не замръзва всяка година“, казва един гражданин на Охрид.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Лед скова Охридското езеро "}
{"url": "https://trud.bg/%d0%bf%d1%8a%d1%82%d0%b8%d1%89%d0%b0-%d0%b2-%d0%bf%d0%bb%d0%b0%d0%bd%d0%b8%d0%bd%d0%b8%d1%82%d0%b5-%d0%bd%d0%b0-%d1%87%d0%b5%d1%85%d0%b8%d1%8f-%d0%b8-%d1%81%d0%bb%d0%be%d0%b2%d0%b0%d0%ba%d0%b8%d1%8f/", "text": "Силният снеговалеж причини затварянето на десетки пътища в планините на Чешката република и Словакия. Най-сложна е ситуацията в планинските райони в северната и западната част на Чехия. Трудности в движението на превозните средства има и в планините в северозападната част на Словакия. Поради снеговалеж в района на град Жилина е обявена извънредна ситуация в седем селища, затрупани от снежни преспи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Пътища в планините на Чехия и Словакия са затворени"}
{"url": "https://trud.bg/%d0%b7%d0%b0%d0%ba%d0%be%d0%bd-%d1%81%d0%bf%d0%b8%d1%80%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d0%bd%d0%b0-%d0%b7%d0%b5%d0%bb%d0%b5%d0%bd%d0%b8%d1%82%d0%b5/", "text": "С предложени промени в Закона за биологичното разнообразие Министерството на околната среда и водите започва разкриване на фалшификациите при очертаването на мрежата от защитени територии Натура 2000. Корекциите вече са публикувани за обществено обсъждане. В момента в нормативния акт няма текст, който да задължава изпълнителите на изследвания на защитените местности да предоставят събранните данни в МОСВ, въпреки че им е платено или оттам, или от Брюксел. Така ведомството няма представа на базата на какво се дават предписания от авторите на изследванията коя зона да бъде включена в Натура 2000. Затова сега в промените на закона се предлага да бъде вменено такова задължение. Именно това предизвиква огромно притеснение в организациите от коалицията „За да остане природа в България“, която е едно с политическа партия „Зелените“ – защото ще се окаже, че всъщност цялата Натура 2000 у нас е една голяма фалшификация, писана в канцелария. Не е имало екипи, които да записват и ходят с джи пи ес и фотоапарати и да заснемат животинските и растителни видове, които са посочили и заради това една трета от България е в защитената мрежа. Както „Труд“ е писал през годините, страната ни е шампион в Европа по територии в Натура 2000. Причината е, че преди 10 години картирането е дадено именно на „зелените“. Те получават около 9 милиона лева и набързо определят огромни площи като защитени. Най-голямата фалшификация с Натура 2000 е, че тя е разчертана без най-важното – теренните проучвания. На специализирания сайт за мрежата има само едно качено изследване, тоест всичко е направено на базата на прогнозни модели, без да има екипи, които да ходят на място и да описват документално налице ли са защитени местообитания от флората и фауната на България и Европа. След като Натура 2000 е картирана, данните са потвърждавани на базата на канцеларски изследвания, които пак „зелените“ правят след печелене на обществени поръчки. Отново няма никаква работа на терен, а сметките са на базата на прогнозни модели. Тези „проучвания“ са правени от Българско дружество за защита на птиците, Зелени Балкани и други организации, членове на „За да остане природа в България“. Източници на „Труд“ обясниха, че „зелените“ не дават данните и от чист финансов интерес. Защото когато някоя фирма бъде наета от инвеститор или от държавата да направи Оценка за съвместимост, Екологична оценка или Оценка за въздействието на околната среда, тя не може да я изготви без тези данни. Тогава се появяват „еколозите“, които предлагат проучването си срещу пари или искат да бъдат включени в написването на оценките като партньори. От друга страна не е ясно доколко тези проучвания са достоверни, защото никой не е ходил на терен. Сега МОСВ се опитва да прекрати тази порочна практика, стъпвайки на опита на други държави членки на ЕС. Например Франция има в своя закон това изискване. Прогнозите са, че корекциите в закона ще срещнат сериозна съпротива от „зелените“, защото заплашва цялото им финансиране от ЕС и републиканския бюджет. Защото със сигурност ще се окаже, че ще бъде необходима пълна ревизия на Натура 2000 у нас, която ще докаже фалшификациите на „еколозите“.      ", "date": "2019.01.08", "title": " Закон спира търговията на „зелените“ с научни данни\t\t\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b8%d1%8f%d1%82-%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%b5%d0%bd-%d1%81%d1%8a%d0%b4-%d0%be%d1%81%d1%82/", "text": "Десислава Иванчева и Биляна Петрова остават под  . Това реши на закрито заседание Специализираният апелативен съд. Те бяха освободени на 22 декември след над 8 месеца задържане, предаде „ „. Отстранената кметица на „Младост” и нейната заместничка са изправени на съд за получаване на подкуп в особено големи размери. Парите са поискани от бизнемена Александър Ваклин, за да му предвижат преписката за строеж. Двете бяха показно арестувани през април в центъра на София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Специализираният апелативен съд остави под домашен арест Иванчева и Петрова"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b5%d0%ba-%d0%b2%d0%b0%d0%bb%d0%b4%d0%b8%d1%81/", "text": "Въвеждането на еврото в България може да се стане най-рано през 2022 г., заяви  заместник-председателят на Европейската комисия Валдис Домбровскис пред БНР. “Ако всичко е наред с прегледа на активите в банковата система, страната може да се присъедини към ERM II в средата на тази година. След това трябва да минат поне три години, за да се стигне до приемане на еврото. Първите две са за покриване на маастрихтските критерии, а следващата година – за оценка на постигнатите резултати и подготвителни дейности”, обясни той. По думите му през лятото ще стане ясно дали България може да се присъедини към чакалнята за еврозоната. “За да се случи това, трябва да получи одобрението на всички страни от еврозоната, плюс Дания, и Европейската централна банка. “Ако изпълните изискванията, няма причина за отказ”, категоричен беше Домбровскис.", "date": "2019.01.08", "title": " Заместник-председателят на ЕК Валдис Домбровскис: Влизате в еврозоната най-рано през 2022 г."}
{"url": "https://trud.bg/%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%81%d1%82%d0%b0%d0%b6%d1%8a%d1%82-%d0%b7%d0%b0-%d0%bf%d0%b5%d0%bd%d1%81%d0%b8%d1%8f/", "text": "Българите, на които не им достига стаж за пенсия, вече ще плащат повече, ако искат да си купят осигурителен стаж, съобщават от Националния осигурителен институт. От 1 януари размерът на вноската за един месец стаж става 110,88 лв. при 100,98 лева през миналата година.  Причината е повишаването на минималната работна заплата от 510 на 560 лева през 2019 г. Размерът на вноската се изчислява с процента, определен за фонд “Пенсии” за родените преди 1 януари 1960 г., който за 2018 г. и за 2019 г. е 19,8%, от минималната заплата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Поскъпва стажът за пенсия"}
{"url": "https://trud.bg/%d0%b3%d0%b5%d0%bd-%d0%bf%d0%be%d0%bf%d0%be%d0%b2-%d0%b7%d0%b0-f-16-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b8%d0%bc%d0%b0-%d0%bd%d0%b0%d0%b9/", "text": "F-16 е прекрасен самолет, ако след време вземем решение, че това е нашият избор и ратифицираме съответния договор с правителството на САЩ България ще има най-модерния и най-боеспособния самолет в източната част на Европа, в НАТО. Това каза на брифинг председателят на Комисията по отбрана и депутат от ПГ на ГЕРБ ген. Константин Попов за процедурата по придобиване на нов тип боен самолет. „Понеже много широко се използва думата лобизъм. Лобизъм това е да окажеш неформален натиск за вземане на конкретно политическо решение, а решението определено е политическо“, коментира той. „Няма как министърът на отбраната, министрите от МС, министър- председателят, НС, да подпишат с вързани ръце това, което им се предлага. Това са техните отговорности и задължения и те са много тежки“, обясни Попов. „Трябва да отдадем значимото на правителството, на премиера Борисов за смелостта да придвижат нещата напред, да вземат отношение, да застанат зад модернизацията на Българската армия и зад бъдещето й“, заяви той. Ген. Попов каза още, че  България има нужда от нов тип самолет и това, което предлага правителството, е прекрасно. „Няма нужда да правя реклама на F-16 или на друг тип самолет. Всеки има своите добри и слаби страни, в предложението се виждат“, каза ген. Попов. „Войната е продължение на политиката с други средства. Как тогава да бъде чисто експертно решението?“, попита той. „Тежката дума я има, хората работиха интензивно и дадоха своето мнение и становище. Всичко това е за да се ориентират тези, които взимат решението и да вземат по-правилната позиция“, уточни Константин Попов. „Има разработена методика от военните експерти. Има разработен математически модел, който е прекрасен. Трябва да си признаем, че не е съвършен. Можем да разработим още по-съвършен, но кога ще достигнем това съвършенство, надали ще е скоро“, заяви още ген. Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.01.08", "title": " Ген. Попов за F-16: България може да има най-боеспособния самолет в Източна Европа"}
{"url": "https://trud.bg/%d1%80%d0%b5%d0%b2%d0%bd%d0%b8%d0%b2%d0%b5%d1%86-%d0%bf%d1%80%d0%be%d0%b1%d0%be%d0%b4%d0%b5-%d0%b2-%d1%81%d1%8a%d1%80%d1%86%d0%b5%d1%82%d0%be-%d0%bc%d0%bb%d0%b0%d0%b4%d0%b0%d1%82%d0%b0-%d1%81%d0%b8/", "text": "Ревнив съпруг заби нож в сърцето 40 години по-младата си жена. Кървавата драма се разиграла в понеделник около 16 ч следобед в дома на семейството в Стара Загора. 25-годишната Юлияна Иванова издъхнала на място, а убиецът Димитър (65 г.) бил задържан от полицията. Сигнал до полицията подали съседи, които чули викове откъм дома на Иванови в блок 21 в квартал “Железник”. Полицаите пристигнали бързо и открили вътре окървавеното тяло на издъхналата Юлияна. Димитър също имал порезни рани от нож, но вчера не стана ясно дали се е опитвал да се защитава пред криминалистите с версията за самоотбрана. Двамата имат 8-месечна дъщеричка. Във фаталния ден сутринта били на контролен преглед с детето. Комшии ги видели да се прибират, били спокойни и нищо не предвещавало кървавата драма. Юлияна е завършила специалност “Социални дейности” в Тракийския университет, а Димитър бил доставчик на хляб в търговски обекти. “Дойдоха вечерта социални работници и взеха бебето, такова хубаво детенце, а тя си отиде млада зелена. Юлияна беше мила и винаги усмихната. Митко се държеше добре с нея и с детенцето”, коментира жена, живееща в същия вход. Хората са изумени от случилото се и не вярват на версията за изневяра от страна на Юлияна, за която я подозирал Димитър. “Тя нямаше никаква друга опора, как ще го напусне?”, питаха се съседките. Те разказаха още, че преди 10 години Димитър бил разведен и живеел в апартамента с друга жена и дете. Юлияна не била от Стара Загора, дошла да учи в града и заживяла при семейството на квартира. По-късно жената и детето си тръгнали тихомълком, а Димитър и Юлияна се оженили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.08", "title": " Ревнивец прободе в сърцето младата си жена (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-12/", "text": "Редовното правителствено заседание ще се проведе както обикновено – в сряда, 9 януари, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА ПРЕВЕНЦИЯ И ЗАЩИТА ОТ ДОМАШНО НАСИЛИЕ ЗА 2019 Г.  Внася: министърът на вътрешните работи 2. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛНА ПРОГРАМА ЗА ПОДОБРЯВАНЕ НА ВАКСИНОПРОФИЛАКТИКАТА НА СЕЗОННИЯ ГРИП 2019-2022 Г.  Внася: министърът на здравеопазването 3. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „ПРИСТАНИЩЕ БУРГАС“ ЕАД – БУРГАС.  Внася: министърът на транспорта, информационните технологии и съобщенията 4. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ВЗЕМАНЕ НА АКТ ОТ ПРЕПОРЪКА ЗА ЗАЕТОСТ И ДОСТОЕН ТРУД ЗА МИР И УСТОЙЧИВОСТ, 2017 Г. (№ 205), ПРИЕТА НА 106-АТА СЕСИЯ НА МЕЖДУНАРОДНАТА КОНФЕРЕНЦИЯ НА ТРУДА НА 16 ЮНИ 2017 Г. В ЖЕНЕВА.  Внася: министърът на труда и социалната политика 5. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА МЕМОРАНДУМА ЗА РАЗБИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЕРСТВОТО НА ОТБРАНАТА НА РЕПУБЛИКА ХЪРВАТИЯ, МИНИСТЕРСТВОТО НА ОТБРАНАТА НА УНГАРИЯ И МИНИСТЕРСТВОТО НА ОТБРАНАТА НА РЕПУБЛИ¬КА СЛОВЕНИЯ ОТНОСНО СЪЗДАВАНЕТО НА МНОГОНАЦИОНАЛНА ПРОГРА¬МА ЗА ПОДГОТОВКА НА АВИАЦИЯ ЗА СПЕЦИАЛНИ ОПЕРАЦИИ.  Внася: заместник министър-председателят по обществения ред и сигурността и министър на отбраната 6. ПРОЕКТ НА РЕШЕНИЕ ЗА ИЗМЕНЕНИЕ НА СПОГОДБАТА МЕЖДУ ПРАВИ¬ТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РУСКАТА ФЕДЕРАЦИЯ ЗА МЕЖДУНАРОДНИ АВТОМОБИЛНИ ПРЕВОЗИ, УТВЪРДЕНА С РЕШЕНИЕ № 544 НА МИНИСТЕРСКИЯ СЪВЕТ ОТ 1996 Г.  Внася: министърът на транспорта, информационните технологии и съобщенията 7. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД¬БАТА ЗА УСЛОВИЯТА И РЕДА ЗА ИЗДАВАНЕ НА ВИЗИ И ОПРЕДЕЛЯНЕ НА ВИЗОВИЯ РЕЖИМ.  Внася: заместник министър-председателят по правосъдната реформа и министър на външните работи 8. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРАВИЛНИК ЗА УСТ¬РОЙСТВОТО И ДЕЙНОСТТА НА НАЦИОНАЛНИЯ ИНСТИТУТ ПО МЕТЕОРО¬ЛОГИЯ И ХИДРОЛОГИЯ.  Внася: министърът на образованието и науката 9. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА УСТРОЙСТВЕНИЯ ПРА¬ВИЛНИК НА МИНИСТЕРСТВОТО НА ВЪНШНИТЕ РАБОТИ, ПРИЕТ С ПОСТА¬НОВЛЕНИЕ № 202 НА МИНИСТЕРСКИЯ СЪВЕТ ОТ 2013 Г.  Внася: заместник министър-председателят по правосъдната реформа и министър на външните работи 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: министърът на правосъдието АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.08", "title": " Вижте какво ще решава Министерски съвет утре, 9 януари 2019 г."}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7-20/", "text": "Прокуратурата поиска постоянен арест за двамата цигани, които пребиха военен в пловдивското село Войводиново. Това обяви на специален брифинг районният прокурор Чавдар Грошев, предаде „Канал 3“. Първоначално те бяха задържани за 72 часа, а след изтичането им, от обвинението ще поискат по-тежката мярка за неотклонение. Ще бъде и преквалифицирано обвинението срещу двамата нападатели. Първоначално бе образувано бързо производство с повдигнато обвинение за нанасяне на лека телесна повреда по хулигански подбуди. След като е била изготвена съдебномедицинска експертиза, обвиненията вече ще бъдат за нанасяне на средна телесна повреда. Военният е със счупена яблъчна кост, заради което в момента дори му е трудно да се храни. Ако бъдат признати за виновни, при това обвинение законът предвижда затвор от 2 до 10 години. Тъй като единият от двамата нападатели е непълнолетен за него наказанието се редуцира до максимум 3 години лишаване от свобода Прокурорът изнесе и подробности около случая. Оказа се, че има запис от видеокамера, който вече е иззет. Той не обхващал ситуацията от самото ѝ начало, но се вижда самият побой, който ромите нанасят на мъжа. Няма и пряк очевидец на началото на скандала, а свидетелите, които вече са разпитани, са се появили впоследствие и също са видели самия побой. Грошев обясни, че има известни разминавания между показанията. „Установено е, че около 1:20 часа пострадалият се е връщал от Пловдив, където е военнослужещ в 68-ма бригада Специални сили. Той е бил с лекия си автомобил, като на кръстовище в село Войводиново двамата извършители преминават пред него. Твърденията на пострадалия са, че те са го напсували. Същият спира автомобила, връща се и започват пререкания между тях. За съжаление камерата не е била насочена така, че да обхване всички действия, но се вижда как има блъскане между тях и двамата започват да го налагат, а той се опитва да се защитава”. Двамата не се признават за виновни, твърдят че са били нападнати, като пострадалият е посегнал и ударил по-големия от тях, след което двамата са му нанесли побой“, разказа прокурор Грошев, като уточни, че прегледът им обаче е показал, че те нямат наранявания. Не е имало други участници в нападението, които да са нанасяли удари по пострадалия, като това е потвърдено и от самия пострадал.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Прокуратурата иска постоянен арест за циганите, пребили военен във Войводиново\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%ba%d0%bd%d1%81%d0%b1-%d0%bf%d1%80%d0%b8%d1%82%d0%b5%d1%81%d0%bd%d1%8f%d0%b2%d0%b0%d0%bc%d0%b5-%d1%81%d0%b5-%d0%b8/", "text": "Притесняваме се и от спекулативен скок в цените на основните хранителни продукти – хляб, мляко и др. Това обяви пред   президентът на КНСБ Пламен Димитров. Притеснението на синдикатите идва от високия скок в цените на тока за бизнеса. Заради шоковото поскъпване на електроенергията на свободния пазар днес на извънредно заседание се събра Националния съвет за тристранно сътрудничество (НСТС). По думите на Пламен Димитров Комисията за енергийно и водно регулиране (КЕВР) има механизми да следи и свободния пазар на ел. енергия и да започне разследване дали има спекулации. Другите два регулатора – Комисията за защита на потребителите (КЗП) и Комисията за защита на конкуренцията (КЗК), трябва да следят да не се повишават спекулативно цените на основните продукти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Президентът на КНСБ: Притесняваме се и от спекулативен скок в цените на основните хранителни продукти"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-%d0%b2%d0%b4%d0%b8%d0%b3%d0%bd%d0%b0-%d0%bd%d0%b0%d0%b7%d0%b4%d1%80%d0%b0%d0%b2%d0%b8%d1%86%d0%b0/", "text": "Йорданка Христова бе специален гост в посолството на Куба, където бе открита голяма фотоизложба, посветена на Фидел Кастро и Революцията в Куба. Известната поппевица вдигна наздравица с много приятели на карибската държава в България, сред тях бе и посланичката на Венецуела в София Н.Пр. Ориета Капони. Събитието бе открито от Н. Пр. Каридад Ямира Куето Милиан – посланик на Хавана у нас, която благодари на всички за приятелството им към Острова на свободата. Приветствия поднесоха г-жа Станка Шопова и Тамара Такова от Асоциацията за приятелство „България-Куба“. Много български общественици разгледаха уникални снимки, свързани с посещението на бившия кубински лидер Фидел Кастро в България през 1972 г., както и прекрасни рисунки на български деца от цяла България, участвали в ежегодния конкурс „Куба – близка и далечна“.", "date": "2019.01.08", "title": " Йорданка Христова вдигна наздравица за Куба (СНИМКИ)\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d0%bf%d0%be%d0%ba%d1%80%d0%b8%d0%b2-%d1%81%d0%b0%d0%bc%d0%be%d1%82%d0%bd%d0%b0-%d0%b6%d0%b5%d0%bd%d0%b0/", "text": "Пожар остави без покрив, документи и храна 50-годишна самотна жена от Сливен. Съседи и познати на Радост светкавично отправиха зов за помощ в социалните мрежи. Пожарът е избухнал навръх Йордановден, в частен имот във вилната зона край полигона „Батмиш” в Сливен. Сигналът е подаден в 18,38 часа от съседка. На място са били изпратени два специализирани автомобила. Въпреки спешната им намеса, били напълно унищожени покривът на двуетажната тухлена постройка, прозорците, черна и бяла техника, обзавеждане, казаха от полицията в Сливен. Предполага се, че бедствието е предизвикано от неизправно коминно тяло. Огнеборците освободили домашното куче на Радост, което било затворено в стаята й, когато лумнал пожарът. Част от козината му е опърлена, но е оживяло. Самата стопанка е отсъствала от дома си по време на инцидента. „Била е във вилата на съседи, за да си зареди мобилния телефон. Тя е на километър-километър и половина. Като се прибирала, видяла, че нещо гори. Изпаднала в несвяст, когато разбрала, че собствената й къща е в пламъци”, разказа Йорданка Вакова. Вакова и приятелката й са сред основните инициатори за акцията. Съдбата на Радост докосна много състрадателни сливенци. Съседи разказаха, че несретницата живеела от близо десетина години сама в къщата, след като съпругът й я напуснал. „Тя не е от онези жени, които се оплакват и се предават. Работи в текстилния завод „Е.Миролио”. На смени. Пеша върви с километри, за да отиде на работа”, разказа Вакова. Със заеми и кредити успяла да обзаведе една от стаите на приземния етаж и да си създаде елементарни удобства за живот. Наскоро си купила блиндирана врата и била доволна от това, защото вилата й била отдалечена от другите имоти. Преди Коледа получила заплата. С радост се похвалила на комшиите, че успяла да изплати и последния си заем. Отоплявала се с печка, тип „камина”. За жалост, имотът бил без ток. Затова отишла при съседи да зарежда телефона си. Оставало й да изплати 400 лева задължение към енергото, натрупани от мъжа й. Имала намерение в близко време да погаси и тях и да си открие нова партида, но нещастието с пожара я застигнало. „В огъня изгоря и чантата й заедно с остатъка от заплатата, дебитната й карта и личните й документи. От общината са прочели публикацията ни във „Фейсбук” и още на 8 януари сутринта се обадиха, за да кажат, че ще й окажат съдействие за издаването на новите документи”, съобщи още Вакова. В момента Радост е приютена от младо семейство, което е наемател във вилната зона. Състрадателни хора са занесли храна. „Вече доста добри хора се обадиха, предлагат дрехи, храна и обзавеждане. Но най-напред трябва да се измаже стаята на жената, да се сложат прозорци и т.н., за да може да се нанесе”, обясни Ваков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Пожар остави без покрив самотна жена\t\t\t"}
{"url": "https://trud.bg/%d0%bf%d1%80%d0%be%d1%84-%d0%bc%d0%b8%d0%bd%d1%87%d0%be-%d0%bc%d0%b8%d0%bd%d1%87%d0%b5%d0%b2-%d0%b1%d0%b0%d0%bd%d0%b5%d0%b2-%d0%b8%d0%bc%d0%b0-%d0%b4%d0%be%d1%81%d1%82%d0%b0%d1%82%d1%8a%d1%87%d0%bd/", "text": "Не вярвам в думите на главния прокурор Иван Гешев, че  Това каза пред  проф. Минчо Минчев, член на УС на Евразийския клуб, създаден и ръководен от Банев. Тези внушения са отблъскващи, той си има достатъчно грижи, за да създава партия от ареста, няма смисъл да прави някаква евразийска или русофилска партия, добави Минчев. Главният прокурор обяви, че е открито мобилно устройство в кутия от сок, което е „използвано от Банев за контакт с руски лобисти”. Баневи са в ареста с обвинения за източване на приватизирани от тях предприятия, за укриване на данъци и изпиране на повече от 1 млрд. лв. Проф. Минчев бе категоричен, че не е имало политически амбиции да се създава русофилска партия, имаме си такива много у нас, открои той. „Но бих попитал главния прокурор – престъпление ли е да се направи русофилска или ервазийска партия в България”, коментира Минчев и обясни какво всъщност е евразийската идея: „Тя възниква през 1922 г. с интелектуалния елит на Русия, който е дошъл с армията на ген. Врангел. Тази идея е алтернативна на Съветска Русия тогава, опит е да се излезе и от клопката на Царска Русия. Евразийската идея много бързо от политическа се превръща в научна идея“, отбеляза проф. Минчев. Той бе категоричен, че няма хибридна война и отбеляза, че единственото, което е искал Банев, е да направи просветно дружество, за да се популяризира идеята за Азия. „Не е престъпление да се обърнем към това, Азия не е нещо, от което трябва да се откажем“, коментира проф. Минчев. „Няма и как да се изкорени русофилството от народа“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Проф. Минчо Минчев: Банев има достатъчно грижи, за да създава партия от ареста\t\t\t"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d1%81%d0%b1%d1%8a%d1%80%d0%ba%d0%b0-%d0%b7%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b0%d1%82/", "text": "Народното събрание реагира адекватно Общото събрание на гражданската колегия на Върховния касационен съд (ВКС) прие преди около месец тълкувателно решение №4/2016, с което бе постановено, че ако наказателното производство, въз основа на което е образувано дело за гражданска конфискация бъде прекратено, държавата губи правото си на иск за отнемане на незаконно имущество и съответното дело трябва да бъде прекратено. Това бе повод на 19 декември м.г. парламентът да приеме трета поправка в Закона за противодействие на корупцията и отнемане на незаконно придобито имущество /ЗПКОНПИ/. А предстои и четвърта. Тълкувателното решение се отнася за втория и вече отменен закон за гражданска конфискация, наречен Закон за отнемане в полза на държавата на незаконно придобито имущество /ЗОПДНПИ/, по който се водят и ще се водят с години напред стотици дела пред граждански съдилища за отнемане на имущество с незаконен произход за стотици милиони левове. Този закон бе приет още през 2012 г. и съществената част от него е пренесена с минимални корекции в действащия от януари 2018 г. ЗПКОНПИ, по който действа новата Комисията за противодействие на корупцията и отнемане на незаконно придобитото имущество /КПКОНПИ/. По нейни данни около 20 от делата за отнемане на имущества за над 20 млн.лв. подлежат на прекратяване по силата на задължителното тълкувателно решение. Моментът е решителен. Сформираното за приемане на решението мнозинство от върховни съдии сбърка. Неговото решение не е нито според буквата, нито съгласно духа на приетия през 2012 г. закон. Внимателният прочит на мотивите на решението, както и на самия закон, аргументира тази теза. Аргументите са поне пет. Първо, концепцията на гражданската конфискация по действащия и отменения закон предвижда отнемането да се осъществява с решение на граждански съд при наличие на две предпоставки – наказателно правна и икономическа. Коя е наказателно-правната? За да започне проверка на имуществото на определено лице, при КПКОНПИ трябва пристигне съобщение за наличие на 5 факта, които сочат престъпление или административно нарушение. Най-важният от тези факти е уведомление от прокурор, че лицето е привлечено като обвиняем за едно от престъпленията, посочени в чл.22 от отменения и в чл.108 от действащия закон. Връзката с наказателния процес е дотук. Достатъчно е лицето да е привлечено като обвиняем само към момента на образуване на предварителната проверка на имуществото. Това, че впоследствие дознанието е приключило без обвинение или дори по образуваното наказателно дело има оправдателна присъда, не е пречка проверката на имуществото да продължи и да прерасне в производство за конфискация, в рамките на което да се внесе иск за отнемане в съда. Това е така, защото уведомлението от прокурора е формален повод за започване на процедурата. Икономическата предпоставка се състои в установяване на значително несъответствие между имуществото и законните доходи на лицето, привлечено като обвиняем. То е налице, ако в проверката се установи, че имуществото на лицето и членовете на семейството му по пазарна стойност, придобито за 10 години надвишава със 150 000 лв или повече законните им доходи (от които се изваждат издръжката на семейството, платените данъци и извънредни разходи). При установяване на този факт КПКОНПИ може да образува производство и да сезира съда с искания за обезпечение и отнемане. Така всички апартаменти, офиси, коли, участия в търговски дружества, банкови сметки и други активи, принадлежащи на обвиняем за престъпление и близките му могат да бъдат отнети, ако тяхната стойност надвишава със 150 000 лв законните доходи им доходи за 10- годишен период. Второ, чл.2 от ЗОПДНПИ подчертава, че производството за конфискация се провежда, независимо от това как се е развила наказателната предпоставка. Тази норма „отвързва“ гражданската конфискация от резултата от наказателното преследване, послужило като повод за започването й. Това означава, че конфискация може да се осъществи дори при оправдателна присъда, както сочи и Конституционният съд в решение от октомври 2012 г. Според тълкувателното решение на ВКС думата „независимо“ в чл.2 следва да се тълкува като паралелно протичане на наказателното преследване и производството за конфискация. Ако беше така, законът трябваше да задължава прокурора, изпратил уведомлението – повод за проверка периодично да информира КПКОНПИ за развитието на наказателното преследване, особено за неговото прекратяване или оправдателна присъда. Никъде обаче и в отменения, и в действащия закон, законодателят не е вменил такива задължения на прокурора. Трето, в решението си октомври 2012 г. Конституционният съд сочи, че гражданската конфискация може да се осъществи дори при оправдателна присъда. Известен е принципът, че след като законът допуска по-голямото, значи допуска и по-малкото. Влязлата в сила оправдателна присъда има за последица, че срещу оправданото лице за същото престъпление разследване не може да бъде провеждано. Прекратяването на наказателното преследване пък има само процедурен ефект. То не е пречка при нови доказателства преследването да бъде възобновено. Четвърто, подценено е историческото тълкуване на закона. Първият закон за конфискация – законът „Петканов“ (2005г.), бе по отношение на имущество, придобито от престъпна дейност. Той поставяше като условие за внасяне на иск в съда влязла в сила осъдителна присъда по дознанието, далоповод за предварителна проверка. Вторият и третият закон се водят срещу незаконно имуществото. Тук осъдителна присъда не се изисква. Сърцевината на конфискацията тук е наличие на значително несъответствие между имущество и доходи. Пето, европейската директива 2014/42 Е от 3 март 2014г. не е довод, че прекратяването на наказателното дело е пречка за гражданска конфискация. Освен наказателната конфискация, директивата допуска „разширена конфискация“, която е аналог на българския модел. Макар, че съм убеден привърженик на гражданската конфискация без осъдителна присъда, аз все пак уважавам мнението на подкрепилите решението 35 висши магистрати. Не споделям истеричните възгласи, че Общото събрание си е позволило да дописва закона. Тези хора са действали според професионалните си убеждения и ние им дължим същото уважение, както на останалите 11 съдии, подписали решението с особено мнение. В демократичния режим няма нищо неестествено различните власти да са на различни мнения по определен въпрос. Парламентът реагира адекватно. От такава ситуация се излиза със законодателен акт. Тъй като вторият закон, по който е постановено тълкувателното решение, е вече отменен, то двата варианта са тълкувателен закон или препратка към действащия. Приетото изменение в действащия закон, според което висящи производства по втория закон се довършват по реда на новия, трети закон изглежда по-удачният от двата. Защото основните постановки за конфискация във втория и третия закон съвпадат, а в действащия закон независимостта на производството за конфискация от наказателното преследване е уредена по-стабилно. Друг е въпросът, че бързото писане на закони на коляно довежда до пропуски.    ", "date": "2019.01.08", "title": " Върховният съд сбърка за гражданската конфискация\t\t\t"}
{"url": "https://trud.bg/%d0%b4%d0%b0-%d1%81%d0%b8-%d1%82%d1%80%d1%8a%d0%b3%d0%bd%d0%b5%d0%bc-%d0%bb%d0%b8-%d0%be%d1%82-%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd/", "text": "Много предположения следват след репликата на вицепремиера и министър на отбраната Красимир Каракачанов, че България е направила достатъчно в Афганистан. Няма съмнение, че тя не е изпусната случайно. Най-вероятно в управляващите среди се водят такива разговори и това съвсем не е изненадващо. Редно е държавата да има готови сценарии за действие. Въпросът е по силата на кои фактори може да се задейства някой от тях. Това, че някога ще изтеглим военния си контингент от Афганистан, е ясно. От Камбоджа батальонът ни се върна с десет жертви. Така направихме в Ирак след пет години. За съжаление и там с цената на 13 загинали, които с нищо не могат да бъдат компенсирани. Впрочем Българската армия в момента участва в девет активни мисии и операции зад граница, а 17 е записала в историята си като приключили. За сегашния състав и състояние на Въоръжените ни сили подобна активност носи най-малкото напрежение. Както за тези, които са зад граница, с оглед на рисковете и заплахите на ситуацията, така и за онези, които трябва да им изпълняват мирновременните задължения в страната. Има, разбира се, и позитиви, които не могат да бъдат отречени. Опитът се трупа с броя на годините, контингентите и предизвикателствата. Няма съмнение, че поуките са част от учебния процес в армията и от подготовката на командванията и щабовете. Няма съмнение също, че има голяма разлика в организацията, опита и поведението в сравнение с времената отпреди 25, 15 или 5 години. Въпросът е как ще мотивираме едно такова национално решение. Впрочем, то при всички случаи ще бъде съобразено с факта, че сме лоялен член на НАТО. Ние не сме сами там, а участваме в мисията на Алианса за подготовка, съветване и подпомагане на силите за сигурност в Афганистан „Решителна подкрепа“. Президентът Тръмп заплаши с изтегляне на половината си контингент, т.е. около 7 хиляди американски бойци. Ако политиката на САЩ е такава, България повече няма работа там, смята българският военен министър. Друг е въпросът дали можем да си позволим такава паралелност в действията. Има сериозни подозрения, че решението на г-н Тръмп е продиктувано от желанието да укрепи имиджа си вътре в страната. Да прекратиш една 17-годишна война, би ти донесло ръст в рейтинга, макар и не сред всички слоеве на обществото, но достатъчно. Защо да не го направим ние, с оглед на разклатеното доверие в голямата или малката управляваща коалиция?! Като че ли, обаче, няма никакво значение дали причините са партийни или коалиционни. И дали се търсят политически дивиденти. Тръгнат ли си американците, за нас там става страшно. Според някои коментатори това ще позволи на талибаните да засилят атаките си из Афганистан. Ислямисткото движение увеличава дейността си през последните три години и днес контролира значителни части от територията. Правителството в Кабул има власт над едва 56 процента, докато преди три години контролираше 72 на сто, по оценки на САЩ. Тук трябва да се прецени нещо много важно. Преди 15 години, когато бяхме в Ирак, твърдяхме, че сме там, за да се борим с тероризма далеч от нашите граници и да не го допускаме близо до България и Европа. С този мотив отидохме и в Афганистан през 2002 г. Успяхме ли, къде е тероризмът днес? Отговорът на този въпрос изисква анализ при вземане на решенията. Има основания да се прогнозира, че по едно такова решение в българския парламент ще има по-голямо съгласие, отколкото по избора на изтребител, например. Налице, обаче е и една друга реалност. Армейската общественост не е безразлична към намаляването или прекратяването на участието ни в мисии зад граница. Причините са и професионални, и строго лични. Дали това няма да се окаже още една предпоставка за понижаване атрактивността на военната професия? И оттам на броя на желаещите да влязат в армията? Факт е, че международният авторитет на Българската армия днес се гради в голяма степен от военнослужещите ни на мисии зад граница. Може да се дискутира по варианта да се затворим в границите си и да използваме войската за гасене на пожари или борба с други природни бедствия. Да, другите армии също правят това. Те, обаче имат модерни авиации, сухопътни войски с необходимата техника и въоръжение, както и съвременни плавателни средства. Имат и завиден социален статус на военнослужещите си. В този случай армиите им са с висок престиж както вътре в страните, така и зад граница. На този етап при нас това е все още стремеж. Едва ли американците ще се трогнат от нашите намерения за изтегляне на контингента ни от Афганистан! Това няма да ги спре. Ние, обаче, наистина нямаме място там при подобна промяна на съотношението на силите и средствата. В този смисъл споменатата в началото реплика на министър Каракачанов изглежда сериозно премислена.   Поглед към региона Може би няма да е лошо да се огледаме по-сериозно около себе си, за да разберем дали няма да сме по-полезни в нашия регион. Защо, например да нямаме допълнителен принос към операцията на Стабилизиращите сили на НАТО в Косово?  Или в операцията на Европейския съюз в Босна и Херцеговина? Впрочем, както стана ясно напоследък, планираме подобни способности. Още повече, че военните експерти сигнализират за нарастващи предизвикателства на запад от нас.                              ", "date": "2019.01.08", "title": " Да си тръгнем ли от Афганистан?\t\t\t"}
{"url": "https://trud.bg/8000-%d0%bb%d0%b2-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d0%b7%d0%b0-%d1%81%d1%87%d1%83%d0%bf%d0%b5%d0%bd%d0%b0-%d1%80%d1%8a%d0%ba%d0%b0/", "text": "Вземат предвид възраст и доходи За наранявания при катастрофа трябва да се сложи минимален размер на изплащаните обезщетения на пострадалите като например за счупена ръка сумата може да е 8000 лв. Това каза за “Труд” Владимир Тодоров, председател на Българската асоциация на пострадали при катастрофи (БАПК). Но ако се е наложила операция, поставяне на имплант или по-дълго лечение сумата трябва да е по-голяма, продължи той. На Гаранционния фонд е възложено да разработи методика за определяне на обезщетенията при катастрофа, а от БАПК настояват да бъдат включени в обсъждането за да се подготви един работещ модел. За нараняване при катастрофа може да се плати обезщетение за причинени болка и страдание на пострадалия, за пропуснати ползи за времето, през което той не може да работи, както и за направените медицински разноски. Минималният праг от 8-10 хил. лв. трябва да е само за причинените болка и страдание, обясни Владимир Тодоров. Според него максимален размер на обезщетението не трябва да има. Към сумата за причинена болка трябва да се прибавят обезщетенията за пропуснати ползи и за направеното лечение. Целта на методиката за обезщетенията е застрахователите и съдът да имат обща база, въз основа на която да определят сумите за пострадалите. В момента такива правила няма и при смърт в катастрофа почти винаги се стига до съд за да бъде определено обезщетението. Няма обаче разписани правила, на базата на които съдът да мотивира решението си. В методиката за определяне на обезщетенията първо трябва да бъдат посочени видовете наранявания, коментира Владимир Тодоров. Като при смъртен случай за размера на обезщетението трябва да се взимат предвид възрастта на загиналия в катастрофа, получаваните от него доходи и семейното му положение – броят на наследниците. В момента при смърт в катастрофа роднините на загиналия имат право на обезщетение за претърпените от тях имуществени и неимуществени вреди. За по-далечните близки и роднини обаче, като братовчеди и лели, които са били в трайна и дълбока емоционална връзка с починалия, беше поставен лимит на обезщетението за причинени болка и страдание в размер до 5000 лв. За близките роднини като съпруг, дете или родител максимален праг на обезщетението няма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " 8000 лв. обезщетение за счупена ръка\t\t\t"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%bf%d1%80%d0%b5-4/", "text": "Върви ли се към преначертаване на границите на Балканския полуостров, след като падна границата между Косово и Албания. Предстоят ли нови сътресения, забравяме ли раните и историята си. Докъде ще доведе развяването на стари карти за велики държави. Кой има интерес от слабо и скарано православие. По тези въпроси разговаряме с един от най-уважаваните наши историци акад. Георги Марков. – Академик Марков, на Балканите отново започна да ври и кипи – точно преди Нова година границата между Косово и Албания падна, Зоран Заев и той дава подобни сигнали от Македония. Преначертават ли се границите на нашия полуостров? – Още преди години, когато ставаше дума за независимо Косово, имах спор със Соломон Паси по радиото – казах, че албанците рано или късно ще извикат „Да живее Съединението!”. Имах предвид примера от българската история със съединението на Източна Румелия с Княжество България, както сега става с Косово и Албания. Спомням си, че тогава Паси каза: „Не, не може, има поети международни ангажименти, които ще се спазват”. Колкото и да ги боли сърбите, това ще стане. Миналата година по това време правителството имаше прекален оптимизъм за интеграцията на Западните Балкани – това е нещо много добро, но се забравя историята. А тя има много дълбоки рани – не само в последните 100 години, но и по-рано, и те не могат да се преодолеят с никакви препоръки, решения, банкови операции и т. н. – Членството на държавите в НАТО няма ли да спре враждебните аспирации на полуострова – като желанието за Велика Албания, например? – Албанците преживяват период на възход, както ние още преди балканските войни. Те са много жизнена, борбена и демографски силна нация и искат своето национално обединение. Има една карта на Велика Албания, начертана още от Мусолини в края на 30-те години. След 1939 г. Албания е италиански протекторат, крал Виктор Емануил III е техният крал, а през 1941 г. след разгрома на Югославия има много лют спор между България и Италия. Италианците веднага очертават границите на Албания – освен Косово й дават Южна Черна гора и Северозападна Македония, вкл. и Охрид. Тогава се налага цар Борис III лично да отиде до Берлин и да каже: „Не, Охрид е българският Ерусалим“. Положението тогава става много напечено – председателят на Народното ни събрание Никола Логофетов дори си хвърля оставката с много остра реч срещу съюзниците. И Хитлер отстъпва Охрид, като оказва натиск на Мусолини. Така че албанците вървят към национално обединение, въпросът е как да бъдат спрени, след като зад тях стоят САЩ. – Е, шефът на НАТО Йенс Столтенберг изрази съжаление, че Косово ще има собствена армия, каквато заявка те направиха. -О-оо, това е игра на думи от страна на натовеца. Не бива да забравяме, че големите държави са се разбрали шефовете на НАТО, на Европейския съюз и други да бъдат избирани от по-малки държави. Столтенберг от Норвегия, Юнкер от Люксембург… колкото и велики постове да заемат с високи заплати, те са марионетки. В това съм напълно убеден. Щом чичо Сам го е казал – Косово ще има собствена армия. Албанците ме изумиха още през 90-те години, когато поканиха Бил Клинтън в Тирана и му издигнаха паметник в цял ръст като на Сталин, кръстиха на него и булевард приживе. – И ние някога развявахме една карта, говорехме, макар и само на маса, за България на три морета. Но самочувствието ни отдавна е паднало, а самосъжалението ни е явно. – Нас ни смазаха заради т. нар. великобългарски шовинизъм. И победителите, и съветските комисари по-нататък. Сред нас се възцари националното пораженство. От 100 години сме в някаква Гражданска война. След 1913-а имаме национално крушение, което е нещо повече от загубена война. След 1919-а започна разделение на обществото и Гражданска война в резултат на различни тоталитарни идеологии. Каквито и битки да печелим ние, накрая губим, тъй като Великите решават. Това е сателитния синдром, който съществува и днес в българската външна политика. Първо беше Дядо Иван, сега е Чичо Сам. В договора с Република Македония от август 2017 г. първо трябваше да се изчистят спорните въпроси и тогава да подпишем. Бързането ни беше политическа грешка. – Днес като аргумент се използва съвременната политика, а историята е изтикана назад – не е ли това проблемът? – Именно. Съвременната политика казва: има македонска нация, ще има и вековна история. Ето го сателитния синдром – правителството ни избърза. Чичо Сам бърза да изгони Дядо Иван, който все още има позиции в Сърбия и на юг във Вардарска Македония и ето сега казват Северна Македония. Но тя включва и Пиринска Македония. Помните, че ние първи признахме и независима Македония през януари 1992 г., направихме го на юруш, без да мислим. Македонизмът обаче продължи да бъде на антибългарска основа, а тяхната пропаганда е пропита в учебниците и в мозъците им. – Пак ли Балканите ще бъдем бурето с барут? Ние не изглеждаме ли нещо като опитно зайче на Запада? – Западът гледа на Балканите като на тези там от Ориента, като на втора ръка европейци. Посрещат наши политици, уважително се държат към наши студенти, специалисти, но за тях ние сме онези там от Балканите, запалили войните, което не е вярно. Защото Великите сили балканизираха Югоизточна Европа. Днес ние много свенливо употребяваме думата Балкани, защото това е свързано с балканизация и затова казваме Югоизточна Европа. В Хърватия и Словения например не искат и да чуят, че са на Балканите. Гърците пък са древна цивилизация… Но Великите сили ни докараха дотук, защото имат интерес да бъдем един срещу друг. Те нямат интерес Балканите да бъдат обединени, дори и днес. – Какъв ще бъде проблемът за нас и сънародниците ни в Македония? Сърбите сигурно най-много ще пострадат, а македонците могат и те да отворят границите си като косоварите. – Върхушката в Македония – политици, историци, журналисти, си изкарват хляба, получават пари, за да лъжат. Ето, сега превеждат Димитър Талев на „майчин” език. Където в текста има българин, пишат македонец. Като влезеш в Тетово, всички надписи са на албански. В Тетовския университет нямат проблеми с финансовите средства, правят конференции. Казват ни: „Ние с вас, българите, нямаме проблеми, отдавна се знаем, но има някакви между нас, които ни пречат, които не знаят какви са“. А Тетово се води в Република Македония все още! Албанците дори се шегуват с нас – ние сме братски народи, хайде да направим една обща граница. А аз ги питам пак на майтап – ама по Вардар ли искате обща граница? Албанците са в демографско настъпление, имат силен национален дух, силна емиграция, която е много привързана към родния край. Обикновените македонци обаче са много разтревожени от това, което става и ги очаква. Като съм пътувал във Вардарска Македония, селата им може да са с по 20-ина къщи, но са стегнати, не са като нашите запустели, а джамиите им стърчат като ракетни площадки. Преди 10-ина години зареждах там на една бензиностанция и момчето ми вика: „Ей, братя българи, не идвайте с коли, елате с танкове“. Върхушката обаче гледа само себе си. И сега живее в някакъв европейски мираж. Трябва да си отвори очите и да види, че историята им започва след Втората световна война. – Но Европа си мълчи по този въпрос, като че ли негласно е съгласна на това ново преразпределение на границите. За Крим обаче има друго мнение, санкции вървят от няколко години. – Има споразумение след падането на Берлинската стена при разпадането на държави като Чехословакия и Югославия да не променят вътрешните граници. Но ето, Путин промени този принцип като присъедини Крим, в Косово стана същото – там обаче може. Тепърва ще има усложнение на Балканите. Бойко Борисов избърза да вкараме Западните Балкани в ЕС, но това няма да реши проблемите. Ще махнем границите – точно това искат албанците. От друга страна пък Сърбия има все още синдрома на вечния победител, въпреки че има историческо възмездие – казвам го без да злорадствам. Те преживяват своето национално крушение. Но не го признават, твърдят, че ще си останат велики. Как велики, като утре може и Войводина да загубят? Сърбите също трябва да си преосмислят историята, защото и те са причинили много злини на нас – българите. Като историк смятам, че добросъседство трябва да има, но без да забравяме историята. – Сега в глобалния свят новите политици искат да пишат нова история, която изглежда като история на забравената памет. Сигурно след някое и друго десетилетие може да бъдат премахнати и националните граници. – Глобализацията искаше да премахне националните граници, защото пречели на международните корпорации. Както казваше дядо ми, ще продадат и ще купят България с милиардите си. Днес обаче започва да се чувства и да се засилва дух за съхранение на националните държави. Първо американците биха камбаната за глобализацията – те искаха светът да се управлява от тях след разпада на Съветския блок. Но не успяха да станат световен лидер. Историята нито е почнала, нито ще свърши с тях – това важи напълно за Щатите. Ние, за съжаление, нямаме вече лидери като генерал Де Гол или Митеран. – Но, академик Марков, те са били лидери в друго време, днес светът е различен! Рекламира се като нещо съвсем нормално мъже да стават жени и обратно, появяват се нови полове, натам вървят нещата. – Ами ето един пример от лятото – идва в Евксиноград един млад и амбициозен лидер – Макрон, който иска да оглави ЕС, но неговата учителка го води за ръчичка. Аз написах психоистория на лидерите, където казах, че ако дядо Фройд трябва да му направи психоанализа, тя няма да бъде в негова полза. Може да ме наричат някои консервативен и задръстен, но пак ще кажа: онези силни характери днес вече ги няма. – А как да ги има? Та днешните политици не са преживели война, вече и казармата отпадна, светът е различен. – Различен е, съгласен съм. Но вижте Германия – там търсят войници и няма кой, затова се оглеждат в Източна Европа. Германците искат да маршируват. Но какво да ги правим, ето – приеха си третия пол. И гласуваха по съвест. Това не е добре за Европа, но ние сме част от нея. Затова казвам – политиците да махнат розовите очила. Не твърдя, че трябва да сме черногледи, но няма как да скъсаме с историята, няма как да я преодолеем като бутаме паметници все едно сме се разкрепостили. А на Балканите поуките са задължителни. Западът обаче опипва почвата тук и то много сериозно. – Не смятате ли, че в момента се толерира и разделение между православните страни, между украинци, руснаци, сърби… Някои могат да кажат, че това е конспирация, но целта не е ли православието да стане слабо, да има разкол? Ето какво се случи с украинската църква. – Исторически Западът е против православието. От 1054 година те ни смятат за схизматици. Когато османските турци нахлуват във Византия и на Балканите, тогава папата казва – по-добре да попаднат сега под знамената на полумесеца, после ние ще ги освободим и ще ги въведем в правата вяра. Осъзнават се късно, когато османлиите стигат чак до Виена. След това пък свързват православието с Третия Рим с Москва. Русия като империя се издига на основата на православието и славянофилството – така тя се отделя от западната католическа цивилизация. Западняците и днес махат с ръка и казват: вие там сте от руската църква. А ние сме дали православието на руснаците. Забравяме обаче нещо много важно, че всички руско-турски войни се водят под знака на кръста срещу полумесеца. И те са паметни за славяните. Западът още причислява православието към руската сфера на влияние. Затова той се стреми да има разделение в православието и то да отслабне. Вселенският патриарх много рискува, а това, което направи с Украинската църква, бе в услуга не на народа там, а на Запада. При нас – православните, светската власт е силната през вековете. Докато при католическите държави силата е в църквата. Покрай омразата си срещу Русия, и Збигнев Бжежински написа много зли неща срещу православието. – Какви са очакванията ви за Европа през 2019 година? – Европа е в дълбока политическа и морална криза. Тя е беззащитна, не може да се справи с новата миграционна вълна на новите варвари и да защити християнската цивилизация. Прекалено много се отдаде на материалното, издигна в култ Златния телец. Разбира се, това дойде от Америка, но вече я надминава. Трябва да намерим начин да се защитим, защото Тръмп няма да ни дава безплатно американския военен чадър. Европа трябва се стресне, да се подготви за защита и да махне розовите очила. Нашият гост  Георги Марков е роден в Пловдив през 1946 г. Завършва история в Алма Матер. Специализира в Института за европейска история в Майнц, ФРГ. Професор, д-р на историческите науки, академик от 2008 г. От 1993 г. до началото на 2012 г. е директор на Института по история при БАН. Автор на много книги и учебници, написал е десетки студии и монографии.                                                                   ", "date": "2019.01.08", "title": " Историкът академик Георги Марков пред „Труд“: Западът има интерес от разкол в православието\t\t\t"}
{"url": "https://trud.bg/2913520-2/", "text": "Като част от общинските политики за осъвременяване на бургаското образование и ориентирането му към нуждите на бизнеса, тази година ще бъде създадена нова специализирана електронна платформа. Главен координатор и отговорник по изпълнението на проекта ще е Гимназията по компютърно програмиране и иновации. В разработката ще участват нейните ученици, учители, ментори от IT компаниите в училищното настоятелство, експерти от двата местни университета, както и ученици-програмисти от други училища в града. Междувременно предстоят две важни предварителни срещи, които ще организира Община Бургас. Първата ще е с представители на всички професионални гимназии – за детайлно уточняване на всички технически направления, в които работят, паралелки, тенденции, на кое в дейността си искат да акцентират. Втората среща ще е с представители на бургаския бизнес във всичките му измерения. Резултатите от двете срещи ще залегнат като първоначална база данни в новата платформа. Тя ще се зарежда и поддържа в Гимназията по компютърно програмиране и иновации. Като краен резултат всеки бургаски ученик ще може да открие на едно място актуална информация за професионални стажове, изисквания и обявления за свободни работни места в Бургас. Същевременно предприемачите ще виждат къде какви кадри се подготвят, възможности за контакт с потенциални свои бъдещи служители, както и всякаква полезна информация по темата за регионалния пазар на труда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " В Бургас създават електронна платформа, която да свърже училището с бизнеса"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%b0-%d0%bf%d0%be%d0%bd%d1%8f%d1%82%d0%b8%d0%b5%d1%82%d0%be-%d1%80%d0%be%d0%bc%d0%b8-%d0%bd%d0%b5-%d0%b7/", "text": "„Местната власт не покровителства циганите. Аз не знам тук да има римляни, ромеи или някакво друго население.“ Това заяви вицепремиерът и военен министър Красимир Каракачанов в пловдивското село Войводиново, където възникна напрежение между българи и роми след   над военен в неделя. Тогава двама млади роми нанесоха побой над служителя на спецчастите, след като се изпречили пред колата му и той им направил забележка. Двамата са задържани и срещу тях е образувано бързо производство, а пострадалият е в тежко състояние в болница. След инцидента селото настръхна и българите излязоха на протест, обвинявайки местната власт, че толерира ромите, които живеят в незаконни постройки. „Всички сгради са абсолютно незаконни, правят се констативни протоколи, следва заповед на кмета за премахването им и започва събаряне. Трябва да се действа бързо, за да разбере обществото, че държавата си е на мястото“, каза Каракачанов на мястото. Той посети и гетото на Войводиново, където го посрещнаха празни къщи и кучешки лай. „Много се учудих как 250 души може да живеят на декар и половина“, коментира той, преди да види, че обитателите на гетото са се изнесли. „Циганите в България станаха изключително нагли. Търпението на обществото се изчерпа“, обобщи Каракачанов във Войводиново. Той съобщи, че ще бъде подготвена национална програма за справяне с проблема и се предвижда ромите, които живеят без адресна регистрация, да се изселват.                ", "date": "2019.01.08", "title": " Каракачанов за понятието „роми“: Не знам тук да има римляни или ромеи"}
{"url": "https://trud.bg/%d0%ba%d0%b0%d1%81%d0%b8%d0%b5%d0%bb-%d0%bd%d0%be%d0%b0-%d0%b0%d1%88%d0%b5%d1%80-%d0%b7%d0%b0-%d0%b8%d0%b2%d0%b0%d0%bd-%d0%bb%d0%b0%d1%81%d0%ba%d0%b8%d0%bd-%d0%be%d1%82%d1%8a%d1%80%d0%b2%d0%b0%d0%bb/", "text": "В “Театър, любов моя!„ – Валери Петров пише една, много важна реплика, може би от най – генералните като значение, диагноза, присъда в Българския театър. Произнесена е от „автор“, който се опитва да бъде и режисьор на неукото си произведение: “Колеги ми докладваха, че ви се носи име на “трудна„ актриса!„ … „Трудният“ актьор в нашата отчаяна грустна родина е особена стигма, клеймо върху изключително рядка порода същества – съчетали в себе си безспорен, голям талант със зъбат, непреклонен, “опак„ характер…Характер – необясним, плашещо – отблъскващ за огромната маса среднисти в нашата професия… “Трудният„ артист не се подава на евтини директорски, режисьорски, шефовски манипулации…Не участва в интрижките по коридорите и гримьорните…Сложно и бавно влиза в близки отношения с какви да е колеги…да не кажа никак… Групи, групички, комплоти са му чужди…Привлича се само от такива “зверове„ като него самият…В началото на пътя си е екзотичен с дистанцията, която без да иска налага…Щото нали…възпитан е, бачка на 200…/ малко по – късно тая скорост почва да пречи на всички /…Ръководствата на театрите го искат, въпреки лекото шубе от Достойнството и Каменната Непоклатимост, които неясно къде, как и защо ще донесат проблеми на всички, ще разбият удобното статукво с мирис на яхния и килер… Проблеми относно тяхното Можене, тяхната Аргументация: “Защо имам право да Бъда на Сцената“ …Нашият професор Коко Азарян казваше следното: “За да стъпиш на сцената, трябва да имаш много основателна причина, мотив…на живот и смърт! Иначе смисъл няма!„ …Та младите години на “Трудният„ артист са още опознавателни за другите, докато дойде първото събрание в което, насред настъпилото мълчание когато например уволняват друг “труден„ и във въздуха жужи като конска муха рефрена : “Ох облекчение! Отървахме се!„ – нашият човек ще стане и ще защити събрата или съсестрата си по “трудност„… Няма къде да избяга и моментът, когато този бъдещ “трън„ в очите на всички, ще противостои на някой тъп режисьор от сцената заради евтините трикове, които продава като диаманти на съсипаните актьори горе – на сцената…И същите тези актьори ще намразят дразнителя – губи време, идва премиера…пък след нея…някак ще издържим, докато сценичното недоносче “падне„ от репертоара…Хаха доста ей такива недоносчета обаче се влачат години, артистите остаряват потънали в блатото им…и лека полека забравят, дори си се харесват там… В този период “Трудният артист„ вече е изгонен от трупата, или е напуснал сам след година излизащи разпределения, в които името му липсва, но не липсват случайно доловени реплики: “ Страхотен е, обожавам го…ама с него е невъзможно да се работи, бърка се, предлага, всичко поставя под съмнение…“… Между другото за най – любимия ми актьор / все още жив слава богу / съм чувала от адски близък човек режисьор същите думи! И си седи без работа този гений на превъплащението… Прошка няма! А и той ще си избърше задника с тая ми ти „прошка“! И така нашият “антигерой„ започва да създава собствени проекти, подлага на Риск всичко, което има…Онзи Риск, който е толкова непознат в институцията наречена Държавен Театър… започва и да пие…първо в компания, след това и сам…Щото скъпи читатели – трябва и да се яде, да се гледат деца…а с частните проекти и рискуването – някак е невъзможно – събуждаш се гладен. От друга страна „Трудният„ не става за никаква друга работа / продавач, чистач, разносвач на пици, офис мениджър и тра ла ла /…След време идва и умората…Не му се става от кревата отново и отново да търси кинти за свой спектакъл, въпреки наградите за предишния…Нали знаете – наградите в България не означават нищо, не носят нито пари, нито повече уважение, не носят и най – важното: хубава качествена работа…Взимаш си наградата / ако си на щат / и потъваш отново в морето от поносими, малко по – поносими и непоносими разпределения… Никога няма да чуеш “трудният артист„ да се оплаква за положението за което сам си е “виновен„. Но сутрин все по често се гледа в огледалото и не може нито да се трае, нито да се познае…Започва да пълнее, чувства се като плондер, лишен от каквито и да е качества и обаяние…или пък обратното: съсухря се, очите му се превръщат в дупки без блясък, устата се свлича надолу в трагична маска…Пренася “трудността„ и в семейството си, ако има оцеляло такова…Въздухът не достига за никого там! И пиене ей така за олекотяване на кислорода, въпреки че не е останал вече такъв…На негово място идват мислите за нищожност, негодност, некадърност, излишие… Те будят “трудният„ артист неочаквано трезвен и с прецизността на скалпел му вменяват един единствен изход: Край! Бърз, безболезнен, неотложен Край. Щом сутринта настъпи, или утре, или в други ден…За Края обаче нашият човек няма нито сили, нито смелост…щото нали отново децата…как ще го преживеят…как ще живеят…Пък и вероятно някъде в дъното на мозъчно – сърдечната му кутия тлее надеждица… Ще се опита да приеме някоя глупащина…ей така заради самото неиздържимо усилие Налиии…заблуждава се: “Абе талантът ще ме спаси!“…и ще драйфа от гадост, щото не може и да иска…не може да се вклини сред останалите…Някак устните му не са създадени да произнасят неуки словоблудствия…Говори, а чува мъчително беззвучие…Нищо не може да те спаси от бездарието – става му ясно ама на мига! И така пуска и последната “спасителна„ сламка съвсем доброволно… Обикновенно на тръгване, зад гърба си чува и репликата: “ Всички врати на театри ще са затворени за теб! “ Пропуска я великодушно покрай ушите си…Заплахи! Ама я си ебете майката…Сам не знае, че вече е в Началото на Края…А навън младите му колеги се възхищават на свободата, която излъчва, невидимия лавров венец, която свети като ореол над главата му докато се движи в мръсната киша по улиците на битието ни… Кълнат се в него…Цитират го / като пукне пък го цитират с преклонение, постват снимки със свещи на черен фон, разплакани емотикони /…И не! Трудният Артист никога няма да каже дума в своя защита! Ще се държи до финала все едно светът е в краката му…И той Е!… Особено на границата между долната / нашата / и Горната земя! Като епилог ще кажа, че прочетох коментари на умни мои приятели – тук в ФБ: Ама що е пиел Иван Ласкин, пък и Чочо преди това, пък и Андрей, пък и Кирчо Варийски, пък и Катя Паскалева – те са си виновни…хора като всички други! Какво означавало: Не можел да понесе реалността??? Понасяла се била реалността! И е така…и не е. Коя реалност питам? На мишите душици, на безропотното мълчание, на удобната пръдня носеща се от посредственото, на пълната арогантна инквизиция към качественото изкуство и таланта? Та коя е вашата реалност, как живеете в нея? Знам, че хората които не са набъркали душите и космоса си в нещото наречено Актьорска професия, трудно ще схванат. Те са си тези които са си…Не им трябва да са Други хора…Не са обсебени от други лица, страсти, престъпления, любови…щото това животно Актьорът си няма свои…Как се живее, когато всъщност НЕ СЪЩЕСТВУВАШ без своята работа, а Само и Единствено ако бъдеш Друг?! Няма да отида утре на погребение. Защото знам, че онези средните, четворките, малките екзекуторчета ще реват като платени оплаквачки пред ковчега! Едно ДС леке от тях, преди страшно много години зачеркна един от най – големите ни режисьори изобщо: Стоян Камбарев / който не пиеше, но отключи болестта си именно заради такива пигмей / Та въпросният “директор“ беше така откровен да етикира Стоян в мемоарите си като “ капризно, високомерно, трудно общително в отношенията със директорството режисьорче с жълто около устата“… Цитатът не е точен, но много ясен относно обвинителното определение: “ ТРУДЕН„ в нашата професия…НЕ СТРЕЛЯЙТЕ ПО АРТИСТА! Приживе! Когато отлети от тоя свят той вече няма нужда нито от сълзите, нито от обясненията, нито от разочарованията ви…Отървал се е от вас и лети към място, в което ще бъде разбран без условности, обичан без срам, аплодиран като смъртонносна лавина! Кирил Варийски / починал на 42 г. /  Стоян Камбарев / починал на 45 г. /  Катя Паскалева / починала на 57г. /  Андрей Баташов / починал на 45 г. /  Петър Попйорданов / починал на 48 г. /  Иван Ласкин / починал на 48г. / Ваша:  Касиел Ноа Ашер / жива на 47г. /        ", "date": "2019.01.08", "title": " Касиел Ноа Ашер за Иван Ласкин: Отървал се е от вас и лети към място, в което ще бъде разбран без условности…"}
{"url": "https://trud.bg/%d0%b5%d0%b4%d0%b8%d0%bd-%d0%be%d1%82-%d0%bd%d0%b0%d0%b9-%d0%b2%d0%b5%d1%80%d0%bd%d0%b8%d1%82%d0%b5-%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8-%d0%bd%d0%b0-%d0%bb%d0%be/", "text": "„Никой не толерира подобни деяния. Това граничи с вандализъм, но журналисти търсят сензация, както беше и при случая с Хирошима. Тогава един надпис беше изрисуван на ограда, а го направиха световен проблем.“ Така коментира пред „Труд“   Красимир Митов, един от най-верните привърженици на „Локомотив“ (София). „Защо не обръщат внимание на състоянието на клуба и това на стадиона? Един велик клуб на 90 години загива. „Локомотив“ (София) е като Шумахер – никой не знае дали е жив“, добави Митов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Един от най-верните привърженици на „Локомотив“ (София), пред „Труд“: Граничи с вандализъм, но търсят сензация"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81-%d0%bf%d0%be%d0%b2%d0%b5%d1%87%d0%b5-%d0%b1%d0%b5%d0%b1%d0%b5%d1%82%d0%b0-%d0%bf%d1%80%d0%b5%d0%b7-%d0%bc%d0%b8%d0%bd%d0%b0%d0%bb%d0%b0%d1%82%d0%b0-%d0%b3%d0%be/", "text": "На фона на общия спад на раждаемостта в страната във Варна са проплакали 5376 бебета през миналата година при 5313 в предходната. Това съобщи кметът Иван Портних. В тази връзка ще продължи да се развива още  по-активно общинската инвитро програма. За периода 2015 г. – 2018 г. по програмата са отпуснати над половин милион лева на 219 двойки с репродуктивни проблеми, като родените деца са 40.", "date": "2019.01.08", "title": " Варна с повече бебета през миналата година"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2-%d1%88%d1%83%d0%bc%d0%b5%d0%bd-%d0%bf%d0%be%d1%82%d0%b2%d1%8a%d1%80%d0%b4%d0%b8-3-000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%b4%d1%80%d0%b8/", "text": "Демонстративни маневри с приплъзване на кола на кръстовище в Шумен излязоха 3 000 лв. на шофьор, както и 1 г. лишаване от книжка. Т.Ф. е обжалвал наказателното постановление на началника на „Пътна полиция“, но магистрати го потвърждават като правилно. Любителят на рали изпълненията бил засечен а да се вихри с „Форд“-а си след 23 часа вечерта на 18 септември м.г. по ул.”Дедеагач” на кръстовището с ул.“Индустриална“. Двама полицаи станали очевидци как приплъзнал автомобила чрез употреба на ръчната спирачка и направил обратен завой. След това изпълнил зрелищната маневра още два пъти. Униформените веднага извикали на мястото пътни полицаи и те съставили акт на шофьора за това, че използвал път, отворен за обществено ползване, не по предназначението му за превоз на хора и товари. Т.Ф. го подписал без възражния, а по-късно представил писмени. Пред съда той опитал да докаже, че нарушението му е маловажно, а санкцията несъразмерно голяма. Съдът обаче е категоричен в обратното и в решението от тази седмица пише, че „нарушението е осъществено с извършването на три отделни маневри, като жалбоподателят е навлизал с висока скорост в кръстовище, обединяващо няколко улици, при което е съществувал значителен риск от настъпване на произшествие“. Решението може да бъде обжалвано пред Административен съд-Шумен.", "date": "2019.01.08", "title": " Съдът в Шумен потвърди 3 000 лв. глоба за дрифт"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%bf%d1%8a%d1%80%d0%b2%d0%b8%d1%8f-%d0%bd%d1%83%d0%b4%d0%b8%d1%81%d1%82%d0%ba%d0%b8-%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d0%b2/", "text": "Първият нудистки ресторант в Париж – „О’Натюрел“ затваря врати след малко повече от година от създаването си. Идеята бе взета от Лондон. Само клиентите обаче са голи, а сервитьорите – по хигиенни съображения – са с облекло. Гостите на ресторанта първо минават през съблекалня, а след това се озовават в зала с около 20 маси. Заведението отвори врати за любителите на непокритите човешки форми през есента на 2017 година на улица „Гравел“ във френската столица. На 16 февруари тази година обаче ще бъде последната възможност за посещение, съобщи в. Фигаро, цитиран от БТА. Други източници твърдят, че братята Саада не са направили реална преценка на броя на нудистите в Париж – 90% от тях са хомосексуални. Градският нудизъм не е толкова разпространен, колкото броят на хората, които се пекат без бански костюм по френските плажове и курорти. Те не стъпват в заведения от този род.", "date": "2019.01.08", "title": " Затварят първия нудистки ресторант в Париж"}
{"url": "https://trud.bg/%d1%80%d0%b0%d0%b7%d0%bf%d0%b8%d1%82%d0%b2%d0%b0%d1%82-%d1%81%d0%b5%d0%bb%d1%81%d0%ba%d0%b8-%d0%ba%d0%bc%d0%b5%d1%82-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%b4/", "text": "Селски кмет от Търговищко е застрелял едно домашно куче и ранил тежко друго в стопански двор на съседно село, като е стрелял със законно притежавана ловна карабина. Този сигнал беше подаден първо в социалните мрежи от близки на стопаните на кучетата, които обаче не искали да се жалят, но приятелите им разпространиха информацията, сочейки, че е можело да пострадат и хора. Те съобщиха, че стрелецът е кметът на село Ловец Димитър Алексиев, но стопаните не искали да се жалят, защото: „…бил с власт, имал връзки и щяло да стане по-лошо за тях”. Близо 20 сигнала са подадени и на електронната поща на прокуратурата в Търговище, съобщи говорителят й Васил Ангелов. Образувана е преписка и е пратена на Районна прокуратура. Междувременно полицията в Търговище се е самосезирала от публикациите и е образувала досъдебно производство, а във вторник пусна и информация, че в Районното управление за разпити е бил отведен 64-годишен мъж от село Ловец. За него е установено, че в петък е умъртвил кокер шпаньол и е ранил хъски, което е откарано за лечение. То е в тежко състояние с куршум в главата и едва ли ще оцелее, казаха лекари. Животните били простреляни в село Васил Левски със законно притежавано  ловно оръжие – пушка „Восток Биатлон 4“, калибър 5,6 мм, уточняват от полицията. Оръжието, заедно с още една законна пушка, са иззети за експертизи. Конфискувана е и въздушна пушка. Кучетата пък били на 25-годишна жена и съпруга й. Според запознати семейството живеело и отглеждало крави в стопански двор в село Васил Левски, а кучетата били в границата на стопанството. Били безобидни домашни любимци, а хъскито било още мъничко. Защо е стреляно по тях още не е ясно. Работата по изясняване на фактическата обстановка продължава под ръководството на прокурор от Районна прокуратура-Търговище, допълват от полицията. От прокуратурата пък съобщиха за „Труд”, че заподозреният ще бъде разпитан, след като му бъдат повдигнати обвинения. Първо обаче щели да се изкачат резултатите от експертизите на оръжието. Нямало основания Алексиев да бъде отстранен от поста, докато тече досъдебното производство, коментираха магистрати. Алексиев първо не вдигна телефона си, а при следващо позвъняване го затвори, чувайки че го търси журналист. Той е кмет на селото пети мандат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Разпитват селски кмет за убийство на домашно куче и огнестрелни рани на друго\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b7%d0%b0%d0%ba%d0%be%d0%bd%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d0%b0%d0%b6%d0%b0%d1%82-%d0%b7%d0%b0-%d0%b2%d1%81%d0%b8/", "text": "Органите да си свършат работата във Войводиново, законите на България трябва да важат еднакво за всички, независимо от етнос, религия. Това каза лидерът на БСП Корнелия Нинова по време на пресконференция в централата на партията. Тя призова органите да приложат всички мерки, за да има превенция. „Като се знае, че има наказани строго за такова нещо следващия път да се замислят“, допълни лидерът на БСП. Това, че години наред си затварят очите всички политически партии пред този проблем, доведе до това наслагване, до ескалиране от време на време тук-там такова напрежение. Нашият призив е законът да се прилага с пълната му строгост, заяви още Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.08", "title": " Нинова: Законите трябва да важат за всички, независимо от етнос и религия"}
{"url": "https://trud.bg/%d0%bf%d1%80%d0%b8%d0%b2%d0%bb%d1%8f%d0%ba%d0%be%d1%85%d0%b0-%d0%ba%d0%b0%d1%82%d0%be-%d0%be%d0%b1%d0%b2%d0%b8%d0%bd%d1%8f%d0%b5%d0%bc-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-65/", "text": "Окръжна прокуратура-Стара Загора привлече като обвиняем и задържа   за  . Това съобщиха от пресслужбата на държавното обвинение. На 7 януари 2019 г. е получен сигнал в ОД на МВР – Стара Загора за умъртвена жена в апартамент, находящ се в гр. Стара Загора. Незабавно са извършени процесуално-следствени действия – оглед на местопроизшествие. Установено е, че в апартамент в гр. Стара Загора, мъж е умъртвил съпругата си Ю.Й., на 25 г. Жената е с две прободни рани – едната в дясна ръка, а другата в сърцето. При огледа на местопроизшествие са иззети два ножа. Назначена е съдебно-медицинска експертиза. Извършват се разпити на свидетели. Днес, 8 януари 2019 г., по досъдебното производство, в качеството на обвиняем е привлечен М.С., на 65 г., /съпруг на пострадалата/, за престъпление по чл.115 от Наказателния кодекс – за умишлено убийство. Той е задържан за срок от 72 часа с постановление на наблюдаващия прокурор от Окръжна прокуратура-Стара Загора, като предстои да бъде внесено искане в съда вземане на мярка за неотклонение „задържане под стража“ спрямо него. Наказанието, което се предвижда за престъпление по чл. 115 от НК, е „лишаване от свобода” от 10 до 20 години.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Привлякоха като обвиняем за убийство 65-годишния мъж, пробол в сърцето младата си жена в Стара Загора\t\t\t"}
{"url": "https://trud.bg/%d0%bf%d0%be%d1%89%d0%b8%d1%82%d0%b5-%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-155-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%b2%d0%b8%d0%bd%d0%b5%d1%82%d0%ba%d0%b8/", "text": "Днес около 10 часа стартира продажбата на електронни винетки за 2019 г. в пощенските станции в цялата страна. Първата винетка е продадена в сливенското село Жельо Войвода. До 12.00 ч в пощенските станции в цялата страна са продадени 155 броя винетни стикери, съобщават от пресцентъра на „Български пощи“. При закупуването на винетка в офис на „Български пощи“ не е необходимо да се носят документи на превозното средства, а само да се знае регистрационния номер. Важно е клиентите да знаят, че преди да изпишат име и фамилия и да положат подпис върху предоставения от пощенския служител служебен бон, трябва внимателно да проверят дали данните са въведени коректно. Потвърдената винетка няма да може да се върне или преработи. Напомняме, че за категория К1 и К2 няма да се продават годишни винетки. За категория К3 се въвежда нов вид винетка „Уикенд“, която ще важи от петък 12.00 часа до неделя 24.00 часа, допълват от „Български пощи“  ", "date": "2019.01.08", "title": " Пощите продадоха 155 електронни винетки за два часа\t\t\t"}
{"url": "https://trud.bg/%d1%81%d1%82%d0%be%d1%8f%d0%bd%d0%be%d0%b2%d0%b8%d1%87-%d1%81%d0%b5-%d0%ba%d1%80%d1%8a%d1%81%d1%82%d0%b8-%d0%b7%d0%b0-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%bb/", "text": "Славиша Стоянович остава треньор на „Левски“, въпреки офертите от националния отбор на Латвия и два чуждестранни клуба. Това обяви специалистът след първата тренировка на „сините“ за 2019 година. Сърбинът със словенски паспорт уточни, че договорът му е до лятото и едва тогава двете страни ще преценят дали ще продължат съвместна работа за още сезон, каквато опция има в контракта му. Далеч по-неясно обаче е бъдещето на клуба предвид финансовите задължения и делата, които се водят срещу столичния тим. Същото важи и за лиценза за евротурнирите. А Стоянович обясни, че вече е изпадал в подобна ситуация и прекръствайки се се помоли да не му се случва отново. „Това е един сериозен проблем, цяла година играеш, за да се класираш за Европа и там да се конкурираш с други отбори. От клуба казват, че всичко ще е наред и да не се притеснявам. До февруари ще се платят глоби и каквото там има. На мен няма да ми е за първи път, бил съм в подобна ситуация с „Цървена звезда“. Тогава станахме шампиони, но не бяхме допуснати до евротурнирите. И още две такива ситуации съм имал, явно нямам късмет. Да се помолим сега да не случва така (кръсти се). От клуба ми обещаха, че всичко ще е наред и аз им вярвам.“  А опитният наставник разкри и какви са били обсъжданите със собственика Спас Русев теми в понеделник: „Говорихме по технически въпроси – кои футболисти ще пътуват за Кипър и кои ще останат тук. Аз съм му дал списък. Предстоят физически изследвания и след това ще преценя.“  „Сините“ разполагат с общо 34 футболисти, но Стоянович ще вземе 27 от тях за лагера в Кипър. Във въпросната бройка не влизат потенциалните нови попълнения. В четвъртък, когато отборът заминава, ще стане ясен окончателният списък. Бившият селекционер на Словения призна, че все още не е наясно дали ще работи през пролетта съвместно с Павел Колев, който има предложение да стане изпълнителен директор, но не е дал окончателен отговор.  „Надявам се бързо и скоро да има отговор, защото в клуба ситуацията не се е променила от 15-ти декември. Трябва ни нещо ново – на отбора, на организацията, на моята философия. Вижда се, че така не става. Искам да работя с човек, с който заедно да градим „Левски“.“  А селекцията също е в процес на окомплектоване. На първото занимание нови нямаше, въпреки че „сините“ преговарят с Мартин Райнов от „Берое“. Самият треньор отказа да потвърди информациите, че на „Герена“ работят и по привличането на Иван Бандаловски („Берое“) и Валери Божинов („Ботев“ (Враца).  „Исках да започна с нови играчи на първата тренировка, но това не е възможно. Надявам се обаче скоро да има такива. Имаме дефицит при централните защитници, ще е добре и да вземем халф. Ще видим как са минали медицинските преглади на Николай Михайлов и според тях ще преценим дали да вземем нов вратар. В Кипър може да дойдат и други. Желанията са едно, реалностите други, а финансите – трето.“", "date": "2019.01.08", "title": " Стоянович се кръсти за бъдещето на „Левски“"}
{"url": "https://trud.bg/%d0%bd%d0%b5%d0%b8%d0%b7%d0%bf%d1%80%d0%b0%d0%b2%d0%bd%d0%be%d1%81%d1%82-%d0%b2-%d0%b3%d0%b0%d0%b7%d0%be%d0%b2%d0%b0-%d0%b1%d1%83%d1%82%d0%b8%d0%bb%d0%ba%d0%b0-%d0%b5-%d0%bf%d1%80%d0%b8%d1%87%d0%b8/", "text": "Неизправност в газовата бутилка е довела до взрив, при който пострадаха двама мъже в Разград. Единият от ранените, 47-годишният К.К., е с втора степен изгаряния и опасност за живота. Той е откаран за лечение в болницата в Русе. Инцидентът е станал към 14,30 часа в понеделник в пристройка на къща в Разград. Неизправната газова бутилка се възпламенила и взривила. Вторият мъж, който бил в помещението, 44-годишният М.К., е оставен за лечение в хирургията на разградската болница. При взрива и пожара е бил унищожен покрив от 25 кв., 5 броя дървени врати и прозорци, бяла и черна техника и имущество. Спасени са били две сгради, уточняват от пожарната в Разград.", "date": "2019.01.08", "title": " Неизправност в газова бутилка е причинила взрив в Разград\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b1%d1%81%d0%bf-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%bf%d1%80%d0%be%d1%82%d0%b8%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b5/", "text": "Депутатите ни ще гласуват против предложението на Министерски съвет за закупуване на боен самолет. Това каза лидерът на БСП Корнелия Нинова по време на пресконференция в централата на партията. Нинова припомни, че БСП има позиция на Националния съвет от 10 юни 2018 г. „Партията след много труден дебат взе решение, че подкрепяме модернизацията на Българската армия с разходи, които да не надвишават 2% от БВП, но при условия“, обясни Нинова. Тя подчерта, че сред тях е българската отбранителна промишленост да заеме своето място в процеса на изграждане, развитие и поддържане на отбранителни способности и т.н. „Предложението на МС за закупуване на нов боен тип самолет противоречи не само на решението на НС, а и на позицията на БСП, изразена през юни 2018 г. Нямаме основание да променяме тази позиция“, подчерта лидерът на БСП. Секретарят на ПГ на „БСП за България“ Кристиан Вигенин допълни, че с това предложение правителството не защитава интересите на страната и гражданите. „Поставя се в ситуация доставчикът да определя постфактум правилата и параметрите на сделката в противоречие на решение на Народното събрание“, допълни още Вигенин. Той призова да бъдат публикувани всички постъпили предложения, защото българите имат право да знаят как и за какво се харчат парите им. До началото на юни 2018 г. позицията на БСП по военните сделки не бе ясна. На 8 юни 2018 г. в Народното събрание бяха одобрени проектите за придобиване на нов тип боен самолет и нови бронирани машини за сухопътните части.  Тогава лидерът на левицата Корнелия Нинова заяви, че партията подкрепя разходите. „Ние сме „за“ модернизацията на българската армия при следните условия: да не се надхвърлят 2 процента от Брутния вътрешен продукт. Проектите, които ни представи господин Каракачанов, не надхвърлят 2% от БВП. Да бъдат ангажирани фирмите от българската отбранителна индустрия. В проектите, които ни представи господин Каракачанов, има такива ангажименти. Следователно и второто ни условие вече е изпълнено. Ние ще подкрепим тези проекти“.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.08", "title": " Нинова: БСП ще гласува против предложението на Министерски съвет за закупуване на боен самолет"}
{"url": "https://trud.bg/%d0%bf%d0%be%d0%b6%d0%b0%d1%80-%d0%be%d1%82-%d0%bd%d0%b5%d0%b7%d0%b0%d0%b3%d0%b0%d1%81%d0%b5%d0%bd%d0%b0-%d1%86%d0%b8%d0%b3%d0%b0%d1%80%d0%b0-%d1%83%d0%b1%d0%b8-60-%d0%b3%d0%be%d0%b4%d0%b8%d1%88%d0%b5/", "text": "Мъж загуби живота си при пожар, възникнал в дома му, съобщиха от пресслужбата на МВР. Сигналът за огън в къща в село Камилски дол постъпил в РСПБЗН – Хасково тази сутрин, към 8.14 часа. Незабавно към адреса бил насочен екип. Пожарникарите погасили огъня и в резултат е спасена постройката. При огледа е открито тялото на 60-годишния собственик. По първоначални данни, причина за възникване на огъня е забравена незагасена цигара.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Пожар от незагасена цигара уби 60-годишен мъж в село Камилски дол"}
{"url": "https://trud.bg/%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0%d1%82-%d0%bf%d1%80%d0%b5%d1%87%d0%b8%d1%81%d1%82%d0%b2%d0%b0%d1%82%d0%b5%d0%bb%d0%bd%d0%b0%d1%82%d0%b0-%d1%81%d1%82%d0%b0%d0%bd%d1%86/", "text": "Зам.-министърът на околната среда и водите Атанаска Николова участва в първа копка по интегрирания инвестиционен проект във водния сектор на агломерация Приморско-Китен. Заедно с кмета на община Приморско Димитър Германов днес тя даде старт на строителните дейности по предстоящата модернизация на съществуващото съоръжение, съобщиха от МОСВ. „Това е физическото начало на един дългоочакван, но успешен проект – резултат от усилията и доказателство за доброто сътрудничество между държавата, в лицето на Министерството на околната среда и водите, и местната власт, в лицето на община Приморско. Изпълнението на проекта  ще доведе до положителни ефекти за качеството на околната среда, чистотата на Черно море и развитието на бизнеса и местната общност”, заяви зам.-министър Николова. Проектът е на стойност 22,3 млн. лева, като основното финансиране е по Оперативна програма „Околна среда“. Предвижда се реконструкция, модернизация и разширяване на пречиствателната станция за отпадъчни води Приморско-Китен, както и реконструкция на прилежаща инфраструктура и съоръжения. Капацитетът на пречистване на отпадъчните води ще се увеличи и ще има възможност да покрие още 55 000 жители и гости на Приморско и Китен. Като туристическа община имаме безкрайна нужда от такава инвестиция и това ще се отрази на продукта, който предлагаме, заяви кметът на Приморско Димитър Германов. Той припомни, че подготовката преди началото на строителството днес е започнала в края на 2011 г. и е резултат от активната работа на екипа на  общината с помощта на МОСВ. Изпълнителят увери, че станцията ще бъде модернизирана без прекъсване на работата. Съоръжението е построено през 1974 г. и вече няма възможност да обслужи нарасналия брой туристи в района.", "date": "2019.01.08", "title": " Модернизират пречиствателната станция в Приморско"}
{"url": "https://trud.bg/3-000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%82%d0%b8%d0%b2%d0%bd%d0%b8-%d0%bc%d0%b0%d0%bd%d0%b5%d0%b2%d1%80%d0%b8/", "text": "Демонстративни маневри с приплъзване на кола на кръстовище в Шумен излязоха 3 000 лв. на шофьор, както и 1 г. лишаване от книжка. Т.Ф. е обжалвал наказателното постановление на началника на „Пътна полиция“, но магистрати го потвърждават като правилно. Любителят на рали изпълненията бил засечен а да се вихри с „Форд“-а си след 23 часа вечерта на 18 септември м.г. по ул.”Дедеагач” на кръстовището с ул.“Индустриална“. Двама полицаи станали очевидци как приплъзнал автомобила чрез употреба на ръчната спирачка и направил обратен завой. След това изпълнил зрелищната маневра още два пъти. Униформените веднага извикали на мястото пътни полицаи и те съставили акт на шофьора за това, че използвал път, отворен за обществено ползване, не по предназначението му за превоз на хора и товари. Т.Ф. го подписал без възражния, а по-късно представил писмени. Пред съда той опитал да докаже, че нарушението му е маловажно, а санкцията несъразмерно голяма. Съдът обаче е категоричен в обратното и в решението от тази седмица пише, че „нарушението е осъществено с извършването на три отделни маневри, като жалбоподателят е навлизал с висока скорост в кръстовище, обединяващо няколко улици, при което е съществувал значителен риск от настъпване на произшествие“. Решението може да бъде обжалвано пред Административен съд-Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " 3 000 лв. глоба за демонстративни маневри"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b8%d1%81%d0%ba%d0%b0%d0%bd%d0%b8%d1%8f%d1%82/", "text": "Искам да изразя своята абсолютна подкрепа към вашите искания, към предприетите от вас действия и намерение за справедливи протести. Това каза президентът Румен Радев преди среща с представители на транспортния бранш. „Изразявам уважението си към вашата дейност, която не само има огромен принос към българската икономика, като принос към БВП и трудовата заетост, тя осигурява препитание на много семейства“, се обърна той към превозвачите. Държавният глава каза още че справедливите им искания дават повод всички институции в България да са обединени в подкрепата си към тях. „Искам да уточня, че тази среща е не, за да се прави анализ дали някой до момента си е свършил или не си е свършил работата. Това го оставям като съвсем друга тема, не й е мястото тук“, коментира той. „Приемам тази среща, за да уточним какво и как трябва да се прави оттук нататък, така че да имаме успех, защото това е успех за България“, посочи още държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Президентът Радев подкрепи исканията на превозвачите"}
{"url": "https://trud.bg/%d0%b0%d0%b1%d0%b2-%d0%bf%d0%be%d0%b8%d1%81%d0%ba%d0%b0-%d0%be%d1%82%d0%bc%d1%8f%d0%bd%d0%b0-%d0%bd%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%b7%d0%b0-%d0%b8%d0%b7/", "text": "Настояваме за отмяна на процедурата по закупуване на нов боен самолет за България, за  принципен мораториум върху този тип въоръжение и модернизация на съществуващите ни  мощности във военновъздушните ни сили. Модернизация на самолетите ни МИГ, модернизация  на самолетите ни СУ, модернизация на транспортната ни техника, която е въздухоплавателна.  Трябва да се предприемат незабавни мерки за това тези предвидени близо 2 милиарда лева за  нов самолет да бъдат инвестирани в отрасли с високи технологии, в образованието, както и за  финансирането на мерки за преодоляване на демографската катастрофа. Част от тези средства  следва да бъдат разпределени за насърчаване на раждаемостта, каквото например е  предложението на АБВ за 30 000 лева, които да бъдат давани за трето дете при отговорно  родителство. Това заяви по време на пресконференция председателят на АБВ Румен Петков. По думите му в докладът на министъра на отбраната са посочени редица несъответствия по  отношение на процедурите за закупуване на нов боен самолет. „В този документ министърът на  отбраната е написал, че със заповед на министър-председателя задачата е възложена на  политико-военна група, т.е. няма експерти. Казва се още, че няма информация, че процедурата  която ни се предлага не отговаря на правилата заложени от НС, не отговаря и на правилата на  Министерството на отбраната, говори се и за още редица нередности. И ако този доклад мине  през парламента, то тогава трябва да се искат точно толкова сваляния на имунитети, за действия в разрез с Конституцията, колкото е броят на подкрепилите този документ“, заяви Петков. В страни от темата Румен Петков отговори и на въпрос, свързан с очакванията за предсрочни  парламентарни избори. „Считам, че управляващото мнозинство в този парламент ще направи всичко възможно да задържи положението, независимо от вътрешните сблъсъци, до избора на  нов Главен прокурор. Това мнозинство ще даде всичко от себе си, включително ако се налага и  жертви в жива сила, за да се избере Главен прокурор и след това да се отиде към избори“.", "date": "2019.01.08", "title": " АБВ поиска отмяна на процедурата за избор на нов боен самолет\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d1%82-%d0%b4%d0%be%d1%81%d1%82%d1%8a%d0%bf%d0%b0-%d0%b4%d0%be-%d0%b4%d0%b2%d0%be%d1%80%d0%be%d0%b2%d0%b5-%d0%bd%d0%b0-%d0%b7%d0%b0%d0%b1%d0%b0/", "text": "Достъпът до дворове на детски градини да бъде абсолютно забранен. Това предложение на председателя на общинския съвет Костадин Луков и колегата му от ГЕРБ Пеньо Мечков, ще бъде разгледано на сесия в морския град. Заради зачестилите прояви на вандализъм в дворовете, мярката е наложителна, смятат общинарите. Ако се приеме тази промяна в общинската наредба, след работно време право да влизат в дворовете ще имат само длъжностни лица или наематели на обекти в детските градини.", "date": "2019.01.08", "title": " Забраняват достъпа до дворове на забавачки\t\t\t"}
{"url": "https://trud.bg/%d1%81%d0%bf%d0%b5%d1%88%d0%bd%d0%be%d1%82%d0%be-%d0%b2-%d1%88%d1%83%d0%bc%d0%b5%d0%bd-%d0%bf%d0%be%d0%bc%d0%be%d0%b3%d0%bd%d0%b0%d0%bb%d0%be-%d0%bd%d0%b0-28-500-%d0%bf%d0%b0%d1%86%d0%b8%d0%b5%d0%bd/", "text": "През изминалата година Спешно отделение в Шумен е помогнало на 28 500 пациенти в риск, за които всяка минута е била рискова, а бързата лекарска намеса много важна. Равносметката идва от д-р Валентин Петров, старши ординатор, който бе обявен за лекар на годината, според класация на работещите в МБАЛ-Шумен. Логично призът сестра на годината печели старшата на Спешно отделение Шенай Салиева. „Тази награда я приемам като оценка за работата на екипа, с който работя. Тя е признание за неуморния труд, грижите, които полагаме за нашите пациенти“, казва д-р Петров, който e в отделението от откриването му на 1 февруари 2007 г. Сестра Салиева пък, обяснява, че работят в условията на голямо притеснение от страна на хората, но „искам да ги успокоим, че преценяваме много внимателно кой пациент трябва да бъде прегледан преди другите предвид състоянието му“.  На второ място в класацията на МБАЛ е също лекар от Спешно отделение – д-р Реджеб Халим, специализант по кардиология.", "date": "2019.01.08", "title": " Спешното в Шумен помогнало на 28 500 пациенти"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%82%d0%b5-%d0%b2-%d1%81%d0%be%d1%84%d0%b8%d1%8f-%d1%81%d0%b0-%d0%bf%d1%80%d0%b5%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-%d0%b4%d0%be/", "text": "Всички виждаме какви са климатичните условия, поради тази причина голяма част от ремонтите в града са преустановени до затопляне на времето. Това каза пред журналисти зам.-кметът на София Дончо Барбалов. „На практика на този етап сме спрели основните ремонтни дейности, в това число ремонта по ул. „Каменоделска“ и тролейбусното трасе от Лозенец, което се изгражда. Затова са изготвени определени протоколи, има си процедура съобразно климатичните условия, надзорът предлага и се взимат данни от метеорологичния институт и вече въз основа на това се спират, а при положителна промяна на климатичните условия се възобновяват строителните дейности. Но на закрито те не спират и се надяваме в скоро време да успеем в Първа градска болница и по другите обекти, които не са малко, да приключим, където сме започнали вътрешните ремонти“, обясни още зам.-кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Ремонтите в София са преустановени до затопляне на времето"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d1%88%d0%be%d0%ba%d0%be%d0%b2%d0%be%d1%82%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd/", "text": "Енергийният министър Теменужка Петкова категорично отрече твърденията, че шоковото поскъпване на цената на индустриалния ток е заради лошо управление на държавната енергетика. Държавата трябва да има завършен и одобрен от Европейската комисия план за развитие на енергетиката до 2030 година с хоризонт до 2050 г. Стъпките внимателно се съгласуват с Брюксел. Следващите месеци Министерството на енергетиката ще пусне на сайта си активен линк, на който ще се събират коментари и предложения от специалистите. Това каза още по време на Националния съвет за тристранно сътрудничество министър Петкова. Сред заложените мерки е увеличение на дела на произведената енергия от ВЕИ до 25% спрямо общата произведена в страната. Сред мерките е поетапното уеднаквяване на цените на енергията на борсата и за бита. Петкова заяви, че целта е следващите години постепенно да изчезне пазарът, чиято цена се определя от Комисията за енергийно и водно регулиране, информира БГНЕС. Синдикатите поискаха от държавата да се изработят по-ясни механизми на работа на енергийната борса, за да не се допускат такива скокове в цената на индустриалния ток, заради които предприятия бяха принудени да затворят през есента на миналата година. Председателят на комисията по енергетика в НС Делян Добрев припомни, че от началото на тази година държавният регулатор има правомощията да разследва случаи на търговски сделки на борсата. За тази цел на регулатора се отпуска допълнителен бюджет и ще се назначат разследващи специалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.08", "title": " Министър Петкова: Шоковото поскъпване на цената на индустриалния ток не е заради лошо управление на държавната енергетика"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b2%d0%bd%d0%b5%d1%81%d0%b5-%d0%b6%d0%b0%d0%bb%d0%b1%d0%b0-%d0%b2-%d0%ba%d1%81-%d1%81%d1%80%d0%b5%d1%89%d1%83-%d0%b8%d0%b7%d0%b8/", "text": "Омбудсманът Мая Манолова внесе днес жалба до Конституционния съд срещу изискванията в новия Закон за горивата, съобщават от сайта на омбудсмана. Манолова е категорична, че те не само нанасят тежък удар върху малките търговци и превозвачи на горива, но са и удар срещу българските граждани в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монополизма. „В закона са заложени непосилни изисквания за висок уставен капитал –  20 000 лв. за малка бензиностанция, 1 000 000 лв. за условно наречения „търговец на едро“, абсурдни изисквания за големина на складовете, за вместимост на съдовете, за брой бутилки за втечнен газ. Това е закон, който притиска в ъгъла малките търговци на горива“, е позицията на омбудсмана. В жалбата си до КС Манолова пише, че „с поставянето на трудно изпълними и несъразмерно високи във финансово изражение прагове и изисквания под формата на рестрикции при административното регулиране на дейностите, свързани с нефт и продукти от нефтен произход, законодателят на практика ограничава кръга от икономически субекти, които могат да извършват тези дейности и по такъв начин „естествено“ се създават условия за ограничаване на конкуренцията и за монополизъм“. Манолова е категорична, че промените ще доведат до увеличение на цената на горивата, както и че ще се затрудни достъпа на българските граждани в малките и отдалечени населени места, тъй като големите вериги нямат икономически интерес да правят там свои обекти. В следващите дни омбудсманът ще атакува още два закона пред КС – текстове в Закона за регулиране на водоснабдителните и канализационните услуги, които се отнасят за единната цена на ВиК услуга в рамките на една обособена територия и в Закона за държавния бюджет, с които се отряза правото на пенсионирани държавни служители да заемат държавна служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Мая Манолова внесе жалба в КС срещу изискванията в Закона за горивата"}
{"url": "https://trud.bg/%d0%b2-%d0%b0%d0%bd%d0%b3%d0%bb%d0%b8%d1%8f-%d1%81%d0%b5-%d1%81%d0%bc%d0%b5%d1%8f%d1%82-%d0%bd%d0%b0-%d0%be%d0%bf%d1%80%d0%b0%d0%b2%d0%b4%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%ba%d0%bb/", "text": "„ Ливърпул“ (не)умишлено отпадна още в първия кръг за Купата на Англия, в който участват елитните отбори. Юрген Клоп пусна отслабен състав при 1:2 срещу „Уулвърхемптън“. Традиционният титуляр Деян Ловрен се контузи и вместо него влезе 16-годишният Ки-Джана Хоевер. Холандското хлапе е най-младият от „Ливърпул“ в най-стария футболен турнир. Фенове в туитър започнаха да се подиграват на Клоп заради оправданията му. При 1:2 от „Манчестър Сити“ германецът се оправда от тревата на „Итихад“. Сега се оплака, че вятърът духал много силно и футболистите не отигравали топката. „Тези момчета са добри, но могат и повече“, защити Клоп пускането на Хоувер, Рафаел Камачо и Къртис Джоунс. Треньорът явно искаше „Ливърпул“ да отпадне, а най-лошият вариант бе преиграване. Голямата цел на „червените“ са Висшата лига и Шампионската лига. Всеки друг турнир е излишно натоварване. Бумерангът може да се върне към Клоп при провал в основните мисии. Жребият път събра „Арсенал“ и „Манчестър Юнайтед“ за дерби в четвъртия кръг за купата на Англия. Временният треньор на „червените дяволи“ Оле Гунар Солскяр вече е гостувал два пъти на този съперник като футболист и след това е печелил трофея – през 1999 и 2004 година. Единствените други двойки между елитни отбори са „Кристъл Палас“ – „Тотнъм“ и „Манчестър Сити“ – „Бърнли“.", "date": "2019.01.08", "title": " В Англия се смеят на оправданията на Клоп"}
{"url": "https://trud.bg/%d0%b0%d0%bb%d0%be%d0%bd%d1%81%d0%be-%d0%bf%d0%be%d0%b3%d0%bb%d0%b5%d0%b4%d0%bd%d0%b0-%d0%ba%d1%8a%d0%bc-%d0%b4%d0%b0%d0%ba%d0%b0%d1%80/", "text": "Фернандо Алонсо продължава да търси места за изява след оттеглянето си от Формула 1. Двукратният световен шампион ще направи тестове с колата на катареца Насър ал Атия – „Тойота Хайлукс“. Засега испанецът се ограничава в пистови гонки като НАСКАР, Индикар и „24 часа на Льо Ман“, но е възможно още догодина да се появи на рали „Дакар“.  Ал Атия, двукратен шампион от най-тежкото офроуд състезание, пък поведе при автомобилистите след първия етап. Той преодоля за 1:01,41 часа 331-километровата отсечка от Лима до Писко в Перу. Втори на 1:59 минути остана миналогодишният шампион Карлос Сайнц (Испания).  „Добър ден, въпреки че не изкарах сто процента от колата – заяви катарецът. – Карам с гуми, които не са използвани тук преди и съм много доволен от тях.“", "date": "2019.01.08", "title": " Алонсо погледна към „Дакар“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b8%d1%82%d0%b5-%d0%b0%d1%83%d1%82-%d0%be%d1%82-%d0%b0%d1%83%d1%81%d1%82%d1%80%d0%b5%d0%bb%d0%b8%d1%8a%d0%bd-%d0%be%d1%83%d0%bf%d1%8a%d0%bd/", "text": "И трите ни представителки напуснаха откритото първенство на Австралия още след първия кръг на квалификациите. Така България няма да има тенисистка в основната схема от 1984-а.  Първата ни ракета Виктория Томова започна надпреварата с „шампионски тайбрек“ до 10 точки при равенство в последната част. Тя отстъпи с 6:4, 2:6, 6:7 (6:10) на поставената под №23 в схемата Варвара Лепченко (САЩ) след 2:30 часа на корта. Вики обърна първия сет от 0:3, но не успя да повтори упражнението след трудно начало във втория. Българката изпусна аванс от 4:2 в третата част, а в последвалия тайбрек така и не успя да навакса ранния пасив от 0:3 точки. През целия мач обаче ударите й бяха неточни – тя записа едва 16 уинъра срещу 42 непредизвикани грешки.  Елица Костова пък падна с 2:6, 4:6 за 1:20 ч от 18-ата в схемата Никол Гибс (САЩ). Сесил Каратанчена също поведе със сет, но впоследствие допусна обрат срещу американката Ейша Мухамад, за да отстъпи с 6:3, 1:6, 4:6. Мачът се разви почти идентично, като българката имаше аванс от 4:2 в третия сет. Тя обаче не успя да се добере и до тайбрек, тъй като съперничката й, която е 191-а в света, спечели 4 поредни гейма и си осигури мястото във втория кръг на пресявките.", "date": "2019.01.08", "title": " Българките аут от Аустрелиън оупън"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b0%d1%80%d0%b5%d1%81%d1%82%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5/", "text": "Търговище вече няма арест и всички задържани ще бъдат транспортирани в Шумен, а при насрочване на разпити или дела – връщани 40 км обратно в Търговище. Закриването на ареста, който преди беше познат като следствен, е станало от началото на новата година. 20 служители все още ходели на работа и чакали да им бъдат връчени заповеди за освобождаване. Било им предложено да бъдат назначени на работа в арестите в съседните области Разград и Шумен или да минат на служба към затвора във Варна, съобщиха запознати. Началникът на Районната служба за изпълнение на наказанията в Търговище, на чието подчинение е арестът, Димитър Михалев потвърди, че заповедта за закриване е от 1 януари. Тя е издадена от Министерството на правосъдието, на чието подчинение са арестите. Помещенията се намират в сградата на полицията в Търговище, но са собственост на правосъдното ведомство. Капацитетът на звеното, което ще бъде запечатано тези дни, е 15 клетки, в които може да се съберат около 60 човека. Реално обаче имало по 2-3 в целия арест. Това вероятно е една от причините за затварянето му. Материалната база и условията отговаряли на всички изисквания и в нея били инвестирани сериозни средства, казаха пък служители, припомняйки, че и омбудсманът ги е проверявал. Окръжният прокурор на Търговище Драгомир Сяров коментира, че годишно вероятно има около 30-40 арестанти. „Решението е на министерството и ще се съобразим с него, като планираме работата, според нужното време за транспорт. Въпрос на организация е. Пътят е около 30 минути. По-затруднени ще бъдат вероятно адвокатите, които трябва да пътуват до Шумен, за да работят с клиентите си, които са в ареста”, каза Сяров. Към момента информацията е, че задържаните в Търговище и Омуртаг ще бъдат транспортирани в ареста в Шумен, а тези от Попово в Разград. Заради конвоирането им обаче трябвало да се осигурят допълнително места в охраната, тъй като натоварванията щели да бъдат по-големи и сегашният щат нямало да стигне, смятат работещи в системата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Затварят ареста в Търговище\t\t\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d0%bd%d1%85%d0%b0-%d1%81-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%ba%d0%b0%d0%b7%d0%b8%d0%bd%d0%be%d1%82%d0%be/", "text": "Факултетът по приложни изкуства към Националната художествена академия, която вече има филиал в Бургас, представя изложба с творби на свои студенти. Експозицията е разположена на обширно пространство, което обхваща зала „Ал. Г. Коджакафалията“, арт коридора и фоайето пред зала „Георги Баев“ на КЦ „Морско казино“. Всеки почитател на изкуството може да я разгледа при вход свободен от 10:00 до 18:00 часа. Изложбата ще остане в КЦ „Морско казино“ до 31 януари. Тя представя творбите на студенти от различни курсове бакалавърска и магистърска програма към Факултет за приложни изкуства на Националната художествена академия, София. Целта на експозицията е да популяризира декоративните изкуства в България, тяхното развитие и тенденции към настоящия момент, както и подготовката, която се дава в Националната художествена академия по съответните специалности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Студенти от НХА с изложба в Казиното\t\t\t"}
{"url": "https://trud.bg/%d0%ba%d0%bd%d1%81%d0%b1-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%b7%d0%b0-%d0%b2%d1%8a%d0%b7%d0%bc%d0%be%d0%b6%d0%b5%d0%bd-%d1%81%d0%ba%d0%be%d0%ba-%d0%bd/", "text": "България трябва да вземе категорична и по-твърда позиция в Брюксел по отношение на политиката за парниковите емисии, тъй като страната ни не е сериозен замърсител. Смятаме, че е дошло времето за радикални стъпки, за да защитим националната сигурност. Това заяви по време на Националния съвет за тристранно сътрудничество президентът на КНСБ Пламен Димитров, на който обсъдиха резките промени в цената на енергията за индустрията, която се търгува Българската независима енергийна борса, предаде  Пламен Димитров съобщи, че синдикатът излиза със специална декларация с предложения, в която се настоява държавата да бъде по-активна в защита както цените, така и правата на миньорите. В документа едно от предложенията е да се преразгледа добавката „Задължение към обществото“, която формира битовите ни сметки. Друго предложение е дългосрочните договори с производителите да се сключват на енергийната борса. Лидерът на КНСБ припомни и за шоковите цени на енергията на Борсата в края на миналата година. Пламен Димитров е убеден, че драстичните и необясними разлики в цените на Борсата ще доведат и до негативно влияние върху цената за бита, а оттам и до скок в цената на стоките и услугите. Васил Велев от Асоциацията на индустриалния капитал в България, пък изрази позиция, че на Борсата цената е неконкурентна за българската индустрия за сметка на фирмите от съседните страни в региона.", "date": "2019.01.08", "title": " КНСБ предупреждава за възможен скок на цените на стоките и услугите"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b0-%d0%b7%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b5/", "text": "В германския град Бремен депутат в Бундестага от дяснопопулистката „Алтернатива за Германия“ Франк Магниц е бил атакуван и тежко ранен. Заради поста на пострадалия полицията счита, че нападението е било политически мотивирано, информира БНТ. Правителството на Федералната република и редица представители на другите партии в Германия осъдиха атаката. Лидерът на социалдемократите Андреа Налес обясни, че „Алтернатива за Германия“ е политически противник на толерантното и мирно общество, но който се бори срещу партията и представителите ѝ с насилие, предава тези ценности и застрашава съвместното съжителство. Засега е известно, че трима маскирани са удряли депутата по главата. И преди в град Бремен „Алтернатива за Германия“ е била обект на нападения срещу офисите на партията и служебния автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.08", "title": " Депутат от „Алтернатива за Германия“ е тежко ранен след нападение"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b5%d0%b0%d0%b4%d0%b5%d0%ba%d0%b2%d0%b0%d1%82%d0%bd%d0%be-%d0%b5-%d0%bf%d0%be%d0%b2%d0%b5%d0%b4%d0%b5%d0%bd%d0%b8%d0%b5%d1%82%d0%be-%d0%bd/", "text": "Поводът за брифинга ни е изключително недържавническата позиция на БСП и неадекватното поведение и позиция на президента Румен Радев за пакета „Мобилност“. Това каза на брифинг председателят на ПГ на ГЕРБ и зам.-председател на партията Цветан Цветанов. „Това не е нормално за генерал, който е участник в много процеси, и се предполага, че ще има смелост и раздаване за всяка битка, и ще може да обедини всички“, заяви той. „Румен Радев два дни преди гледането на пакетите в комисията по транспорт завява, че държавата ни се е провалила“, коментира Цветанов. „Корнелия Нинова имаше смелостта да заяви, че нищо не е направено от правителството, и че премиерът Бойко Борисов трябва да се обади на Меркел и Макрон, за да се търси решение на този въпрос“, посочи той. „Трябва като българи да се обединим, независимо кой от кое семейство е, дори и опозиция и управляващи трябва да бъдат ръка за ръка, когато се защитават национални интереси, а не да се търси разделение на нацията“, обяви Цветан Цветанов. „Евродепутати и депутати от българския парламент ще бъдат пред ЕП, заедно с министър Желязков и превозвачите“, изтъкна той. „Протестът на превозвачите ни не е тема на партиите и политическите семейства, а е националната тема на България“, каза още Цветанов. Цветанов: Позицията на БСП за пакета „Мобилност“ е изключително недържавническа, а поведението на Радев е неадекватно   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.01.08", "title": " Цветанов: Неадекватно е поведението на президента Радев относно пакета „Мобилност“"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%b8%d0%bc%d0%b0-%d1%80%d0%b5%d0%b3%d1%83%d0%bb%d0%b0%d1%82%d0%be%d1%80%d0%bd%d0%b8-%d1%80%d0%b5%d1%88%d0%b5%d0%bd%d0%b8%d1%8f-%d0%ba%d0%be%d0%b8%d1%82/", "text": "Енергийната борса работи успешно. Това заяви министърът на финансите Владислав Горанов по време на заседанието на Националния съвет за тристранно сътрудничество. „Със сигурност при един нисколиквиден и плитък пазар потенциалните възможности за опити за манипулации са реални“, добави министър Горанов. Той допълни, че има и някои регулаторни решения, които могат да облекчат работата на борсата. Те са свързани с ангажиментите на ЕРП-та да купуват технологична енергия през борсата. Според него в случая липсва стимул за ЕРП-та да купуват на някаква разумна цена, а те са около 35% от потребителите от пазара „Ден напред“. Горанов препоръча да се обърне внимание на това, защото по този начин може да се намали натиска върху пиковите цени на тока на борсата. Той е готов да обсъди конкретни предложения за подобряване на работата на енергийната борса.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Горанов: Има регулаторни решения, които могат да облекчат работата на енергийната борса"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d1%89%d0%b5-%d0%bf%d0%be%d0%b8/", "text": "Министерството на икономиката ще внесе в Министерски съвет още на утрешното заседание предложение да се отложи с 6-месеца влизането в сила на Закона за горивата. Това съобщи ресорният министър Емил Караниколов по време на заседание на Националния съвет за тристранно сътрудничество. Министърът се надява и парламентът да се съобрази с искането, за да се изчистят всички спорни моменти. Към този момент законът трябва да влезе в сила в края на януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Министерството на икономиката ще поиска отлагане на влизането в сила на Закона за горивата"}
{"url": "https://trud.bg/%d0%b8%d0%b2%d0%b5%d0%bb%d0%b8%d0%bd-%d0%bf%d0%be%d0%bf%d0%be%d0%b2-%d1%81%d0%b5-%d1%80%d0%b0%d0%b7%d0%b4%d0%b5%d0%bb%d0%b8-%d1%81%d1%8a%d1%81-%d1%81%d0%bf%d0%b0%d1%80%d1%82%d0%b0%d0%ba/", "text": "Капитанът на българския национален отбор Ивелин Попов вече е свободен агент. Той разтрогна договора си със „Спартак“ (Москва). Попето беше обвързан с руския гранд до края на сезона, но си тръгва половин година преди изтичането на контракта му по взаимно съгласие. Българинът потвърди информацията, след като публикува емоционално съобщение в профила си във фейсбук, в което си взе сбогом с клуба и феновете. „Благодаря за незабравимите моменти – написа Попов. – Никога няма да забравя шампионския сезон, прекрасните вечери в Шампионската лига и Лига Европа. И най-вече – невероятните фенове. „Спартак“ не е просто мой любим отбор. Клубът се превърна в част от семейството ми. Благодаря!“. Все още не е ясно къде ще продължи кариерата на трикратния победител в анкетата за Футболист на годината. Интерес към него има от други елитни тимове в Русия, като се спрягат имената на „Динамо“ (Москва), „Рубин“ и „Ростов“, както още от Турция и Китай.", "date": "2019.01.08", "title": " Ивелин Попов се раздели със „Спартак“ (Москва)"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%84%d0%be%d1%80%d1%81%d0%b8%d1%80%d0%b0-%d0%bf%d1%80%d0%b8%d0%b2%d0%bb%d0%b8%d1%87%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%be/", "text": "„Лудогорец“ форсира привличането на Серкан Юсеин от „Ботев“ (Пловдив). „Орлите“ имат предварителен договор с младежкия национал, но той влиза в сила през лятото. До тогава халфът продължава да е играч на „жълто-черните“. От „Коматево“ отхвърлиха първоначалната оферта на „Лудогорец“, за да пуснат още тази зима Юсеин. Става въпрос за 50 хиляди лева. Шампионите обаче предложиха двойно повече, за да получат футболиста сега, разкри „Спортал“. В Пловдив вече се говори, че разминаването между двата клуба ще бъде изчистено в най-скоро време и страните ще си стиснат ръцете. Снимка: СПОРТАЛ", "date": "2019.01.08", "title": " „Лудогорец“ форсира привличането на нов"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bc%d0%bd%d0%be%d0%b3%d0%be-%d1%81%d0%ba%d0%be%d1%80%d0%be-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%bb%d0%b8%d0%ba%d0%b2%d0%b8%d0%b4%d0%b8/", "text": "„Много скоро“ Турция ще предприеме действия за ликвидирането на терористите на сирийска територия, заяви президентът на страната Реджеп Таийп Ердоган във вторник, цитиран от електронното издание на вестник Yeni Safak. Анкара не може да приеме скорошните коментари на съветника по национална сигурност на Белия Дом Джон Болтън, че Турция трябва да се съгласи да защитава „кюрдските съюзници“ на Вашингтон в Сирия, подчерта турският лидер. В изказване пред депутатите от управляващата „Партия на справедливостта и развитието“ в парламента на Турция, той посочи, че Болтън е направил „сериозна грешка“ като е поставил нови условия за изтеглянето на САЩ от Сирия и че Турция никога няма да направи компромис по въпроса за терористите от сирийските кюрдски „Отряди за народна самоотбрана“. „Твърденията, че Турция се цели в сирийските кюрди са непочтени, грозни, вулгарни и клеветнически“, заяви Ердоган. Изданието припомня, че в неделя Болтън каза, че САЩ няма да изтеглят войските си от Североизточна Сирия, докато турското правителство не гарантира, че няма да атакува „кюрдски бойци“, имайки предвид терористичната група YPG/PKK. В продължаващата 30 години въоръжена кампания на ПКК срещу Анкара са загинали повече от 40 хиляди души, припомня вестникът и посочва, че ОНС са сирийската издънка на ПКК.  Анкара обяви, че планира трета контратерористична операция в Сирия срещу кюрдските формирования. Ердоган пък подчерта, че Турция е решена да елиминира „терористичния коридор“ в Северна Сирия, като добави, че Турция не прави разлика между терористичните групировки. „За Турция няма разлика между ПКК, ОНС, ПДЕ (Партията на демократическото единство) и „Ислямска държава“, обясни президентът.  „Борбата на ОНС срещу „Ислямска държава“ е една огромна лъжа“, добави той. Той каза, че подготовката на Турция за изкореняване на „Ислямска държава“ в Северна Сирия  „заедно с други терористични организации е в ход“.  „Много скоро ще действаме, за да неутрализираме терористичните групировки в Сирия. И ще елиминираме други терористични групи, които биха могли да ни попречат да направим това“, добави Ердоган. Той каза, че Турция винаги е уважавала съюзниците си, като добави, че страната му очаква същото отношение от своите съюзници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.08", "title": " Ердоган: Много скоро Турция ще ликвидира терористите на сирийска територия"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%bf%d1%80%d0%b0%d0%b2%d0%be%d0%bc%d0%be%d1%89%d0%b8%d1%8f-%d0%be%d1%82-%d0%ba%d0%b5%d0%b2%d1%80-%d0%b7%d0%b0-%d1%86%d0%b5%d0%bd%d0%b8%d1%82%d0%b5-%d0%bd%d0%b0/", "text": "След днешната среща на Националния съвет за тристранно сътрудничество сндикати, работодатели, министри и депутати обсъдиха шоковото поскъпване на ел. енергията на свободния пазар през декември. Но не стигнаха до решения. Заради това решиха да обсъдят темата и с премиера. Бизнесът настоя за спешни мерки, които да се предприемат от страна на държавата, за да не се стига до нарастване на инфлацията, ограничения на производството на ел енергия и фалит на фирми. Tвърденията, че цената, която ще плащат българските потребители на регулирания пазар, ще нарасне с 15% – 20%, са абсолютна спекулация. Това каза председателят на Комисията за енергийно и водно регулиране (КЕВР) Иван Иванов по време на заседанието. Корекция на таксата задължение за обществото поиска бизнесът. Тя е един от утежняващите компоненти. Искат и регулаторът КЕВР да се намеси, ако има нови спекулации на свободния пазар. Икономическият министър Емил Караниколов oбяви, че ще иска шестмесечна отсрочка за приемане на новия Закон за горивата. Утре той ще внесе искането в Министерски съвет. Енергийният министър Теменужка Петкова коментира, че е възможна и да се обсъди държавна подкрепа за бизнеса във връзка с квотите за въглеродни емисии. Но по думите й е нужен сериозен анализ за тежестта, която бизнесът поема. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Повече правомощия от КЕВР за цените на свободния пазар поиска бизнесът"}
{"url": "https://trud.bg/%d0%ba%d0%b0%d0%ba%d0%b0%d0%be%d1%82%d0%be-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d0%bd%d0%b8%d0%b6%d0%b8-%d0%ba%d1%80%d1%8a%d0%b2%d0%bd%d0%be%d1%82%d0%be-%d0%bd%d0%b0%d0%bb%d1%8f%d0%b3/", "text": "Дневна доза какао може да понижи толкова кръвното налягане, колкото и изписваните от лекарите медикаменти, установи британско проучване, цитирано от в Това се дължи на факта, че какаото е богато на флаваноли, които успешно преборват хипертонията, която според последни данни засяга една четвърт от пълнолетното население на Великобритания и 70 процента от хората над 65 години. Екипът на д-р Ана Родригес Матео от лондонския „Кингс колидж“ предупреждава, че благотворните ефекти на какаото могат да бъдат компрометирани от захарта, която се съдържа в шоколада. Поради тази причина за най-добър ефект е препоръчително да се консумира хранителна добавка с какаов флаванол. Британският екип провел тестове с 45 германци в добро здравословно състояние на възраст между 18 и 35 години. Мъжете били разделени на три групи, които вземали големи или ниски дози какаов флаванол и плацебо. Участниците на високи дози маномерни флаваноли свалили кръвното си налягане с шест единици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Какаото може да понижи кръвното налягане"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%b7%d0%b0%d0%bf%d0%be%d1%87%d0%bd%d0%b0-%d1%81-%d0%b1%d0%be%d1%82%d0%b5%d0%b2-%d0%b2%d1%80%d0%b0%d1%86%d0%b0-%d0%bf%d0%be%d0%bb%d1%83%d1%87%d0%b8/", "text": "Въпреки че е спряган за ново попълнение на „Левски“, нападателят Валери Божинов започна подготовка с „Ботев“ (Враца). Опитният футболист чака трансфер в друг клуб, но ако не се стигне до сделка, ще парафира със „зелените“.  „Божинов започва с нас – уточни кметът на града Калин Каменов пред „Труд“. – До старта на сезона има време, ако не се разбере с друг тим, ще подпише нов договор с нас. Дали е желан от „Левски“? Трябва да ги попитате тях.“  Каменов уточни, че има интерес и към други футболисти на „зелените“, но в „Ботев“ ще се разделят с играчи само срещу трансферна сума. Преди заниманието Божинов получи и уникален подарък от привърженик – рамка с изрезка от вестник след успеха над „Левски“ през есента с 3:1, когато таранът вкара две от попаденията. Иначе отборът, воден от Сашо Ангелов, ще проведе подготвителен лагер в турския курорт Алания от 22 януари до 2 февруари. Там деветият в Първа лига ще изиграе четири контроли, две от които вече са договорени – с украинския „Олександрия“ на 26-ти януари и с „Македония“ (Гьорче Петров) на 28-и. Първата проверка за годината пък е с „Дунав“ (Русе).", "date": "2019.01.08", "title": " Божинов започна с „Ботев“ (Враца), получи уникален подарък от фен"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d1%81%d0%b5-%d0%be%d0%bf%d0%bb%d0%b0%d0%ba%d0%b0-%d0%b8-%d0%be%d1%82-%d0%b4%d0%be%d0%bc%d0%b0%d1%88%d0%bd%d0%b8%d1%8f-%d0%b0%d1%80%d0%b5%d1%81%d1%82/", "text": "В петък слушат СРС-та Отстранената кметица на “Младост” Десислава Иванчева и заместничката й Биляна Петрова се оплакаха и от домашния арест. Притеснявали се да се изкъпят, защото точно в този момент полицията можело да провери дали спазват мярката. Проблем било и че слушат разговорите, записани със СРС-та, на слушалки и нямало как да чуят, ако униформените им позвънят. Двете подсъдими за подкуп и посредника в схемата Петко Дюлгеров бяха пуснати под домашен арест преди Коледа. Сега очакват апелативният спецсъд да се произнесе окончателно каква да бъде мярката им. Папките с доказателства по делото са при състава от по-горната инстанция, заради което спецсъдът отложи делото им за 11 януари, когато ще бъдат слушани записи със СРС-та.", "date": "2019.01.08", "title": " Иванчева се оплака и от домашния арест\t\t\t"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d0%bd%d0%b0-%d0%bf%d1%8a%d1%82%d1%8f-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%bd%d0%b8/", "text": "България ще има за съперник Бразилия, олимпийски шампион от Рио 2016, по пътя за следващите игри Токио 2020, потвърди Международната федерация по волейбол. „Трикольорите“ са в една група още с Египет и Пуерто Рико, а победителя се класира директно за най-големия спортен форум на планетата. Двубоите са от 9 до 11 август. Жените ни ще имат за съперници отборите на САЩ, Аржентина и Казахстан, като регламентът е същият. Битките са седмица по-рано – от 2 до 4 август. В навечерието на Нова година родната федерация привлече италианеца Силвано Пранди за селекционер на мъжкия ни национален тим. 71-годишният специалист обяви, че голямата му цел е да класира отбора за игрите в Токио. Контрактът на наставника е до януари 2020-а, но ако тимът си осигури виза за олимпиадата, ангажиментите му ще бъдат удължени автоматично. Очаква се Пранди да пристигне у нас през март. Все още той не е обявил щаба, с който ще работи. Бившият капитан Владимир Николов индиректно отказа да влезе в треньорския състав заради натоварен график през лятото. Треньорът обаче е амбициран да изгради силен отбор и да привлече Матей Казийски в редиците на тима.", "date": "2019.01.08", "title": " Бразилия на пътя на волейболистите ни за Токио 2020"}
{"url": "https://trud.bg/%d0%b2%d1%82%d0%be%d1%80%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b2%d0%b5%d1%87%d0%b5%d1%80-%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b2%d0%be%d0%b9%d0%b2%d0%be%d0%b4%d0%b8/", "text": "Над 200 жители на пловдивското село Войводиново се събраха за втора поредна вечер на протест след тежкия побой, който бе нанесен на военнослужещ на Йордановден, информира Канал 3. Протестиращите достигнаха до входа на циганската махала, която бе преградена от служители на жандармерията. Те са категорични, че протестът им е срещу циганските своеволия и настояват за бутане на всички незаконни постройки в махалата. И се заканиха, че докато това не се случи, те ще продължат да протестират. „Тези неприятни инциденти не трябва да продължават. Лично аз не съм имал проблеми, но такива в селото има – има побоища, скандали, висока музика. Надяваме се, че нещо ще се промени и затова сме тук”, обяви за Канал 3 един от протестиращите. Самите жители на Войводиново потвърдиха, че голяма част от циганите в махалата са се изнесли, нещо, което видя и нашият екип по-рано днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Втора поредна вечер жители на Войводиново излязоха на протест"}
{"url": "https://trud.bg/f-16-%d0%b1%d0%bb%d0%be%d0%ba-70-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0%d0%b9-%d0%b4%d0%be%d0%b1%d1%80%d0%b0%d1%82/", "text": "„Ние сме убедени, че F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. Ако F-16 блок 70 бъде избран от България, то той ще служи на българските Военновъздушни сили ефикасно и надеждно десетилетия наред.“ Това се казва в изявления на Белия дом, публикувано от посолството на САЩ в България. „Съединените щати остават ангажирани да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания, като едновременно с това предлагат отлични оперативни способности“, пише още в посланието. Пълният текст на изявлението: Администрацията на президента Тръмп приветства плановете за модернизация на въоръжените сили на България и очаква нейния предстоящ избор на нов многоцелеви изтребител. Съединените щати остават ангажирани да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания, като едновременно с това предлагат отлични оперативни способности. Ние сме убедени, че F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. Ако F-16 блок 70 бъде избран от България, то той ще служи на българските Военновъздушни сили ефикасно и надеждно десетилетия наред. F-16 блок 70 предлага също така и най-модерна технология. Придобиването му от България ще предостави на българските Военновъздушни сили възможността надеждно да защитават българското въздушно пространство и да участват в операции заедно с НАТО и всички други военновъздушни сили, които притежават F-16, включително всички съседни на България страни. Придобиването на изтребителя F-16 блок 70 ще продължи да засилва дългосрочната подкрепа и сътрудничество с Военновъздушните сили на САЩ и другите натовски военновъздушни сили. Съединените щати очакват да продължат разговорите с правителството на България при придвижването на това решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.08", "title": " F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски ВВС\t\t\t"}
{"url": "https://trud.bg/%d0%bf%d1%88%d0%b5%d0%bd%d0%b8%d1%86%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d1%81-20-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Петролът поевтиня с 19% Хлебната пшеница поскъпна с близо 20% през миналата година, става ясно от отчета на Софийска стокова борса (ССБ). Пазарът на пшеница у нас следва световните тенденции, а причината за поскъпването й е, че ръстът на потреблението изпреварва производството. Повишението на цената на брашното обаче е значително по-малко – само със 7%. От 0,64 лв. за кг. на едро през януари миналата година брашното поскъпна до 0,69 лв.\\кг. през декември. Суровият петрол е поевтинял с почти 20% за година, показват данните ССБ. Показателят е изчислен на база 15 различни сорта на няколко международни пазара. През януари миналата година цената за барел е била средно 67,62 долара, а през декември падна до 54,91 долара за барел (-19%). На Стоковата борса у нас различните видове бензин се търгуваха през януари 2018 г. в диапазона 1590-1707,75 лв. за тон без ДДС, а в края на декември за 1491,67–1658,33 лв., което е намаление от 7%. Цените на газьола за отопление се увеличиха с 8% през годината до 1660-1710,25 лв. за тон.  При храните рафинираната захар е поевтиняла със 17% на световните пазари през 2018 г. У нас от 1,02 лв. за кг. на едро през януари, цената на захарта през декември се понижи до 0,94 лв. (-8%).", "date": "2019.01.08", "title": " Пшеницата поскъпна с 20% за година\t\t\t"}
{"url": "https://trud.bg/7-%d0%bf%d0%be%d0%b2%d0%b5%d1%87%d0%b5-%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b8-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Със 7 процента са се увеличили пациентите, преминали през Университетската специализирана болница за активно лечение по онкология (УСБАЛО) в София за година. Броят им от 13 214 през 2017 г. е достигнал 14 211 през 2018-а. Това заяви директорът на лечебното заведение д-р Стефан Константинов. По думите му най-много са били пациентите, които са преминали през отделението по химиотерапия – около 5200 души. Толкова са били и оперираните за 2018 година. Директорът на най-голямата онкологична болница в страната каза още, че започва изграждането на нова модерна клиника по химиотерапия и за целта Министерство на здравеопазването е отпуснало 1,3 млн. лв.", "date": "2019.01.08", "title": " 7% повече онкоболни за година\t\t\t"}
{"url": "https://trud.bg/%d0%bc%d0%b8%d1%81%d0%b8%d1%8f%d1%82%d0%b0-%d0%bd%d0%b0-%d1%80%d1%83%d0%bc%d1%8a%d0%bd%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82/", "text": "Румъния представи днес в Брюксел приоритетите на своето председателство по време на първия съвет по общи въпроси, ръководен от румънския министър по европейските въпроси. В четвъртък в Букурещ официално се открива румънското председателство. На церемонията ще присъстват Жан-Клод Юнкер, Доналд Туск, Антонио Таяни, както и всички еврокомисари. „Мисията на румънското председателство е да предотврати външни намеси по време на европейските избори. Дезинформацията се превърна в едно от най-големите предизвикателства за нашите демокрации. За да бъдем ефективни в борбата с нея, държавите-членки трябва да обединят усилията си с гражданското общество“, заяви Джордже Чамба – министър по европейските въпроси на Румъния, информира  Румъния пое председателството на Съвета на Европейския съюз на фона на задълбочаващ се политически конфликт между правителството на премиера Виорика Дънчила и президента Клаус Йоханис. От Европейската комисия съобщиха днес, че председателят Юнкер ще даде в Букурещ две съвместни пресконференции – една с премиера, и една с президента. Те обаче отрекоха това да се дължи на политическите конфликти в страната. Днес румънският министър по европейските въпроси Джордже Чамба коментира, че страната му ще работи за Европа, която сближава, грижи се за сигурността на гражданите си, споделя общи ценности и е силен глобален играч. Букурещ е изправен пред няколко големи предизвикателства – Брекзит, приемането на многогодишната финансова рамка и европейските избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Мисията на румънското председателство е да предотврати външни намеси по време на европейските избори"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-316/", "text": "150 000 гласа и си в Брюксел със €150 000 годишна заплата Пет партии с шанс за Европарламента. Интриги тресат БСП и патриотите за водачи на листите.         Борят с програма циганската престъпност Каракачанов пред „Труд”: Внасям документа в Министерски съвет. Военният министър посети пребития командос от село Войводиново.         Надгражда се върху постройка, над развалини се плаче На циганите най-много е нужна здрава българска България, други просто ще ги попилеят – коментар на д-р Илия Илиев.               Лъжата е лъчезарна, за да вярват хората в нея Най-непротиворечивият политик в света е Путин, казва проф. дфн Донка Александрова – председател на Българската асоциация по реторика, в интервю за „Труд“.         Защо януари е най-българският месец В двуликия Янус се срещат езичество и християнство. Малцина знаят, че Иван означава Бог е милостив – новата статия от поредицата на Росен Тахов „Легенди и истини в българската история“.       Зависимата Европа Оръжейното лоби в САЩ силово прокарва интереси – анализ на д-р Станислав Бачев.         Пътищарят Силует на шефа на АПИ инж. Светослав Глосов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Вижте акцентите в броя на вестник „Труд“ в сряда, 9 януари 2019"}
{"url": "https://trud.bg/%d0%b1%d0%be%d1%80%d1%8f%d1%82-%d1%81-%d0%bf%d1%80%d0%be%d0%b3%d1%80%d0%b0%d0%bc%d0%b0-%d1%86%d0%b8%d0%b3%d0%b0%d0%bd%d1%81%d0%ba%d0%b0%d1%82%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bd/", "text": "Военният министър посети пребития командос от село Войводиново Започва събаряне на незаконните къщи Ще внеса в Министерски съвет програмата на патриотите за справяне с циганската престъпност, заяви пред “Труд” военният министър Красимир Каракачанов. Той посети Войводиново, за да обсъди с кмета на общината, както и с областния директор на МВР какви мерки ще вземат след като двама цигани пребиха военен на Йордановден в пловдивското село. “Крайно време е да се прилага програмата на Патриотите за справяне с циганската престъпност. Не може една несоциализирана група да обикаля и бие наред. Това не може да продължава. Случаят с бития военен е поредният, който показва, че е време е да спрем да се съобразяваме с всякакви брюкселски чиновници или забележки от измислени правозащитници”, коментира Каракачанов. “Труд” научи, че от година и половина програмата на патриотите стои на трупчета, заради опасения на външното и на правосъдното министерство, че правозащитниците веднага щели да обявят документа на патриотите за дискриманационен. Програмата предвижда циганите, които не работят, или не пускат децата си на училища, да губят право на социални помощи. В документа се предлага да се увеличат наказанията за рецидивни престъпления. В село Войводиново Каракачанов се възмути, че 250 цигани живеят на декар и половина. Той бе категоричен, че местната власт не покровителства циганите. “Аз не знам тук да има римляни, ромеи, или някакво друго население”, обяви военният министър. Според него веднага след като минат описи на енергийното дружество и на пожарната на незаконните къщи в гетото, събарянето на опасните постройки в село Войводиново ще започне. Каракачанов посети пребития 33-годишен командос Валентин Димов в болницата. Той обясни, че има счупена скула, кръвонясядане около очите и му предстои операция. “Министерството на отбраната ще направи всичко необходимо за да помогне на пострадалия военнослужещ и неговото семейство”, увери Каракачанов.   Камера заснела нападателите Запис от камера показва отчасти развилата се ситуация на кръстовището на “Христо Ботев” и “Победа” в село Войводиново. Прокуратурата поиска постоянен арест за 21-годишния Атанас Пакетов и 17-годишния му непълнолетен брат, които пребиха 33-годишния военен във Войводиново. Това обясни районният прокурор Чавдар Грошев. Обвиненията са за средна телесна повреда по хулигански подбуди. Наказанието, което предвижда законът, е от 2 до 10 години лишаване от свобода, като за непълнолетния извършител присъдата може да бъде редуцирана до 3 години.  “Двамата братя обаче категорично не се признават за виновни”, посочи наблюдаващият прокурор по делото Евгений Милев. Предстои в четвъртък да изтече 72-часовата мярка за неотклонение на двамата извършители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.08", "title": " Борят с програма циганската престъпност\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d1%81%d1%80%d0%b5%d1%89%d1%83-%d0%b1%d0%b8%d0%b2%d1%88%d0%b0%d1%82%d0%b0-%d1%83%d0%bf%d1%80%d0%b0/", "text": "Софийският градски съд се произнесе в полза на Спортното министерство (ММС) в битката срещу Българската федерация по шахмат. Организацията, управлявана от Силвио Данаилов, трябва да връща поне 684 540 лв. дадени от държавата за две европейски първенство през 2014 г. При проверка Агенцията за държавна финансова инспекция и Инспекторатът на ММС установиха незаконосъобразно разходвани средства в размер за над 2 млн. лв. в периода 2011-2014 г. Затова бе отказано и подновяването на лиценза на федерацията. Още има висящи наказателни разследвания.", "date": "2019.01.08", "title": " Държавата спечели срещу бившата управа на шаха"}
{"url": "https://trud.bg/%d1%80%d0%b5%d1%85%d0%b0%d0%b1%d0%b8%d0%bb%d0%b8%d1%82%d0%b0%d1%82%d0%be%d1%80%d0%b8-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%b3%d0%be%d1%80%d0%bd%d0%b0-%d0%be/", "text": "Общо 560 пациенти са преминали през миналата година през Отделението по физикална и рехабилитационна медицина в болницата в Горна Оряховица. Броят им нараства в сравнение с предходните две години, когато са били съответно 524 ( 2016 г.) и 536 (2017 г.). Това съобщи д-р Бисерка Акиванова, началник на отделението. Освен това още 600 болни без противопоказания за такива процедури от други отделения са били консултирани. През ОФРМ са били обслужвани и пациенти от инфекциозното отделение, АГО, детско, очно, УНГ и вътрешните отделения с различни други диагнози. Броят на извършените процедури- 24 400, също е по-висок в сравнение с предходната 2017 г.  Средният престой в отделението е бил 7,16 дни, а използваемостта му- близо 70%. „В ОФРМ се работи общо по 9 клинични пътеки, като най-масовите са Физикална терапия и рехабилитация на централната нервна система -149, Физикална терапия и рехабилитация на периферната нервна система – 161 и Физикална терапия и рехабилитация на опорно- двигателния апарат – 236“, казва д-р Акиванова. Болничното звено разполага с болнични стаи и обособен сектор по електросветлолечение, който разполага с модерни апарати за магнитно поле, инхалационна терапия, лазертерапия и нискочестотни, средночестотни и високочестотни токове, инфрачервени и ултравиолетови лъчи, както и кинезитерапевтичен сектор, който включва функционален кабинет, салон по лечебна физкултура, кабинети за трудотерапия, парафинолечение, лечебен масаж, за криотерапия (лечение с лед). Отделението е обзаведено на съвременно ниво, като постепенно се подсигурява с нова апаратура, която увеличава възможностите за медицински услуги. В него работят двама лекари със специалност „Физикална и рехабилитационна медицина“, четири рехабилитатори, двама кинезитерапевти, 3 медицински сестри, един масажист и три санитарки. Прави се ранна рехабилитация още в острите стадии на заболяванията за За разлика от рехабилитационните центрове и клиники в горнооряховската болница се извършва ранна рехабилитация още в острите стадии на заболяванията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Рехабилитатори от болницата в Горна Оряховица извършили 24 400 лечебни процедури за година\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd-%d0%bf%d1%8a%d1%80%d0%b2%d0%b5%d0%bd%d1%81%d1%82%d0%b2%d0%be%d1%82%d0%be/", "text": "Лигата не функционира, първенството върви на автопилот -обяви президентът на баскетболния „Балкан“ Михаил Михайлов. – Едни казват, че лигата е самостоятелна. А други, че е комисия към федерацията. Не знам кой ще вземе мерки, песимист съм.  Реакцията на бизнесмена бе след ексцесиите, които съпътстваха двубоя на неговия тим като гост на „Левски Лукойл“ в зала „Универсиада“ в събота. И запита риторично защо на мача на „сините“ срещу гръцкия „Арис“ за ФИБА къп не е имало подобно напрежение.  Михайлов обяви, че ако зависи само от него, за следващия сблъсък с „Левски Лукойл“ би пуснал… кадетите. Очаква се по-късно дисциплинарната комисия да се произнесе по случая.", "date": "2019.01.08", "title": " Президентът на „Балкан“: Първенството върви на автопилот, песимист съм"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d0%b1%d0%bb%d1%8a%d1%81%d0%bd%d0%b0-11-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bd%d0%b0-%d0%bf%d0%b5%d1%88%d0%b5%d1%85/", "text": "11-годишно момче беше блъснато на пешеходна пътека във Варна. То е със счупен глезен и охлузни наранявания, но няма опасност за живота му, предаде БНТ. Детето се е връщало от тренировка и искало да пресече пътното платно. Шофьор на лек автомобил спира, но водачът на движещия се зад него микробус не дава предимство на момчето и го блъска. Детето е настанено в болница, където кракът му е опериран. То е републикански шампион по фехтовка. Според лекарите му предстои дълго възстановяване и много пропуснати състезания.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.08", "title": " Микробус блъсна 11-годишно дете на пешеходна пътека\t\t\t"}
