{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%b2-%d0%ba%d0%b5%d1%80%d1%87%d0%b5%d0%bd/", "text": "„Българинът Владимир Варимез е сред   украински моряци при сблъсъка в Керченския пролив. Етнически българин, роден в село Бановка, едно от големите български бесарабски села. Прочее, в това село е роден и генерал Иван Колев, герой от Първата световна война, наричан още „бащата на българската конница“. Познайте кой нашественик разгромява“, написа евродепутатът Ангел Джамбазки. „ „. Толкова за спекулациите по темата какви са бесар абските българи, разпространявани от ниско платени петоколонници като Копейката, доносник велизар, двойка хамстери-дудуци и „вся остальная“…, пише той.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Ангел Джамбазки: Задържаният в Керченския пролив бесарабски бълграин трябва незабавно да бъде освободен"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d1%82%d0%bc%d0%b5%d0%bd%d0%b8-%d0%bf%d0%bb%d0%b0%d0%bd%d0%b8%d1%80%d0%b0%d0%bd%d0%b0%d1%82%d0%b0-%d1%81%d1%80%d0%b5%d1%89%d0%b0-%d1%81-%d0%bf%d1%83%d1%82%d0%b8/", "text": "Държавният глава на САЩ Доналд Тръмп отмени планираната среща с руския президент Владимир Путин, която трябваше да се проведе в кулоарите на форума на Г-20 в аржентинската столица Буенос Айрес, предава  Решението Тръмп е взел, след като се е запознал с доклад за инцидента в Керченския пролив. Информацията е от съобщение в профила на Белия дом в социалната мрежа „Туитър“. По-рано през деня лидерът на Вашингтон подчерта пред репортери, че предстоящият през почивните дни форум на Г-20 е „много подходящ момент“ за среща с президента на Руската федерация Владимир Путин. „Вероятно ще се срещна с Владимир Путин. Не сме отменяли тази среща. Мислех си за това, но не сме го направили. Мисля, че е много подходящо време да я проведем“, заяви Тръмп пред репортери в Белия дом.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Тръмп отмени планираната среща с Путин заради инцидента в Керченския пролив"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d0%ba%d0%b8%d0%bd%d0%be-%d0%b2-%d0%b4%d0%bb%d0%b0%d0%bd-%d1%87%d0%b0%d0%ba%d0%b0-%d1%84%d0%b8%d0%bb%d0%bc%d0%b8-%d1%81-gsm-%d0%b8/", "text": "Майстори на къси филми с интересни сюжети, заснети с мобилни устройства, могат да кандидатстват за участие в четвъртото издание на фестивала „Кино в длан“. Организаторите от Шумен – Народно читалище „Добри Войников“ и киноклуб „Мадарски конник“ стартират подготовката и ще очакват кандидатури до 28 февруари 2019-та. Регистрацията за фестивала става на mkino.org, където се качват и видео файловете. Регламентът на фестивала не поставя никакви жанрови, тематични, нито пък възрастови ограничения. В него до момента са участвали, както бъдещи първокласници, така и пенсионери. Двете единствени условия за участие са за техническото средство за заснемане на филма – то да бъде мобилен телефон или таблет и продължителността да е до 5 минути. Три години след началото си конкурсът е дал екран на повече от 250 филма. Това е единственият кинофестивал в България, в който публиката пряко може да измери своята преценка с критериите на журито от професионалисти. Миналата година филм за живота в Северозапада „Северозабравени“ на ученичката Антонина Лозанова, грабна два приза – от публиката, и от журито за социална тематика.  Всички представени ленти са достъпни за оценяващи от цялата страна – могат да се гледат и обсъждат на страницата на фестивала в интернет (ww.mkino.org) или във Фейсбук. Съществува и форум, където зрители и участници коментират всеки новопостъпил филм. По традиция фестивалът връчва голямата награда на Община Шумен, както и награди за най-добър игрален, документален и анимационен филм, за най-добра кинематографична реализация на социална тема, за най-добър млад автор и за иновативно използване на видеотехнологиите. Всяка година се определят и допълнителни награди от специалните партньори на фестивала – университети, банки, телекомуникационни компании и други спонсори на независимото филмово изкуство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Фестивалът „Кино в длан“ чака филми с GSM-и\t\t\t"}
{"url": "https://trud.bg/%d1%83%d1%81%d0%bb%d1%83%d0%b3%d0%b8%d1%82%d0%b5-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%82%d0%b5-%d0%bc%d0%b5%d1%81%d0%b5%d1%86/", "text": "Бизнес климатът слабо се повишава Поскъпване на услугите през следващите три месеца, прогнозират мениджърите в сектора. Това показва последното проучване на Националния статистически институт. Очакванията на бранша за следващите шест месеца са по-оптимистични, както и прогнозите им за търсенето на услуги. Ръст в продажбите заради идващите празници очакват и търговците. Показателят “бизнес климат в търговията на дребно” се покачва с 1 пункт, а общият показател расте с 0,6 пункта през ноември в сравнение с октомври. Прогнозите им по отношение на обема на продажбите и на поръчките към доставчиците през следващите три месеца също остават благоприятни. Най-голямо е нарастването на бизнес климата в промишлеността – с 1,8 пункта в резултат на увеличение на осигуреността на производството с поръчки. Основните фактори, затрудняващи бизнеса, продължават да бъдат свързани с несигурната икономическа среда и недостига на работна сила. В строителството обаче песимизмът се задълбочава. През ноември показателят се понижава с 2,2 пункта, което се дължи на по-резервираните оценки на предприемачите за настоящото бизнес състояние на предприятията. Несигурната икономическа среда, недостигът на работна сила остават най-сериозните затруднения в сектора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Услугите поскъпват следващите месеци\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82-%d1%84%d1%8e%d1%80%d0%b8-%d0%b8%d0%bc%d0%b0-%d0%bf%d1%81%d0%b8%d1%85%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%be-%d0%bf%d1%80%d0%b5%d0%b4/", "text": "Тайсън Фюри вече има психологическо предимство пред Дионтей Уайлдър, когото британецът вече успя да го изкара извън равновесие, смята Бланка Коб, експерт по невербална комуникация.  Според нея Циганския крал е влязъл в главата на американеца още на пресконференцията през октомври Тогава Фюри продължи да го обижда, но реагира, едва когато го стрелна с думите, че „ще му разбие лицето“. Дионтей дори не успя да намери подходящите думи да се защити.  Битката между двамата в тежка категория на профибокса е утре вечер в Лос Анджелис. А на вчерашната пресконференция боксьорите едва не се сбиха. „Уайлдър обяви, че Фюри не е уверен в себе си, но на самия него му трепереха краката – продължи Коб . – А това е признак на нервност.“", "date": "2018.11.29", "title": " Експерт: Фюри има  психологическо предимство"}
{"url": "https://trud.bg/%d0%bb%d0%be%d1%88%d0%be%d1%82%d0%be-%d0%b2%d1%80%d0%b5%d0%bc%d0%b5-%d1%81%d0%bf%d1%80%d1%8f-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0%d0%bd%d0%b5%d1%82%d0%be-%d0%bf%d1%80%d0%b5%d0%b7/", "text": "Спряно е преминаването през ГКПП „Кайнарджа“ и ГКПП „Кардам“ заради усложнена метеорологична обстановка. Това съобщиха от пресслужбата на ГД „Гранична полиция“. Към 18.00 ч. трафикът е интензивен за товарни автомобили на вход на ГКПП „Кулата“ и на изходите ГКПП „Капитан Андреево“, ГКПП „Лесово“, ГКПП „Дунав мост – Русе“, ГКПП „Дунав мост- Видин“ и ГКПП „Оряход“. На границата със Сърбия и Македония движението се извършва нормално на всички гранични контролно-пропускателни пунктове.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Лошото време спря преминаването през ГКПП „Кайнарджа“ и ГКПП „Кардам“"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b7%d0%b0%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%be%d0%bc%d0%bf%d0%bb%d0%b5%d0%ba%d1%81%d0%b0-%d0%bc/", "text": "По-чист въздух значи да имаме стабилна енергетика, запазването на комплекса „Марица-изток“ е и за по-чист въздух в този смисъл, защото битовото отопление е основният замърсител. Това каза министърът на околната среда и водите Нено Димов пред  . Екологията и добрата икономическа среда трябва да са в баланс, за да не страдат хората, добави той. Правителството прие позиция, която не желае по-високо качване на амбициите, т.е. това, което е договорено на международно ниво и на европейско до този момент не може да променяме в повишаване на амбицията, не могат да бъдат давани повече пари на трети държави, за да постигат амбиции, т.е. ЕС да ги финансира. Така коментира бъдещето на комплекса „Марица-изток“ Нено Димов. И категорично не желаем следващите 10 години да се отварят под каквато и да било форма подобен тип преговори или ревизия на постигнатите досега споразумения, за да се види какъв ще е резултатът, добави той. „Марица – изток“ 2 засега ще може да оперира с въглищата до изчерпване на количествата, отбеляза Димов. Предимно скандинавски страни искат повишаване на амбициите – Холандия, Швеция, Ирландия, но ние успяхме да блокираме това желание, заяви министърът на околната среда и водите.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.29", "title": " Нено Димов: Запазването на комплекса „Марица-изток“ е и за по-чист въздух, което значи да имаме стабилна енергетика"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bf%d0%b5%d1%81%d0%ba%d0%be%d0%b2-%d0%b2-%d0%ba%d1%80%d0%b5%d0%bc%d1%8a%d0%bb-%d0%bd%d1%8f%d0%bc%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd/", "text": "Кремъл не разполага с официална информация за  държавния глава на Руската федерация Владимир Путин и американският президент Доналд Тръмп. Това поясни говорителят на Кремъл Дмитрий Песков, предава  Тръмп отмени планираната среща с руския президент Владимир Путин, която трябваше да се проведе в кулоарите на форума на Г-20 в аржентинската столица Буенос Айрес, след като се е запознал с доклад за инцидента в Керченския пролив. Информацията е публикувана в съобщение в профила на Белия дом в социалната мрежа „Туитър“. По-рано през деня лидерът на Вашингтон подчерта пред репортери, че предстоящият през почивните дни форум на Г-20 е „много подходящ момент“ за среща с президента на Руската федерация Владимир Путин. „Вероятно ще се срещна с Владимир Путин. Не сме отменяли тази среща. Мислех си за това, но не сме го направили. Мисля, че е много подходящо време да я проведем“, заяви Тръмп пред репортери в Белия дом.  На свой ред руските медии цитираха източници, според които срещата ще се състои на 1 декември, неделя, а за преговорите между двамата световни лидери са предвидени два часа. Президентите трябваше да обсъдят проблемите в двустранните отношения, включително излизането от задънената улица, в която се намират контактите между Москва и Вашингтон. Преговорите тет-а-тет трябваше да продължат около 20 минути, след което в дискусиите се предвиждаше да се присъединят ключови членове на двете делегации. Предходната пълноформатна среща между Путин и Тръмп се проведе през юли във финландската столица Хелзинки, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.29", "title": " Дмитрий Песков: В Кремъл няма официална информация за отмяна на срещата между Путин и Тръмп"}
{"url": "https://trud.bg/%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d0%b6%d0%b5%d0%bd%d0%b0-%d1%81%d1%82%d0%b0%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%b3%d1%80%d1%83/", "text": "Опонентът й подозира масови измами и зове за протести За пръв път Грузия ще има жена президент – Саломе Зурабишвили бе избрана на поста на балотаж в сряда, на който получи подкрепата на 59,6% от гласувалите, предаде Би Би Си. Зурабишвили (66 г.) бе кандидат, подкрепен от управляващата партия “Грузинска мечта”, основата от богаташ №1 в страната Бидзина Иванишвили. Опонентът й Григол Вашадзе, издигнат от опозиционното “Единно национално движение” на бившия президент Михаил Саакашвили, който получи 40,4%, заподозря “масови изборни измами”. “Олигархът потъпка грузинската демокрация”, отсече Вашадзе, вероятно визирайки Иванишвили, и призова сънародниците си към протести с искане за предсрочни парламентарни избори. Зурабишвили е родена в Париж, където родителите й бягат след като Грузия става част от СССР през 1921 г. Работила е във френското МВнР, което през 2003 г. я изпраща като посланик в Тбилиси. По-късно тя напуска този пост и става външен министър на Грузия, за какъвто я назначава Саакашвили. Новата президентка е смятана за умерена, желаеща да води балансирана политика между Запада и Русия.", "date": "2018.11.29", "title": " За пръв път жена стана президент на Грузия\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%bc%d0%b0%d1%80%d0%be%d0%ba%d0%be-%d0%b8%d0%b7%d0%b1%d1%80%d0%b0%d0%bd%d0%b8%d1%8f%d1%82-%d0%be%d1%82-%d1%81%d1%82%d1%80%d0%b0%d0%bd%d0%b0/", "text": "Висока оценка за състоянието и перспективите за развитие на приятелските отношения между България и Мароко поставиха по време на срещата си министър-председателят Бойко Борисов и председателят на Камарата на съветниците (Горната камара) на мароканския парламент Абделхаким Беншамаш. Борисов и Беншамаш изразиха задоволство от активизирането на контактите през последните години, включително между парламентите на двете страни. „Мароко е един от значимите и ключови фактори за стабилността в региона. Избраният и последователно следван от страната ви модел на модернизация и демократизация може да бъде пример за развитието на други държави в региона и в арабския свят“, заяви премиерът Бойко Борисов пред председателя на Горната камара на мароканския парламент Абделхаким Беншамаш. В разговора си двата обсъдиха мястото и ролята на Мароко в международен и регионален план като акцент бе поставен върху усилията, които страната полага за укрепването на сигурността и стабилността на Африканския континент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Борисов в Мароко: Избраният от страната ви модел на модернизация може да бъде пример за другите арабски държави "}
{"url": "https://trud.bg/%d0%bd%d0%b8%d0%ba%d0%be%d0%b9-%d0%bd%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d0%bd%d0%b5-%d0%bd%d0%b0-%d1%81%d1%83%d0%b1%d1%81%d0%b8/", "text": "Народното събрание гласува държавните субсидии за партиите с над 1% на парламентарни избори да останат 11 лева на получен действителен глас и в Бюджет 2019. 97 депутати гласуваха “за”, 46 – “против”, трима – “въздържал се” без никакви дебати по време на второто четене. Преди седмица лидерът на ГЕРБ   партията му да предложи намаляване на субсидиите до 1 лев на глас в интервю за “Шоуто на Слави”. “Според мен субсидията не е голяма, но щом така е решено, ще го предложа”, заяви министър-председателят. “Веднъж вече го гласувахме, но след като премиерът се е ангажирал, ще го внесем пак”, каза тогава пред “Труд” председателят на правната комисия в парламента Данаил Кирилов от ГЕРБ. А лидерът на БСП Корнелия Нинова обяви, че ще постави въпроса на пленум. ГЕРБ предложи намалението за Бюджет 2017, но беше отхвърлено, въпреки че 2,5 млн. българи гласуваха “за” лев на глас на национален референдум. Субсидиите са по 11 лева на глас от 2014 г., когато бяха намалени с 1 лев. Преди това две години бяха 12 лева, а от 2009 г. до 2011 г. – 5% от минималната работна заплата. Резултатите от последните парламентарни избори определиха бюджетът да отпуска 38 648 384 лв. издръжка на партиите годишно, които се превеждат на четири равни транша. Както “Труд” писа, от 2002 г. досега  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.29", "title": " Никой не предложи намаляване на субсидиите (обзор)\t\t\t"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b8%d0%b5-%d0%b1%d1%8e%d0%b4%d0%b6%d0%b5%d1%82%d0%b0-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82/", "text": "Парламентът прие държавния бюджет за 2019 година. Депутатите одобриха финансовата рамка, бюджетите на Президентството, Министерски съвет, съдебната власт, омбудсмана, както и на всички министерства за следващата година. Приеха се средствата за общините, ДАНС, КПКОНПИ, КЕВР, ЦИК. През бюджета парламентът реши от 1 януари НИМХ да се отдели от БАН и да премине в МОН. 11 лева остана субсидията за политическите партии. Парламентът гласува бюджета на две пленарни заседания, дебатите продължиха над 17 часа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Парламентът прие бюджета на държавата за 2019 г."}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bd%d0%b5%d1%81%d0%b5-%d0%bb%d0%b5%d0%ba%d1%86%d0%b8%d1%8f-%d0%bf%d1%80%d0%b5%d0%b4-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8/", "text": "Премиерът Бойко Борисов изнесе лекция на тема „Ролята на Бълария за европейската интеграция на страните от Западните Балкани в контекста на българското председателство на Съвета на ЕС” пред дипломатическия корпус в Мароко. Организатор на събитието бе Кралската мароканска дипломатическа академия и българското посолство в Рабат. Той подчерта, че по време на българското европредседателство е дадена европейска перспектива за страните от Западните Балкани. „Истински се надявам скоро конфликтът между Белград и Прищина да намери решение”, подчерта Борисов. Той представи и инфраструктурните проекти, които бяха обсъдени на четиристранните срещи между лидерите на държавите от региона. Подробно анализира перспективата на транспортните коридори, които ще дадат възможност хора, стоки и товари да се придвижват бързо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.29", "title": " Борисов изнесе лекция пред дипломатическия корпус в Мароко\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%be%d0%b1%d1%89%d0%b5%d1%81%d1%82%d0%b2%d0%be%d1%82%d0%be-%d0%bd%d0%b8-%d0%bf%d1%80%d0%b5/", "text": "Обществото ни през следващата година ще бъде по-успешно и по-богато. Това каза министърът на финансите Владислав Горанов след като парламентът  „Бюджетът е прогноза, която според мен за следващата година е добра. Оптимист съм, че бюджетът ще може да бъде изпълнен“, заяви той. „Колеги имаха различна визия как да се разпределят разходите. Изпълнителната власт по Конституция има запазения периметър да определи чрез разходите на бюджета своето виждане за политика“, коментира Владислав Горанов. „Благодаря на колегите от опозицията, че тази година дебатът беше насочен към това какви политики да се водят през следващата година“, каза още финансовият министър.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.29", "title": " Владислав Горанов: Обществото ни през 2019 г. ще бъде по-успешно и по-богато"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-294/", "text": "0,1 стотинка е печалбата на литър бензин Това показват данни на Българската петролна и газова асоциация. Хазната губи около 1 млрд. лв. от сивата икономика в горивата.         Европа отряза „зелените“ за АМ „Струма“ Постоянният комитет към Бернската конвенция отхвърли претенциите на „еколозите“.             Нарушителите на пътя ще плащат бонуса на изрядните По-безопасното шофиране може да доведе до намаляване на цената на полицата, казва Владимир Савов, зам.-председател на КФН, в интервю за „Труд“.       Без валежи по Коледа От 14 до 16 декември се очаква да е много студено, като температурите ще паднат до минус 15 градуса, прогнозира за декември Петър Янков, дежурен синоптик на TВ-MET, специално за “Труд”.             Един добър ден за бойната авиация Щеше да е престъпление да погубим самолети с огромен ресурс – коментар на Емил Спахийски.           Болград – “Българският град” Водеща роля в създаването му е на генерал Иван Инзов – новата статия на проф. Пламен Павлова от поредицата „Мистериите на българските земи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Вижте акцентите в броя на вестник „Труд“ в петък, 30 ноември 2018"}
{"url": "https://trud.bg/01-%d1%81%d1%82%d0%be%d1%82%d0%b8%d0%bd%d0%ba%d0%b0-%d0%b5-%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d0%bd%d0%b0-%d0%bb%d0%b8%d1%82%d1%8a%d1%80-%d0%b1%d0%b5%d0%bd%d0%b7%d0%b8%d0%bd/", "text": "У нас се внасят горива от Гърция, Сърбия, Румъния и Русия Само 0,1 стотинка е печалбата от продажбата на литър бензин преди две седмици, каза председателят на Българската петролна и газова асоциация Валентин Златев на семинар в Стара Загора. От крайната продажна цена от 2,11 лв. за литър бензин данъците са 1,09 лв., а стойността на нефта и преработката му е 0,71 лв. Като се добавят разходите за амортизация, персонал, транспорт и за самите бензиностанции, себестойността става – 2,08 лв., а от крайната цена повечето бензиностанции дават и 3 стотинки отстъпка. Когато започнаха протестите, хората казваха, че има бензиностанции, които продават бензина на 2,20 лв., а други за 1,80 лв. за литър. „Няма от къде да дойде тази голяма разлика освен от икономия на данъци”, заяви Златев. Производствените цени навсякъде в Европа са почти еднакви, защото цената на петрола е борсова, производителите на оборудване за преработка на нефт са само няколко в света. Всички рафинерии използват една и съща технология, защото в ЕС има изискване горивата да отговарят на стандарта Евро 5. При продажбата на литър дизел от крайна цена 2,34 лв. чистата печалба е само 0,4 стотинки. За периода от 2011 г. до 2017 г. потреблението на горива в страната е нарасналото с 34%, като е достигнало общо 3,1 милиона тона, каза Златев. В същото време вносът е нараснал със 70% и през 2017 г. е 50% от цялото потребление на горива. В България се внасят горива от Гърция, Сърбия, Румъния и Русия. Това доказва, че е несъстоятелна тезата, че има пречки пред вноса на горива в страната. За същия период от 2011 -2017 г. приходите в бюджета от акцизи върху горивата нарастват само с 21% въпреки повишаването на ставката. Това показва, че събираемостта изостава под увеличението на потреблението на горива, заяви Валентин Златев. Според него годишно хазната губи около 1 млрд. лв. от сивата икономика в горивата. Ако НАП и митниците са си свършили работата, това няма как да им се случи, допълни председателят на БПГА. В страната има 3,7 милиона регистрирани превозни средства, в същото време има 4225 бензиностанции с фискални устройства и 1440 „официални” ведомствени бензиностанции. Това прави по 1 легален обект на всеки 645 автомобила. Средно за ЕС на един обект се падат по 3900 автомобила. Цените на горивата в България са най-ниските в ЕС, стана ясно от данни на асоциацията. За периода от 2000 г. до 2018 г. „Лукойл” е платила данъци и осигуровки общо в размер на 35,4 млрд. лв.   Валентин Златев: Проблемът са ниските доходи Проблемът е, че искаме да живеем по-европейски, но да даваме три четири пъти по-ниски заплати, каза председателят на асоциацията Валентин Златев. „Проблемът на България са доходите, доходите на българина трябва да се изравнят с тези на французина”, допълни той. „Няма и не може да има никаква договорка между играчите на пазара за цените на горивата”, каза той. Част от протестите са провокирани от структури в сивата икономика”, допълни Златев. Според него част от протестиращите са с ниски доходи, но има и платени и организирани хора.   Цените ще паднат още Махането на биодобавката не е решение Може да се очаква движение на цените на горивата надолу в близките дни, каза Валентин Златев. Последните изключително ниски котировки на петрола още не са отразени в крайните цени на горивата, защото най-често това става с 1-3 дни закъснение. По отношение на обсъжданата с вицепремиера Томислав Дончев идея през зимните месеци да няма биодобавка в горивата на семинара стана ясно, че това не е добро решение за потребителите. Причината е, че трябва да изпълним определени квоти за биодобавката. Ако през зимата я няма, тя трябва да се увеличи през лятото, когато пътуваме за море и това ще увеличи цените на горивата. Друг е въпросът как биогоривата се отразяват на автомобила, защото олиото под 5% е неуправляемо, коментираха експерти. Според енергийния експерт професор Атанас Тасев ниските цени на горивата няма да се задържат много дълго. САЩ имат интерес да поддържат ниска цената на нефта, за да не е силна руската икономика, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.29", "title": " Цените на горивата ще падат още\t\t\t"}
{"url": "https://trud.bg/%d0%bc%d0%b8%d0%bb%d0%be%d1%81%d1%82-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b7%d0%b0%d0%b4-%d0%b3%d1%80%d0%b0%d0%bd%d0%b8%d1%86%d0%b0/", "text": "В резултат на дългогодишната поредица от скандали около политиката към българите зад граница, логично се стигна до решението на Бойко Борисов за закриването на Държавната агенция към българите в чужбина (ДАБЧ). Призиви за ликвидирането на ДАБЧ имаше още през 2015 г., непосредствено след опорочаването на „конкурса“ за избор на неин председател. Отказът да се преосмисли възприетия курс само затвърждаваше мнението, че в досегашния си вид ДАБЧ е ненужна. Конфликтът се корени в правната рамка, определяща държавната политика към българите в чужбина. Част от нея съдържа вече неактуални юридически постулати. Като основни проблеми при функционирането на ДАБЧ се очертават някои концептуални недомислия, като това да провежда държавната политика към българите зад граница, без да е предвидено в изпълнителната власт някой да я формира. На този фон вместо да да генерира и координира проектите и инициативите, реализиращи се от различни екипи в държавната администрация или в задгранични общности, ДАБЧ започна да дублира или изземва функции на други държавни институции. Като единствена специфична и основна дейност, ДАБЧ си присвои задължителното удостоверяване на българския произход при кандидатстването за българско гражданство. На тази процедура се подлагат дори и лицата, които притежават подобен документ. Акцентът бе поставен върху историческите български общности, а свръхконцентрирането на излишни права доведе до нарастването на корупционния риск. Бе въпрос на време балонът да се спука! Дотук не би се стигнало, ако своевременно бе отчетено, че при наличието на специализирана дирекция „Българско гражданство” към Министерството на правосъдието, е логично въпросното удостоверяване да отпадне от задълженията на ДАБЧ и да премине към МП. Факт е, че установяването на българския произход съгласно закона е най-вече правен проблем, тъй като се документира наличието или не на конкретната връзка на всеки кандидат с негов възходящ българин. В повечето случаи правосъдното ведомството само може да я установи, а в този процес ДАБЧ би следвало да има само спомагателни функции в случаите, когато някои кандидати главно от Македония и Сърбия, както и тези от Албания и Косово, не разполагат с конкретни документи. По-разумният подход на преодоляването на тези слабости бе преосмисляне на досегашната политика, съчетано с институционални реформи. Претенциите за политическо кадруване от един от коалиционните партньори обаче доведоха до идеята за закриването на орган, който в съвременните процеси на геополитическо преразпределение би трябвало да изпълнява стратегически национални задачи. Днес отношението на държавата към българите зад граница е пред истински кръстопът. От една страна премиерът нямаше друг полезен ход, защото въпреки неудачното кадруване, от партията ВМРО-БНД пак заявиха намерението си да назначават бъдещото ръководство на агенцията. От друга страна обаче ако тя бъде закрита, коалиционният партньор настоява да се създаде министерство. Това допълнително затруднява Борисов, защото по този начин на още по-високо ниво ще продължи досегашната дейност, прикрита зад клишето, че така се решавали демографските ни проблеми. Затова проверката на придобиването на българско гражданство трябва да се задълбочи и в посока на политическата му оценка. Едва около 5% от придобилите българско регистрират настоящ адрес в България. Още по-полезна би била информацията колко от тях правят отчисления в НОИ или НЗОК. На базата на тези резултати следва да се преосмисли и досегашния количествен подход при предоставянето на българско гражданство по формални критерии и да бъде заменен с качествен. Може би е дошло времето България да започне да издава по облекчена процедура лични карти на лица от български произход, даващи правото на престой, работа и собственост у нас, а едва след определен период притежателите на такива документи да получават и гражданстви. Подводните камъни обаче не свършват до тук. Част от сънародниците ни зад граница поискаха политиката към тях да се формира основно чрез изборно национално представителство. Подобна институционализация съдържа редица рационални елементи, но точно тук тревожно звучат призивите само български граждани зад граница да имат реален глас при определянето на този тип политика. Буди недоумение защо задграничните исторически български общности, чиито представители в по-голямата си част не са български граждани, да имат само съвещателен глас! Подобна неравнопоставеност ограничава правата на потомците на лица, които са оставили имуществото си и насила са се изселили от земите, влезли след 1878 г. в състава на България (основно банатски, бесарабски и таврически българи) или пък са били лишени против волята им от българското си гражданство (българи в Западни покрайнини, Р Македония, Западна Тракия и др.). Новият подход към българите по света трябва да се основава на равнопоставеност. Чрез него трябва да се поправят, а не да се наслояват неправдите.   Духовното единение на сънародниците ни Основна цел на България трябва да бъде изграждането на устойчиви здрави връзки със задграничните ни сънародници, в т.ч. и създаването на механизми за тяхната мобилизация. Реални измерения трябва да придобият съхраняването на българското социо-културно пространство зад граница, духовното единение на всички българи по света с България, изграждането на българско лоби в чужбина и превръщането на българските общности в мост на сътрудничество с държавите, в които пребивават. Подобни дейности не са специфични за нито едно от съществуващите държавни ведомства Затова е необходима институция, която да провежда държавната политика към сънародниците ни по света.  ", "date": "2018.11.29", "title": " Милост към българите зад граница\t\t\t"}
{"url": "https://trud.bg/%d1%81%d0%be%d1%80%d0%be%d1%81-%d0%b5%d0%b2%d1%80%d0%be%d1%81%d1%8a%d1%8e%d0%b7%d1%8a%d1%82-%d0%b8-%d0%bf%d0%b0%d1%80%d1%82%d0%b8%d0%b9%d0%bd%d0%b0%d1%82%d0%b0-%d1%80%d0%b0%d0%b7%d0%b2%d0%b0%d0%bb/", "text": "На родната политическа сцена от едната страна викат „мръсници“, от другата отвръщат с „гадове, недоубити“ Франс Тимерманс се срещал редовно с одиозния финансов спекулант Джордж Сорос. С него вицепрезидентът на Европейската комисия обсъждал „глобални въпроси и европейската политика“. Тази по своему умилителна новина долетя от Европейската комисия и неин официален говорител. Тимерманс е ляв политик от Холандия с дългогодишна кариера на национално ниво и из брюкселските коридори. Типичен образ в типични обстоятелства. От онази порода „хайверени социалисти“ и политически отрочета на печално известния Вашингтонски консенсус – „символ-веруюто“ на неолиберализма – които подмениха истинската лява политика с неолибералната икономическа доктрина, която само за партийно благозвучие орнаментират с вариации на прилагателното „социален“. Страстен привърженик на Истанбулската конвенция, на отворената за имигранти Европа, на Трансатлантическото споразумение за свободна търговия (TTIP). Въобще, всичко по неолибералния конспект. Сега като вицепрезидент на Европейската комисия отговаря за върховенството на закона. В европейски медии пък го определят като „дясна ръка“ на десния Жан-Клод Юнкер. На същия „ишиасен“ шеф на Европейската комисия, който се превърна в своеобразен брюкселски Леонид Брежнев, символизирайки безконтролната власт и бюрократичната развала, завладяла коридорите на Берлямонт, както любовно евробюрократите наричат седалището на Европейската комисия. И как няма да е любовно – та за тях това е един личен „Камелот“, потънал в доживотни привилегии и тлъсти бюджетни мръвки на гърба на европейските данъкоплатци, на които същите тези евробюрократи охотно налагат строги бюджетни ограничения в името на „европейските ценности“. В предстоящите избори за членове на Европейския парламент въпросният Тимерманс е определен от Партията на европейските социалисти за кандидат на партията за бъдещ президент на Европейската комисия. И ето, че научаваме, че негов душеприказчик е именно Джордж Сорос – един от идеолозите и спонсорите на неолибералния глобализъм, който издигна идеята за насърчаване на масовата мигрантска вълна, и се ангажира с финансовото й обезпечаване. Миналата година, на 27 април, със Сорос беседва и Юнкер. Темите тогава били Украйна, Орбан и соросовия „ПУЦ“ в Будапеща (по-възрастните помнят какво се крие зад тази абревиатура – учебно заведение със съмнително качество). Такъв „ПУЦ“ работи от години в унгарската столица под помпозното наименование „Централноевропейски университет“ и бълва кадри за гвардията от НПО-активисти, финансирани от международния финансов спекулант. Кого представлява Сорос, та получава такъв радушен прием по най-високите етажи на ЕС? Могат ли Тимерманс и Юнкер да дадат удовлетворително обяснение защо се срещат с един корпоративен мастодонт и беседват по политиките на ЕС очевидно без да спазват правилата за разкриване на лобистките интереси. И защо, ако намират за нормално и допустимо да комуникират толкова активно със Сорос, не правят същото и с други американски милиардери или фигури с интерес към европейските дела. Примерно с братя Кох или поне със Стив Банън. Маркирам всичко това не за друго, а защото трябва да сме наясно, че когато гласуваме за български евродепутати догодина, всъщност гласуваме кой да управлява Европейската комисия. И, следователно, не трябва да робуваме само на местни партийни пристрастия към „нашия Иванчо“, а да гледаме на нещата по-цялостно. В каква Европа искаме да живеем – на Сорос, Истанбулската конвенция и миграцията? Но да оставим европейските работи. За тях, както винаги, ще се сетим мимолетно едва в навечерието на предизборната кампания. Сега на дневен ред е родната политическа сцена. А, тя е все така шумна и скандалджийска. От едната страна викат „мръсници“, от другата отвръщат гороломно с „гадове, недоубити“. Това е съдържанието на политическите дебати у нас. Управляващи и опозиция, с визии и без визии, все около това се въртят – лични нападки и обиди ad hominem, а не спорове по идеи и политики. Кой по-силно ще кресне, кой по-рунтава попържня ще измисли. За радост на партийния персонал, който данъкоплатците държат на заплата чрез партийните субсидии. И всяка партийна група си живее в свой изолиран свят, който ревниво пази от „варварите“ извън парламента. Едните живеят в „стабилност“, другите в „хаос“. А „варварите“, демек гражданите, са вън от партийните понятия за време и пространство. Те са една досада, която трябва да се наобикаля преди избори. Е, понякога и по-рано, ама за парлама – да „чуят народа“, за да могат да си правят пак каквото поискат. Или по-точно – каквото им поискат от „началниците“ в чужбина или в родното задкулисие.  Ако оставим горчивата ирония настрана, констатацията е една – пропастта между партийния „елит“ и народа става все по-голяма. В обществото тлее гняв, чийто гейзери периодично изпускат напрежение, а голямото мнозинство вече не вярва в партиите на статуквото. Все още ги търпи, но с отвращение. Социологическите проучвания са показателни – ГЕРБ и БСП си стоят замръзнали, няма приливна вълна на доверие, няма нови надежди, няма нова перспектива. Има обществено вегетиране и хронично недоверие в партии и политици. Дори прословутият инстинкт на Бойко Борисов, който умееше да говори на езика на хората и дълго съумяваше да навигира политиката си според техните неотложни очаквания, изглежда доста отслабнал. Това недоверие ерозира морално-политическата легитимност на системата. И това е видно дори само от разпокъсаните и хаотични протести, които наред със своите справедливи социални каузи, дирижирано или не, започнаха да бълват истински „бисери“ на конституционното „творчество“. От управление без парламент, а само с референдуми, през президентска република, та до двукамарен парламент и забрана на партиите и политиците. Сигурно и трикамарен парламент в кметска република ще поиска някой, но това не трябва да се посреща с присмех, а като сигнал, че нещата в Републиката вървят на зле. Първи, които трябва да чуят този сигнал са партиите – те по занятие трябва да укрепват доверието в конституционната система и въобще чувството за държавност. Правят ли го? Тъкмо обратното. В култ е издигнато поругаването на институциите, заради техните временни обитатели. Мисленето е краткосрочно и конюнктурно. Няма общи цели, няма единно действие в името на онзи сноп от споделени национални ценности, които правят нацията жизнеспособна. Не става дума за иначе симпатичните призиви за единение, които дежурно се отправят от група авторитетни хора, академици и професори през последните години. Нужно е интелектуално лидерство, мислене извън калъпа, гражданска и политическа смелост. Къде се вижда това у основните партии? Имаме партийни чиновници, специализирани в снишаването, а не отговорни политици. През последните години партиите у нас се превърнаха в убийци на политическата култура, подменяйки я с евтината халтура на махленския междупартиен скандал. Коя е голямата кауза на ГЕРБ, или на БСП, или на която и да е друга партия в парламента? Оставете общите приказки за „европейското бъдеще“, Шенген и Европа на скорости или без скорости. Къде е каузата, която достига да умовете и сърцата на хората? Докато не бъде политически артикулирана, България ще живее все така. И това не е упрек, а констатация. Възстановяването на доверието на гражданите в смисъла на политиката, освен всичко друго, изисква и реформа на партийната система, нейното финансиране от държавата, кадрова политика и парламентарно поведение. Бедата е, че тази реформа не зависи от друг, а от самите партии. Но истината е, че или тези партии ще се променят, или времето и нуждите на хората постепенно ще родят други. Това са двата варианта. „Третият път“ води към третия свят – затлачена партийна система, тънеща в развала и корупция, която произвежда менте-политика и пишман-управление, заобиколени от морето обществената фрустрация и гняв. В този трети свят живеем сега. И в него изборът е между Сорос и Сорос. Засега. Докато гейзерите на недоволството не се превърнат в гняв и бюлетини.                        ", "date": "2018.11.29", "title": " Сорос, Евросъюзът и партийната развала\t\t\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-3/", "text": "С председателя на Комисията по култура и медии в НС Вежди Рашидов разговаряме за раздухания скандал след изложбата на Ода Жон в НХГ, за свободата на творците, за медиите и регулациите. Питаме го и за отношенията му с министъра на културата Боил Банов. Рашидов разказва и любопитни истории с творци, заложили на пърформанса. – Изложбата с пърформанс на Ода Жон в Националната художествена галерия разбуни духовете. Основателни са критиките? – Духовете  понякога се разбунват не от сериозните неща, а от жълти неща. Разбира се, за да има разбунване от жълти неща, има и предпоставки. Големият интерес към скандалите, за жалост, е водещо начало у нас. Вместо да се влезе в същността на проблема, ние се задоволяваме със скандалите. За съжаление, често вземаме от контекста само пиперливото. Сто процента съм съгласен, че Боил Банов като министър не би могъл да бъде цензор на нито едно изкуство. Проблемът не е дали ще бъде някой цензор, или не. Работил съм прекрасно с Банов, той е един подготвен и познаващ добре материята човек. Това, което казва той, е правилно. Аз уважавам неговото мнение. Моето мнение е, че  всичко си има своето място. Пред амвона можеш да правиш само онова, за което той е предназначен. Държавните музеи са нещо различно от галерии, пространства и зали. Никой не е казвал, че  трябва да се забрани изложбата. Направихме от мухата слон, унизихме една директорка, вкарахме  един министър в обяснителен режим, а виновниците си мълчат. – Какво имате предвид като казвате, че държавните музеи са нещо различно от галерии, пространства и зали? – Не смятам, че  Пти Пале, Гранд Пале, Д `Орсе, Лувъра, Прадо, Уфици, Третяковска галерия са по-глупави от нас да не си направят по един пърформанс. Тези музеи имат конкретно предназначение, затова казвам, че държавният музей е съкровищница. Аз нямам нищо против колежката Ода Жон, прекрасно е, че работи с галерията „Темплон“ в  Париж, с тази галерия аз комуникирам от години. Но аз по-скоро се питам, след като госпожата със звучното българско име Ода Жон, прави своите изложби във Франция, то не е ли по-добре пърформансите да се започнат от някой голям френски музей. Или тук това е по-лесно. Смятам, че и така наречената Бронзова къща можеше като начало да бъде показана в центъра на Виена, а не директно в центъра на София. И след като Столична община похарчи за нея близо 90 хиляди лева, българската държава беше иронизирана и оплюта от същия автор на Бронзовата къща. Сигурно така е по-лесно. Една случайна номинация на канадски анимационен филм, който няма Оскар, до такава степен слугински ни захласна, че успяхме да го героизираме, а един случайно попаднал под прожекторите човек започна да ни дава акъли от Канада. Сигурно така е по-лесно. Но какво да се прави – ние сме народ с тежки комплекси за малоценност. – Има ли конфликт между вас и Боил Банов? – Не, няма. У нас интригантството и противопоставянето на един човек с друг стана професия. Някои се опитват да ни противопоставят, но Банов е човек зад който съм стоял и стоя. Онова, което аз определено и категорично казах пред медиите е това, че вече не съм министър и този музей има своя принципал. Той е в правото си да вземе отношение по всички въпроси, които касаят културата и така е правилно. Аз смятам, че най-малко вина за тази истерия може да бъде хвърлена върху  министъра – той не е портиер на една или друга културна институция. Всички културни институции си имат директори и свободата да вземат решения, както и свободата да носят отговорности.  Банов е добре подготвен за това, което работи и сам по себе си той е много полезен и добър човек. Нека  никой да не  си прави илюзии, че някой ще ме скара с Боил Банов. Онова, което аз се опитах да направя, предупреждавайки министъра, е да го предпазя от този скандал, който се превърна в лавина. Винаги ще бъда в негова защита, докато споделяме общи ценности. – Временният шеф на НХГ Яра Бубнова ли обвинявате за скандала след т.нар. пърформанс? – Жалко че медиите се плъзнаха отново по повърхността на проблемите. Тази идея е планирана доста време преди Бубнова да стане и.д. директор. За всички останали действия като директор тя трябва да носи своите отговорности. Аз дълбоко съм убеден, че вън от този скандал тя е един от добре подготвените арткритици. А колкото до моето мнение, аз смятам, че имам и моралното право да имам мнение, тъй като не друг, а аз като министър и моят екип имахме достойнството да изградим българските музеи. Близо петдесет години откакто съм в занаята, обиколил съм със своите изложби – смея да кажа,  всички континенти, добре познавам принципите на музейното дело. За да бъда докрай ясен мога да ви уверя, че пърформанси като този на колежката Ода Жон не биха могли никога да бъдат пред портрета на Мона Лиза в Лувъра или пред картините на Рафаело в Уфици, или пред Франсиско Гоя в Прадо, а да не говорим за авангарда на Русия, защото е невъзможно това да се случи пред картините на Репин и акварелите  на Врубел. Колкото до свободата на изкуството, тя винаги трябва да съществува. Тази тема ние многократно сме споделяли с Боил Банов по време на съвместната ни работа. Тук не става дума за забрана на едно или друго изкуство, а за точното място, където би трябвало да бъде направено. Забравете думата цензура, тя не съществува. Ние говорим за безпардонност. – Каква е интригата с Венецианското биенале? – Павилионите на Венецианското биенале струват скъпо. Има три варианта за участие. Първият е, да те поканят и канят малък брой световни имена, за да присъстват в различни зали  и да вдигат авторитета на проявата.   Вторият вариант е да изпратиш снимки  на свои произведения и жури да определи, че можеш да участваш. Третият вариант е държавите да закупят павилиони, за ги предоставят на свои автори. Има и вариант персонално да си платиш пространство, за да покажеш творбите си.  цялото това говорене за Венецианското биенале е за да купи държавата пространство. Имах щастието като министър във Венеция да се запозная с директора на биеналето. При една вечеря успях да договоря чудесни условия – предоставиха ни 200 кв м за 60 000 евро. Пратиха ни чертежи, снимки на палатата, местоположение на залите и т.н. Направих комисия да определи кои ще участват. Назначих проф. Памукчиев за шеф на комисията. След 15 дни проф. Памукчив дойде с една докладна при мен. Пишеше, че е невъзможно да се определят участници. Попитах го защо, а той ми каза: „Долу се скараха кой да участва.“ Скараха се и изпуснахме срока. – След този скандал участваме ли в биеналето? – Ще участваме през следващата година –    правителството  утвърди   статут, ще има конкурс и държавата ще плаща за павилиона за участието на наши творци. Ще припомня, че през първия мандат на правителството при мен дойде  куратора Джордж Лукас, който финансира участието на трима български автори, избрани от него – Греди Асса, Павел Койчев, Хубен Черкелов. Моят подпис трябваше да узакони участието. Като министър аз съм длъжен да застана зад всеки български творец. Странно, че резултатът накрая  беше тримата автори да оплюят министъра, а останалите художници оплюха тях тримата.  Каква симпатична държава сме… – От началото на разговора ни останах с впечатлението, че не сте фен на пърформансите и инсталациите. Греша, ли? – Не може да се определи изкуството по този начин. Всяко течение си има своя път и своите хора. Аз не абсолютизирам и не фаворизирам едното за сметка на другото. Сещам се за един наш тъжен опит с инсталация – на Мишо Симеонов в САЩ. Той провокираше съзнанието на публиката години, за да предизвика интересите на обществото  с нрава и обичаите на един африкански слон, като акцията целеше да се отлее калъп на жив слон, за да се материализира от бронз. Една година се  мереше  температурата, кръвното, съня, усмивката на този слон. Накрая инжектираха слона при наличието на кран направиха калъп на едната половина на слон, след като го обърнаха – и на другата. Впоследствие го реализираха в материал – похват, използван от етрусите – едни от първите, които са отливали човешко тяло на живо. И след това започнаха мъките на Мишо Симеонов. Дълго време търсеха купувач на слона и накрая беше подарен да седи в двора на ООН. Е, това е голямата загадка да отлееш един слон. Бих казал и че инсталацията  на Кристо в езерото също е провокация на подсъзнанието. Сами по себе си това са едни въздушни възглавници, увити в оранжев полиетилен, върху който стъпват хората и си правят селфи за спомен. Но ако погледнем в историята, това е ставало и при походите на Сюлейман Великолепни, когато с понтони са преминавали цели реки и езера, и при походите на Наполеон, и при Първата световна война, когато са прекарвани по вода тежки оръдия и при Втората световна война да преминават танковете при Драва. Е, едното  е изкуство, а другото – не. – Добре, няма да драматизираме, но продължавам да не разбирам отношението ви към пърформансите. – Аз не бих казал, че имам негативно отношение към пърформансите и не отричам всяка форма на изкуство. Между 1978 -1983 г. аз с очите си видях как  авангарда с пироните, теловете, пъшкащите юргани на леглата, пластмасовите скулптури, стоящи до боклукчийски кофи, кинетичните въртящи се форми бяха изнесени от  залите на  „Жорж Помпиду“ в Париж, като на тяхно място отново се върнаха произведенията на основателите на всички модерни течения като Малевич, Кандински, Заткин, Архипенко, Шагал, Жорж Брак, Кристо, Сезар, Арман.След това всички музеи изживяха тази мода и в залите се върнаха основателите на всички съвременни течения,които споменах.. Ние винаги живеем малко по-късно. Така че до тука с пърформанса. Но когато  говорим за музеи не бива да се забравя, че аз и моя екип създадохме  5 нови музея – Квадрат 500 – прекрасен европейски музей, Музеят на социалистическото изкуство , където опазихме от унищожение едни от най-добрите образци, създадени по онова време, Музея на съвременното изкуство,   възстановихме Кръстатата казарма във Видин, която сега е чудесен музей. В Истанбул направихме музей в Метоха срещу църквата „Свети Стефан“. Помолих Светлин Русев с опита и познанията си да нареди експозицията в Квадрат 500. Ето защо съм особено пристрастен когато се създава и реди музей. – Като председател на комисията по култура приемате ли исканията на ВМРО да се изкарат на светло и собствениците на сайтове като мярка срещу фалшивите новини? – Не само трябва да се изкарат на светло, но законово трябва да се направи така, че те да носят и отговорност. Във вторник в Народното събрание станахме свидетели на нещо недопустимо. Цитиран бе сайт, на който отгоре пише, че новината е фалшива. Позовавайки се на него от БСП казаха, че ще сезират комисията по корупция за апартаменти на трима депутати от ГЕРБ. Може ли фалшиви новини да се използват за обвинения в парламента? Оказа се, че народни представители се позовават на фейкнюз. Ще носят ли те отговорност за това? Ще направим обсъждане с медиите за създаването на ясни правила. Сайтовете трябва да се научат, че когато пускат нещо с надпис „фалшива новина“, и те носят отговорност. – Не се ли опасявате, че ще ви упрекнат в цензура, не посягате ли на свободата на словото? – Каква цензура? Никой не посяга на свободата на словото. А лъжата свобода на словото ли е? За слободия или за свобода на словото говорим? Някой трябва да разбере, че медиите носят отговорност и свободата на словото не е специалитет за медиите. Кой е казал, че е привилегия само на медиите. Тя е за всички и всички носим отговорност. Да си свободен се иска много умение и характер. Останалото е жълтения. Плюем се по цял ден.  Васил Цонев някога  имаше една много хубава реплика: „Неуморно да се мърсим, другари“. Всичко в живота има граници. Кой е казал, че свободата на словото е да дрънкаме  безотговорно и да омърсяваме когото си искаме? Ще ни трябват много усилия да си върнем истинската свобода на словото, защото ще имаме все повече нужда от нея. Не може да превърнем словото в  средство за унижаване на човешкото достойнство. Нашият гост  Вежди Рашидов е български скулптор, министър на културата в първите две правителства с премиер Бойко Борисов. В 44-ото Народно събрание е председател на Комисията по културата и медиите. Член-кореспондент на БАН от 2004 г. Има десетки изложби.    ", "date": "2018.11.29", "title": " Вежди Рашидов, председател на комисията по култура в НС, пред „Труд“: Забравете думата цензура\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%be%d1%87%d0%b5%d0%b2%d0%b8%d0%b4%d0%bd%d0%be-%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4/", "text": "Кметът Йорданка Фандъкова очевидно отказва да се бори срещу травеститите и хамалите на площад „Македония“ и бул. „Христо Ботев“. Тази констатация направи общинският съветник от БСП Николай Николов, който е член на Комисията по обществен ред и сигурност в СОС. Преди месец и половина социалистът от район „Красно село“ получи обещание от столичния градоначалник да бъде организирана работна среща между представители на Столична община и СДВР с цел търсене на начин за разрешаване на проблема с присъствието на травестити и хамали на площад „Македония“ и по бул. „Христо Ботев“. То беше резултат от инициирана от Николай Николов подписка през август, която през септември беше внесена в Столична община заедно с питане от общинския съветник по темата. В отговора си по време на сесията на СОС на 11-и октомври Йорданка Фандъкова обеща да направи среща със СДВР. „Кметът излъга всичките 1031 граждани, които се включиха в подписката срещу травеститите и хамалите през лятото, коментира Николай Николов. – Председателят на комисията по обществен ред и сигурност в СОС Иван Илиев каза, че приема всеки един от подписите на гражданите като сигнал и по този начин призна, че проблем има. Това се случи, когато внесох подписката в Столична община. Кметът Фандъкова обеща среща със СДВР, за да обсъдим проблема и да потърсим начин да го решим. Така и тя призна, че проблем има. Да, проблем има, но действия за решаването му няма. Среща месец и половина по-късно няма. Няма и изгледи да бъде организирана“. Според Николай Николов, това е пълна незаинтересованост и неглижиране на проблема от страна на управляващите в Столична община. „Те нито искат да чуят гражданите, нито се интересуват от проблемите им, категоричен е той. – Затова смятам в продължение на седмица всяка вечер да заснемам травеститите по бул. „Христо Ботев“. След това ще качвам снимките в профила ми в социалната мрежа и ще тагвам страниците на СДВР и на кмета Фандъкова. За да ги подсещам, че има беззаконие в центъра на София“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Николай Николов: Очевидно кметът Фандъкова не желае да се бори срещу травеститите и хамалите на пл. „Македония“"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d0%bd%d0%b1-%d0%b5-%d0%bf%d1%80%d0%b8%d0%b7%d0%b2%d0%b0%d0%bd%d0%b0-%d0%b4%d0%b0-%d0%b3%d0%b0%d1%80%d0%b0%d0%bd%d1%82%d0%b8%d1%80/", "text": "Българската народна банка е призвана да бъде един от стожерите на държавата, да гарантира финансовата и банковата стабилност. Това предполага висок професионализъм и независимост от политически вмешателства“. Това заяви държавният глава Румен Радев на официалната церемония по встъпване в длъжност на Людмила Елкова като член на Управителния съвет на БНБ, съобщиха от пресслужбата на „Дондуков 2“. Президентът подчерта, че очаква в тази отговорна задача Людмила Елкова да даде своя достоен принос с доказаната си експертиза в областта на икономиката и финансите. Румен Радев благодари за работата и на досегашния член на Управителния съвет Боряна Пенчева. След като положи клетва Людмила Елкова отбеляза значението на БНБ като основен стълб на държавността и гарант на финансовата стабилност и подчерта, че съзнава голямата отговорност на своята позиция. Тя определи като голямо предизвикателство присъединяването си към институцията в интересен за страната и за БНБ момент – след като България е изразила намерение за присъединяване към механизма ERM 2, който е задължителна стъпка за приемане в еврозоната. „Това предполага нови предизвикателства за банката в един много динамичен период“, добави още Людмила Елкова. На тържествената церемония присъстваха управителят на БНБ Димитър Радев, членовете на Управителния съвет на банката, финансисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.29", "title": " Румен Радев: БНБ е призвана да гарантира финансовата и банковата стабилност в държавата"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b5%d0%ba%d0%b8%d0%bf-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%be%d1%82%d0%be-2/", "text": "Най-голямото годишно учение по кибер отбрана на НАТО – „Cyber Coalition“ се провежда от 26 до 30 ноември 2018 г. В него участват повече от 700 експерти от страните-членки на Алианса и партньори. Основното предизвикателство пред учението е създаване на реална кибер среда, в която се тестват процедурите за синхронизиране на комуникацията, координацията, споделянето на информация и вземане на решения. Основна цел на учението е да се развият професионалните умения и работа в екип на участниците. Република България участва в „Cyber Coalition“ с екип, в който са включени експерти от Министерството на отбраната, други държавни институции, академичната общност и IT компании. Отработват се задачи по сценарий, основан на анализ на зловреден софтуер, хибридни въздействия, кибер атаки, защита на информацията и базите от данни и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Български екип участва в най-голямото учение по кибер отбрана на НАТО"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5%d0%bd-%d0%b0%d0%b2%d1%82%d0%be%d0%b1%d1%83%d1%81-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%bd%d0%b0-%d0%bf%d1%8a/", "text": "Две деца пострадаха при катастрофа с автобус на пътя Пиперково – Джулюница, съобщава БТВ. Две момичета на 15 и 17 години и 20 -годишен младеж са откарани в болница в Бяла. Катастрофата е станала около 14:30, на участъка известен сред местните хора като “Коджа завой” по пътя Ценово – Пиперково. Това е пътят от Бяла за Свищов. Сблъскали са се два микробуса, единият от които ученически. В него са пътували 4 деца. Те са от Новград и са се връщали от училище. Другият бус е поднесъл на остря завой и е навлязъл в насрещното, бил е с летни гуми. По първоначални данни нараняванията на пострадалите не са тежки. Откарани са в болница. Обстоятелствата около катастрофата се изясняват.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.29", "title": " Училищен автобус катастрофира на пътя Пиперково – Джулюница, пострадали са две деца"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b9%d1%86%d0%b8-%d0%bf%d1%80%d0%b5%d0%bf%d1%8a%d0%bd%d0%b0%d1%85%d0%b0-%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba-%d0%b8-%d1%86/", "text": "Белгийските отбори се оказаха неудобен съперник за волейболния ни шампион „Нефтохимик 2010“ и ЦСКА. И двата тима загубиха на старта на евротурнирите. В надпреварата за купата на СЕВ бургазлии паднаха драматично с 2:3, след като водеха с 2:0 при гостуването на ПАР-КАЙ (Менен). Най-резултатен за нашите бе капитанът Георги Петров с 21 точки, а за домакините Женте Де Врийс изригна с 25 т. Реваншът е във вторник от 18,30 ч в зала „Младост“ край морето. Нашите се нуждаят от задължителна победа с 3:0 или 3:1, за да продължат на осминафиналите. А при успех с 3:2 ще се играе т.нар. „златен гейм“.  А „червените“ не успяха да се справят с гостите от „Волей Хаасроде“ (Льовен) – 1:3 в зала „Христо Ботев“, а битката бе от третия по сила евротурнир „Чалъндж къп“. Още при 7:4 за ЦСКА на терена излезе 15-годишният Георги Татаров, който трябваше да замени контузения Пламен Шекерджиев. „В този състав не бяхме играли никога – призна треньорът Александър Попов. – Съперникът ни е средноевропейски отбор, който по-малко греши, и когато види пробойни ги използва по най-добрия начин. Разбира се, че е стресово за 15-годишно момче да играе купа на Европа. Не сме готови!“", "date": "2018.11.29", "title": " Белгийци препънаха „Нефтохимик“ и ЦСКА"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d0%be%d0%b5%d0%bc%d0%b0%d0%bc-%d0%b0%d0%bd%d0%b3%d0%b0%d0%b6%d0%b8%d0%bc%d0%b5%d0%bd%d1%82%d0%b0-%d0%b4/", "text": "„Няма пряка връзка между сумата, която се определя за дете и раждаемостта. На г-жа Желева, лично аз, понеже съм леко случаен в политиката, собственик съм на няколко фирми от 1992 г. успешни, поемам сериозен ангажимент – 20 400 лв. Ще ви ги дам за три поредни раждания на деца. Хайде да видим за колко време ще усвоите тези пари?“ Това каза народният представител от ПГ на „Обединени патриоти“ Валери Симеонов по време на дебатите по предложенията на БСП за семейните помощи за деца. Симеонов подчерта, че проблемите с демографията не се решават с подхвърляне на суми в бюджета. Според него тези мерки имат за цел популизъм и са опит за саботиране на бюджета. „Не виждам нищо лошо в това вицепремиер да стане народен представител, за какъвто е избран от своите избиратели. Нищо срамно. Стигам до извода, че като че ли изпитвате някакви комплекси. Не е добре да се захващате с една тема, спонтанно, епизодично и повърхностно. Въпросът, свързан с раждаемостта и демографията е много сериозен, дълбок. Единственото рационално, което чух в изказванията от ваша страна до момента беше, че сте съгласни да се създаде група за обсъждане на този въпрос“, обърна се вицепремиерът Валери Симеонов към БСП. Ако всичко ми беше пари в главата, нямаше да си оставя бизнеса и да съм тук, за да се опитам да направя нещо, коментира народният представител от ПГ на „Обединени патриоти“ в дуплика към Георги Свиленски от БСП. „Г-н Свиленски, ако всичко ми беше пари в главата, нямаше да съм тук. Оставил съм си бизнеса, оставил съм си фирмите, за да дойда тук, за да се опитам да направя нещо. Само че това за пари, власт и постове, го чувам за втори път на трибуната от представител на вашата партия. Предното такова изказване не съм го забравил. Беше пак по повод на някаква дискусия, беше от председателя на вашата парламентарна група. Грозно, гадно, ние не мислим като вас. Направете си справка със самия себе си, кое за вас е важно“, заяви още Симеонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.11.29", "title": " Валери Симеонов: Поемам ангажимента да дам 20 400 лв. на Виолета Желева за три поредни раждания на деца"}
{"url": "https://trud.bg/%d0%bc%d0%b0%d0%bb%d0%ba%d0%be-%d0%bc%d0%be%d0%bc%d1%87%d0%b5%d0%bd%d1%86%d0%b5-%d1%80%d0%b0%d0%b7%d1%81%d0%bc%d1%8f-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b2/", "text": "Малко момче успя да разсмее папа Франциск и присъстващите по време на събитие във Ватикана. Детето се качи на сцената, където издърпа ръкава на гвардеец от швейцарската охрана на светия отец. В един момент към момчето се присъедини и момиченце, което явно се опитва да го отведе. В крайна сметка дойде и майката на момчето и обясни на папа Франциск, че синът й е немирен и не може да говори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Малко момченце разсмя папа Франциск (ВИДЕО)"}
{"url": "https://trud.bg/%d0%bc%d0%b5%d1%81%d0%b8-%d1%83%d0%b4%d0%b0%d1%80%d0%b8-%d0%b7%d0%b0%d0%b2%d0%b8%d0%bd%d0%b0%d0%b3%d0%b8-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d1%80%d0%be%d0%bd%d0%b0%d0%bb%d0%b4%d0%be/", "text": "Вечната битка за рекорди между Лионел Меси и Кристиано Роналдо продължи с триумф за аржентинеца. При победата на „Барселона“ с 2:1 над ПСВ „Айндховен“ като гост капитанът вкара 106-ия си гол за каталунците в Шампионската лига. Никой друг футболист не е имал толкова попадения само в един тим в турнира. След като Кристиано напусна „Реал“, вече няма как да се опита да си върне постижението – 105 гола за „кралете“. Между двамата продължава и дуелът за най-много попадения в Шампионската лига. Там вече лидер е Роналдо – 121 гола. Меси изостава с 15, но е три години по-млад. Роналдо не е същата голова машина в „Ювентус“ през този сезон в Лигата. Меси си призна, че случайно е направил асистенция за победния гол на Жерар Пике в Холандия. „Не беше планирано, той отиде там, без да съм го търсил“, каза Лео пред клубния сайт. „ Барселона“ си гарантира първото място в групата. А ще бъде барометър в битката между „Тотнъм“ и „Интер“ за второто. Двата тима са с равни точки и ако се запазят, напред продължават англичаните. „Тотнъм“ спечели с 1:0 на „Уембли“ срещу „Интер“, а падна с 1:2 на „Сан Сиро“. В последните мачове „шпорите“ гостуват на „Барса“, а „нерадзурите“ приемат ПСВ „Айндховен“.", "date": "2018.11.29", "title": " Меси удари завинаги рекорд на Роналдо"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%82/", "text": "Президентът на Българския футболен съюз Борислав Михайлов прие в Националната база „Бояна“ представителния ни отбор по минифутбол, който преди броени дни записа исторически успех на световното първенство. Националите ни завършиха на второ място на турнира в Кейптаун още при дебютното си участие на подобен форум. „За мен е чест да поздравя героите на България и да ви благодаря от името на БФС и цялата спортна общественост“, заяви Михайлов, след което връчи на всеки един от състезателите комплект тренировъчна екипировка от новата колекция, произведена специално за националните ни гарнитури. От своя страна председателят на Българската асоциация мини футбол Братан Братанов поднесе на президента на БФС възпоменателен плакет. Нашите направиха истински подвиг на турнира. За това помогна опита на играчите ни, които са преминали през сериозни български школи. В редиците на тима личат имената на последния шампион с „Левски“ от 2009 г. Йордан Милиев и бившия футболист на „Ботев“ (Пловдив) Васил Гуджев.", "date": "2018.11.29", "title": " Борислав Михайлов награди световните вицешампиони"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d0%b7%d0%b0%d1%81%d0%b5%d0%bd%d1%87%d0%b8-%d0%b4%d0%b8-%d0%ba%d0%b0%d0%bf%d1%80%d0%b8%d0%be/", "text": "Бразилецът Неймар от ПСЖ засенчи актьора Леонардо ди Каприо, който бе на трибуните на „Парк де Пренс“ за сблъсъка с „Ливърпул“ (2:1) в групите на Шампионската лига. Нападателят на френския първенец вкара гол, показа голяма доза майсторство, но не пропусна и да направи няколко симулации. Попадението му бе под номер 31 в най-престижния европейски клубен турнир, а това го направи бразилец №1 по голове в надпреварата. Така Неймар изпревари легендата на „Милан“ и носител на „Златната топка“ за 2007 година Кака, който е с 30 опънати мрежи. Освен с рекорда, звездата блесна с няколко красиви отигравания в двубоя. Направи и рефер за смях при изпълнение на корнер, като го лъжеше, че ще центрира. Съдията пък се „хващаше на въдицата“ два пъти и тръгваше да спринтира по тъча, но след това се връщаше, за да проследи изпълнението на ъгловия удар. Неймар не мина и без запазената му марка – симулациите. В социалните мрежи дори се шегуват, че Ди Каприо изглеждал стреснат от актьорския талант на футболиста. Това обаче не се хареса на Юрген Клоп, мениджър на „Ливърпул“. Треньорът беснееше от скамейката, заради честите спирания на играта. „Ние сме един от най-коректните отбори във Висшата лига, а сега изглеждахме като касапи – каза Клоп. – Приемаме резултата, но остава чувството на абсурдност. Реферът спираше двубоя 500 000 пъти през второто полувреме. Играта само се накъсваше. Разбира се, ПСЖ игра хитро и умно. Съдията обаче се върза. Всеки знае, че Неймар симулира, но докато се толерира поведението му, ще е така. Опитва се да си изкара 50 фаула на мач. Учудвам се, че може да стои на краката си след толкова падане по земята.“ Клоп обаче има върху какво да размишлява след загубата. Тя бе трета поредна при гостуванията в групата. Освен от ПСЖ във Франция, „Ливърпул“ падна от „Наполи“ с 0:1 в Италия, но и от „Цървена звезда“ с 0:2 в Сърбия. За първи път в историята си „мърсисайдци“ записаха такава серия в Шампионската лига. Развръзката в групата се завърза още повече. „Наполи“ е лидер с 9 точки, втори е ПСЖ с 8, а „Ливърпул“ – 6. „Цървена звезда“ е с 4 пункта, като има шанс за третото място, което осигурява участие в елиминационната фаза на Лига Европа. „Трябва да направим две неща – да работим и да сме скромни – каза Томас Тухел, треньор на ПСЖ. – Изразходвахме много усилия, за да победим „Ливърпул“. Имаме опит, изморени сме, но горди от резултатите. В никакъв случай обаче не трябва да си мислим, че един страхотен мач е нещо кой знае какво.“ Президентът на френския тим Насер Ал Хелаифи обаче не скри радостта си от победата над „мърсисайдци“ с 2:1. „Показахме истинското лице на отбора с отличен треньор – каза бизнесменът. – Да се играе срещу „Ливърпул“ не беше лесно, но всички наши футболисти проведоха отличен мач. За мен моят треньор е най-добрият в света, той е доказал това. Отличен наставник! Искаме да побеждаваме във всеки един мач“. В последните срещи от групата ПСЖ гостува в Сърбия, докато „Ливърпул“ приема „Наполи“.", "date": "2018.11.29", "title": " Неймар засенчи Ди Каприо"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d1%83%d0%ba%d1%80%d0%b0%d0%b8%d0%bd%d0%b5%d1%86%d1%8a%d1%82-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%ba%d0%be%d1%80%d0%b5%d0%bd%d0%b8/", "text": "Министерството на външните работи на Република България още вчера бе уведомено, че украински   на служба в украинската армия е сред задържаните войници на борда един от трите кораба, опитали се да преминат Керченския пролив. По информация на кмета на родното му село той няма българско гражданство. Данни, че въпросният човек е български гражданин, няма и в информационните масиви в България, съобщават от пресслужбата на Министерството на външните работи. Страната ни ясно е заявила, че настоява за незабавно освобождаване на всички моряци от трите украински кораба. Ако при допълнителни проверки се установи, че задържаният е и български гражданин, ще му осигурим консулска защита. Българското Генерално консулство в Одеса е във връзка с кмета на родното село на украинския войник от български произход.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.29", "title": " Външно: Украинецът с български корени, задържан в Керченския пролив, няма българско гражданство"}
{"url": "https://trud.bg/%d1%80%d0%b5%d0%b3%d0%b5%d1%82%d0%be-%d0%b2%d0%b5%d1%87%d0%b5-%d0%b5-%d1%87%d0%b0%d1%81%d1%82-%d0%be%d1%82-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%ba%d1%83%d0%bb%d1%82%d1%83/", "text": "Музикалният жанр реге вече е част от световното културно наследство и ще се ползва със защита и световно популяризиране, реши ЮНЕСКО. Според водещата международна организация в областта на културата, приносът на родената в Ямайка музика е силен във връзка с въпросите за неравенството, съпротивата, любовта и хуманността. Регето се появява през 60-те, като комбинира в себе си ска, рокстеди, американски джаз и блус. Стилът бързо придобива популярност в САЩ и Великобритания, където има големи ямайски диаспори, датиращи от годините след Втората световна война. По това време се възприема като музика на потиснатите и текстовете са предимно на социална тема. Изпълнители като Боб Марли превръщат регето в световен феномен, който има силно присъствие в глобалната култура и днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Регето вече е част от световното културно наследство"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%bd%d0%b8%d1%82%d0%b5-%d0%b8%d0%bd%d1%81/", "text": "Образователните институции не могат да предоставят специализирани знания, ако не си взаимодействат с бизнеса. Това каза министърът на образованието и науката Красимир Вълчев по време на откриването на конференция „Училище-университет-бизнес: ръка за ръка в ИКТ сектора“. „Мислех си дали можем поотделно в днешния свят, но нито училището, нито университета, нито бизнеса, нито министерството могат сами. В този постоянно развиващ се свят специализираните институции трябва да предоставят специализирани и индивидуализирани знания. Но специализираните гимназии не могат да ги предоставят, ако не си взаимодействат с бизнеса, висшите училища – също“, каза още Вълчев и обясни, че ТУЕС и Техническият университет са един такъв добър пример за взаимодействие с бизнеса. Образователният министър обясни, че МОН подготвя програма, чрез която повече външни преподаватели да влязат в училищата. „Необходимостта от специализирани знания изправят пред предизвикателство всички образователни институции. Висшите училища вече трудно могат да задържат за четири години един млад човек, защото за тези четири години нещата могат да се променят страшно много“, заяви Вълчев. Той отправи поздравления и към всички учители. „Защото добрите резултати в образованието са плод на дългогодишния труд на учителите“, каза още образователният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Красимир Вълчев: Образователните институции не могат да предоставят специализирани знания, ако не си взаимодействат с бизнеса"}
{"url": "https://trud.bg/%d0%b1%d1%81%d0%bf-%d0%bf%d1%80%d0%b8%d0%b7%d0%be%d0%b2%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%b4/", "text": "„Призоваваме кмета на Община Горна Оряховица да изчака резултатите от референдума, преди да пристъпи към подписване на нов договор с частна фирма за сметосъбирането и сметоизвозването“. Това се казва в позиция на Общинския съвет на БСП-Горна Оряховица, който беше разпространена в четвъртък. Предстои отварянето на оферти по обявената от Община Горна Оряховица обществена поръчка.„Сметосъбиране и сметоизвозване на твърди битови отпадъци и свързаните с тях дейности в 12 села и гр. Долна Оряховица, Община Горна Оряховица“, припомнят социалистите. „Във връзка с това настояваме кметът на Община Горна Оряховица да не подписва нов договор с частна фирма, докато не стане ясно мнението на гражданите в поискания от БСП и десет общински съветници местен референдум. Разбираме, че договорът с настоящата фирма-изпълнител изтича през м. февруари 2019 г. Съгласни сме, че кметът има право да организира изпълнението на вменените му функции по най-целесъобразен, според неговото управленско виждане начин в рамките на своя мандат“, се казва още в позицията. БСП категорично се противопоставя на намерението настоящият кмет да обвързва с подписани договори следващите кметове на общината. „Срокът на обявената поръчка е 60 месеца и надхвърля рамките на настоящия управленски мандат. Нещо повече – този период покрива целия следващ мандат и засяга няколко месеца в началото на по-следващия. Никаква управленска логика не налага сключването сега на поръчка с толкова дълъг срок на действие“, се казва в позицията. Политическата визия на БСП за извършване на комуналните дейности на територията на Община Горна Оряховица е, че те трябва да бъдат изпълнявани от общинско дружество, което е специално създадено за целта. „Ние ще потърсим подкрепата на жителите на Общината на предложения от нас и колегите съветници референдум по темата“, казват от БСП. „ГЕРБ промениха закона и такса смет след година ще се плаща на база количество, което може да повиши цената на услугата. Отделно цената в Горна Оряховица расте всяка година, докато населението намалява. За да спрем поскъпването за гражданите и да осигурим по-качествена услуга, предлагаме създаването на общинско дружество, за което кметът ще отговаря пряко. Разбираме, че г-н Добрев бяга от тази отговорност, но ние сме готови да я поемем“, се казва още в позицията. „Призоваваме кмета на Община Горна Оряховица да изчака резултатите от референдума, преди да пристъпи към подписване на нов договор с частна фирма. Призоваваме кмета на Община Горна Оряховица да организира навременно действия за недопускане на криза със сметосъбирането, сметоизвозването и снегопочистването при изтичане на договора на настоящата фирма-изпълнител. Ако това зависи от обявяване на нова обществена поръчка, нека договорът по нея е за срок от една година“, казват още от БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " БСП призова кмета на Горна Оряховица да спре поръчката за сметосъбирането"}
{"url": "https://trud.bg/60-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d0%b8-%d0%b1%d0%be%d0%b9%d1%87%d0%b8%d0%bd%d0%be%d0%b2%d1%86%d0%b8-%d0%b7%d0%b0%d0%bf%d0%be%d1%87/", "text": "С празнични тържества започнаха новата си учебна година три детски полицейски управления на територията на Районното управление на МВР в Монтана. Лекции и занятия, свързани с работата на полицията, ще имат около 60 ученици от началните класове на Трето ОУ „Петър Берон” и Шесто СУ „Отец Паисий” в Монтана и СОУ „Васил Левски” – Бойчиновци. Полицейските служители раздадоха униформи и знаци на малките си помощници, а те положиха клетва съгласно Етичния кодекс на „Детските полицейски управления“. През ноември членовете на 12-те „Детски полицейски академии“ в област Монтана участваха в областен конкурс за рисунка на тема „Полицаят е мой приятел и учител”. На първите три места се класираха рисунките на Александра Александрова от ломското Първо ОУ „Никола Първанов”, на 10-годишната Вилислава Филипова от Трето ОУ „Иван Вазов” в Берковица и на Михаела Михайлова от Първо ОУ „Никола Първанов”. Детските творби ще участват в националния конкурс „Полицаят е мой приятел и учител” в столицата. Всички рисунки ще бъдат изложени на церемонията „Полицай на годината 2018 г.” и с тях ще участват в благотворителен търг. Събраните средства ще постъпят в сметката на Националната благотворителна кампания за подпомагане на децата на загиналите и пострадалите при изпълнение на служебните задължения служители на МВР. През 2018/2019 г. учениците от област Монтана ще се обучават в 12 „Детски полицейски управления“ на териториите на Районните управления на МВР в Монтана, Лом, Берковица и Вършец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " 60 ученици от Монтана и Бойчиновци започнаха полицейска подготовка"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d1%81%d1%83%d0%bb%d1%82%d0%b0%d0%bd%d0%ba%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%b8-%d0%b7%d0%b0%d0%bc/", "text": "Община Благоевград подготвя наредба за насърчаване и подпомагане на социалното предприемачество. Това каза заместник-кметът Христина Шопова по време на форум „Съвременни предизвикателства пред регионалното развитие на социалната икономика“. Той бе открит от заместник-министъра на труда и социалната политика д-р Султанка Петрова и председателя на Националния съюз на трудово-производителните кооперации Стилиян Баласопулов. В срещата взеха участие още експерти от МТСП, заместник-областният управител Иван Стоянов, общественият посредник доц. д-р Валентин Василев, представители на бизнеса, СЮЗО, учебни заведения, неправителствени организации и синдикати. Д-р Султанка Петрова представи градивните промени в законодателството в посока подкрепа на социална и солидарна икономика. „България се нарежда на едно от първите места в ЕС иновативността, която предлага Закона за предприятията на социалната и солидарна икономика. Благоевградски регион е един от примерите, които трябва да разпространяваме в България. Има изключително много социални предприятия, които работят. Това е благодарение на активността и на хората с големи сърца“, каза по време на срещата зам.-министър Султанка Петрова Зам.-кметът Христина Шопова представи ролята на Общината в посока подкрепа на социалното предприемачество. „Община Благоевград работи в унисон с политиката на МТСП. Тук е мястото да благодаря и на Бюрото по труда, защото посредством програмите се осигурява трудова заетост на хора в неравностойно положение. Те се назначават, както към Общината, така и към различни общински институции. След като свършат програмите, търсим варианти тяхната трудова ангажираност да продължи. Истината е, че голяма част от тези хора имат качества и са абсолютно конкурентноспособни“, каза по време на форума Христина Шопова. Дискусионният форум се организира съвместно с Национален съюз на трудово-производителните кооперации и Министерство на труда и социалната политика. Форумът е средство за стимулиране на социалните предприятия и кооперации, които предоставят локално своите продукти и услуги. Регионалният форум цели да се превърне в традиционна проява, която да се развива постепенно, обхващайки всички региони в България. Реализацията на първите две издания са заложени в Плана за действие по социалната икономика на Министерски съвет 2018-2019 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Зам.-министърът Султанка Петрова и зам.-кметът Христина Шопова участваха във форум за социално предприемачество"}
{"url": "https://trud.bg/%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8%d1%82%d0%b5-%d0%b4%d0%b0-%d0%bf/", "text": "„За следващия програмен период подготвяме суот анализ, който трябва на направи секторен анализ навсяко едно въдство, на всяко направение в плодове, в зеленчуци, така че на тази база да можем да изготвим стратегически план.“ Това каза в Повдив зедмеделският министър Румен Порожанов, който присъства на Деня на българския производител в един от хипермаркетите, а след това и на Осмия национален агросеминар. В стратегическия план ще бъдат описани целите, които страната ни ще преследва, обвързани със сметки, бюджет и финансиране. На въпрос има ли вече легална дефиниция на понятието „малък производител“, защото има оплаквания в тази връзка за подпомагането на животновъдите, министър Порожанов отговори с „не“. „Всеки един производител може да се чувства по-голям или по-малък. И в момента има опция за финансиране за малки производители. Важното е те да са ефективни и да работят по правилата, защото и малките производители трябва да спазват хигиенните изисквания“, каза още Румен Порожанов. От Пловдив той призова потребителите да подкрепят българските производители, купувайки си тяхната продукция за празниците, защото тя е с изключително добри качества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.29", "title": " Порожанов призова потребителите да подкрепят българските производители"}
{"url": "https://trud.bg/%d0%bf%d0%be%d0%b2%d0%b8%d1%88%d0%b0%d0%b2%d0%b0-%d1%81%d0%b5-%d0%b4%d0%b0%d0%bd%d1%8a%d0%ba%d1%8a%d1%82-%d0%b2%d1%8a%d1%80%d1%85%d1%83-%d0%bd%d0%b5%d0%b4%d0%b2%d0%b8%d0%b6%d0%b8%d0%bc%d0%b8%d1%82/", "text": "Данъкът върху недвижимите имоти да се увеличи от 1 промил на 1,65 промила, гласува в четвъртък общинският съвет в Търговище. Корекция има и при данъка за възмездно придобиване на имущество, който от 2% ще стане 2,5%. Вдигането на местните данъци е първо от 10 години насам в Търговище и цели осигуряването на повече средства за разширяване дейностите по инфраструктурата и благоустрояването, извън капиталовата програма, за подкрепа на детски градини и ясли, за които общината осигурява средства за издръжка и ред други дейности. В реално изражение вдигането на данъка за имотите е минимално, съобщиха от администрацията, тъй като данъчните оценки са относително ниски в сравнение с други градове. За голяма част от имотите по селата то е в рамките на по-малко от 5 лв. годишно. От местната администрация уточняват, че нивата на тези данъци, след вдигането им се приближават към средните за страната. Заедно с повишените данъци за превозните средства се очаква те да генерират около 1 млн. лв. допълнителни приходи в местния бюджет. Такса смет се запазва на старите нива, въпреки увеличените разходи за сметосъбиране и чистене, допълват от общинското ръководство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Повишава се данъкът върху недвижимите имоти\t\t\t"}
{"url": "https://trud.bg/%d0%bd%d0%b8%d0%ba%d0%be%d0%b9-%d0%bd%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d0%bd%d0%b5-%d0%bd%d0%b0-%d0%bf%d0%b0%d1%80%d1%82%d0%b8/", "text": "Парламентът запази размера на държавната субсидия за политическите партии на 11 лв. По време на обсъждането и приемането на второ четене на Бюджет 2019 народните представители гласуваха набързо и без да променят размера на партийните субсидии. 97 депутати гласуваха „за“ запазването на парите на партиите в размер на 11 лв. за получен глас на последните избори. 46 депутати бяха против, а трима се въздържаха. Текстът мина без нито едно изказване от трибуната. ГЕРБ не направиха предложение, въпреки позицията на техния лидер Бойко Борисов, който преди седмица, при  , декларира готовност да предложи намаляване на държавната субсидия за политическите партии. Премиерът не скри резервите си, че такова намаляване на партийните пари крие рискове за партиите, които ще станат зависими от олигарсите. „Има риск, голям при това от този ход, но аз мога да поема ангажимент и ще го предложа. Ще го предложа. Но всеки от нас, политик, водещ или всеки останал трябва да знае пред какви рискове се изправяме. Затова според мен субсидията не е голяма, но пак казвам, щом така е решено, ще го предложа, да видим какво ще стане“, каза премиерът Борисов в „Шоуто на Слави“. Такова предложение обаче нямаше. Дебатите по Бюджет 2019 продължават вече шест часа и половина, а времето бе удължено до приемането на закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.29", "title": " Никой не предложи намаляване на партийните субсидии\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%80%d0%b0%d0%b7%d0%bf%d0%be%d0%bb%d0%be%d0%b6%d0%b8-%d1%87%d0%b5%d1%82%d0%b2%d1%8a%d1%80%d1%82%d0%b8-%d0%b4%d0%b8%d0%b2%d0%b8%d0%b7%d0%b8%d0%be%d0%bd-%d1%81-400/", "text": "Четвърти пореден руски дивизион от зенитноракетните системи С-400 „Триумф“ застъпи днес на бойно дежурство край границата на Украйна, съобщи пресслужбата на руския Черноморски флот, цитирана от ТАСС. През септември още един такъв дивизион бе дислоциран в Крим, а други два – през януари 2017 и януари 2018 г. Командирът на армията на ВВС и ПВО в Южния военен окръг каза днес пред журналисти, че с дислоцирането на четвъртия дивизион полуостровът е защитен от въздушни нападения от всички посоки в радиус от 400 километра. Мобилната многоканална зенитноракетна система С-400 „Триумф“ е предназначена за поразяването на авиация, крилати и балистични ракети на противника, както и на наземни обекти. Обсегът на действие е 400 км при възможности за унищожаване на целта на височина до 30 км, предаде ТАСС.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Русия разположи четвърти дивизион С-400 „Триумф“ в Крим"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%bf%d0%b5%d1%87%d0%b5%d0%bb%d0%b8%d0%bb-100-000-%d0%bb%d0%b2-%d0%be%d1%82-%d1%81%d0%b2%d0%be%d0%b9-%d0%bc%d0%b0%d1%87/", "text": "Кубрат Пулев се похвали, че е спечелил близо 100 000 лв. от залог на собствен мач. „Видяхте прогнозите за мача ми с Тайсън Фюри, много хора дадоха предпочитанията си за мен и не сгрешиха – каза той. – И аз включително заложих на себе си.“  Битката бе миналия месец в зала „Арена Армеец“, а съдиите единодушно му дадоха успеха след 12 рунда, с което Кобрата стана основен претендент за трофея на IBF на Антъни Джошуа.  Боксьорът потвърди и за следващата си битка през март в САЩ, която ще е в Лас Вегас или Ню Йорк. Все още се водят преговори за евентуалния му противник.", "date": "2018.11.29", "title": " Кобрата спечелил 100 000 лв. от свой мач"}
{"url": "https://trud.bg/%d0%bb%d0%b5%d0%b4%d0%b5%d0%bd-%d0%b4%d0%b5%d0%bd-%d1%81%d1%8a%d1%81-%d1%81%d0%bb%d1%8a%d0%bd%d1%86%d0%b5-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Първи за тази година” леден ден” регистрираха метеоролозите в Монтана. Според експертите за „леден” се води денят, в който и минималните, и максималните, и моментните температури са под нулата, а в Монтана те се движат между минус 3 и минус 4 градуса въпреки че грее слънце, обясни шефката на Метеорологичната обсерватория край областния град Леночка Ангелова. Обилният снеговалеж в региона спря още в нощта срещу четвъртък и бялата покривка край Монтана е 25 см. Машините на снегопочистващите фирми оголиха до асфалт основните пътища в региона и движението на автомобили, което на доста места в сряда бе блокирано или затруднено, вече е възстановено. Отстранени са паднали дървета край Берковица, село Железна и ж. п. спирката на село Ерден. Спасителни екипи са изтеглили закъсали тирове и леки коли край селата Горна Вереница и Крапчене, над село Бързия до прохода „Петрохан” и край монтанския квартал Кошарник. Още в сряда е изтеглен и авариралият ТИР, който запуши път Е -79 край село Смоляновци и колони от автомобили се проточиха по шосето. По данни на АПИ ежедневно през областите Видин, Монтана и Враца преминават около 1200 ТИР-а. Заради заснежени пътища, липса на подходящи гуми или технически проблеми често машини аварират и образуват тапи, съобщи областният управител Росен Белчев. В четвъртък всички шосета в региона са проходими при зимни условия още от сутринта. Проходът Петрохан е почистен и опесъчен и преминаването на леките коли е нормално. За тежки камиони обаче проходът е затворен. Заради проблемите по част от пътищата в региона в сряда Областното пътно управление е започнало проверка на снегопочистващата фирма. Ако се окаже, че машините са излезли късно да чистят, ще бъдат наложени санкции, заяви областният управител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Леден ден със слънце в Монтана"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b8%d1%82%d0%b5-%d0%bd%d0%b0-%d1%81%d0%ba%d0%b8%d1%82%d0%b5-%d1%80%d0%b5%d0%ba%d0%bb%d0%b0%d0%bc%d0%b8%d1%80%d0%b0%d1%82-%d0%b1%d0%b0%d0%bd%d1%81%d0%ba%d0%be/", "text": "Голям жест към Банско направиха най-големите звезди на ските. Асовете в алпийските дисциплини безвъзмездно взеха участие във видеоклип, който рекламира стартовете от Световната купа в пиринския курорт в края на февруари 2019-а. Видеото с обръщенията на Марсел Хиршер  ( Австрия ),  Аксел Лунд Свиндал  ( Норвегия ),  Тед Лигети  ( САЩ ),  Феликс Нойройтер (Германия), Алекси Пентюро  ( Франция ),  Манфред Мьолг  ( Италия )  и родната звезда Алберт Попов  ще се излъчва по Евроспорт в месеците преди състезанието. Белият керван се завръща у нас след 3-годишно прекъсване – от 22 до 24 февруари пистата „Марк Жирардели“ ще посрещне алпийска комбинация, супергигантски слалом и слалом при мъжете, за които се очаква да пристигнат „пресните“ световни шампиони от мондиала в Оре  ( Швеция ).  Над 150 състезатели се очакват на събитието, което ще отбележи и 10-годишния юбилей от първата Световна купа, тогава за жени, която се проведе под връх Тодорка. „ Предстои ни много работа, събитието е изключително мащабно – заяви президентът на БФСКи Цеко Минев. – Много е трудно да се вземе домакинство на старта за Световна купа за мъже. От 15 курорта в календара 10 са традиционните като Кицбюел например, където се провеждат състезания от 50 години и остават 4-5 места, за които се борят 200 курорта.“  ", "date": "2018.11.29", "title": " Звездите на ските рекламират Банско"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d1%81%d0%ba%d0%be%d0%ba%d0%be%d0%b2%d0%b5-%d0%bd%d0%b0-%d0%bf%d0%b8%d1%81%d1%82%d0%b0%d1%82%d0%b0-%d0%b2-%d0%b1%d0%b0%d0%bd%d1%81%d0%ba%d0%be/", "text": "Най-добрите скиори в света ще се сблъскат с неочаквани предизвикателства по време на стартовете в Банско.  „ Тази година ще се опитаме да направим повече скокове, за да е по-зрелищно – разкри шефът на състезанието Виктор Гичев. – Изискванията за твърдост и безопасност на трасето се увеличиха, но ние винаги сме изпълнявали дори на новото ниво По пистите ще работят 180 човека, но ще са като един организъм.“ Банско е един от четирите курорта заедно с Кицбюел  (Австрия), Венген (Швейцария) и Бийвър Крийк (САЩ), които ще приемат повече от 2 старта този сезон.  ", "date": "2018.11.29", "title": " Правят скокове на пистата в Банско"}
{"url": "https://trud.bg/%d0%b6%d0%b5%d0%bd%d0%b0-%d1%81%d0%b5-%d0%b1%d0%b0%d1%80%d0%b8%d0%ba%d0%b0%d0%b4%d0%b8%d1%80%d0%b0-%d0%b2-%d0%b1%d0%b0%d0%bd%d0%ba%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f/", "text": "Жена се барикадира тази сутрин в банка в град Алес, Южна Франция, заплашвайки, че ще я взриви, предаде Франс прес. Клиентите и персоналът на банката, намираща се в центъра на града, са евакуирани, съобщиха полицейски източници. На мястото са пристигнали частите на националната френска полиция за бързо реагиране Раид, които са блокирали района. 60-годишната жена, вероятно клиентка, влязла в един от клоновете на банка Креди Лионе в Алес около 10,00 ч. местно време и без да предяви някакви искания, заплашила, че носи бомба в чантата си и е готова да я взриви. Полицията успяла да помогне на клиентите и персонала да се евакуират. Като превантивна мярка са евакуирани и обитателите на съседните сгради. Няма данни инцидентът да е свързан с тероризъм, съобщиха властите.  Полицейски преговорящ се е свързал по телефона с жената към 12,15 ч., но тя отново не е предявила никакви искания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Жена се барикадира в банка във Франция, заплаши да я взриви"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8%d0%bb-%d0%bd%d0%be%d0%b2%d0%b0-%d0%ba%d0%b2%d0%be%d1%82%d0%b0-%d0%b7%d0%b0-%d0%b1%d1%8a/", "text": "Най-големият български успех в алпийските ски от години – 20-ото място на Алберт Попов в слалома в Леви  (Финландия) преди 10 дни, донесе още една квота за родните скиори за Белия керван. Класирането на Попов бе първото за българин в топ 20 в дисциплината от 32 години. Любопитно е, че той се добра до участие в състезанието след оспорвана квалификация с Камен Златков. Доброто представяне на Алберт обаче означава, че съотборникът му в националния тим също ще получи шанс да се изявява сред най-добрите, включително пред родна публика в Банско през февруари.", "date": "2018.11.29", "title": " Алберт Попов спечелил нова квота за България"}
{"url": "https://trud.bg/%d0%bd%d0%b8%d0%bc%d1%85-%d1%81%d0%b5-%d0%be%d1%82%d0%b4%d0%b5%d0%bb%d1%8f-%d0%be%d1%82-%d0%b1%d0%b0%d0%bd-%d0%b8-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0-%d0%ba%d1%8a%d0%bc-%d0%bc%d0%be/", "text": "Считано от 1 януари 2019 г. Националният институт по метеорология и хидрология (НИМХ) от основно звено при Българската академия на науките (БАН) се преобразува в юридическо лице, чийто ръководител е разпоредител с бюджет по бюджета на МОН. Това решиха депутатите след като приеха текстове от преходните и заключителни разпоредби на Закона за бюджета за 2019 г. Съгласно приетия текст НИМХ е национална научна организация за осъществяване на оперативни дейности в областта на метеорологията, хидрологията и агрометеорологията, както и за научни изследвания и за научно-приложна, иновативна и образователна дейност. Депутатите решиха НИМХ да е националната хидрометеорологична служба на Република България и да не изпълнява функции във връзка с осъществяването на изпълнителната власт. Съгласно приетия текст дейността на Института се осъществява от служители, които работят по трудово правоотношение, в това число и заемащите академични длъжности. Народното събрание отхвърли предложението на лидера на БСП Корнелия Нинова и група народни представители учените и специалистите от НИМХ към БАН, изявили желание за това, да останат в състава на Академията в рамките на новосформираното звено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " НИМХ се отделя от БАН и преминава към МОН от 1 януари 2019 г."}
{"url": "https://trud.bg/%d0%b4%d0%b5%d0%b2%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d0%ba-%d0%be%d1%82-%d0%b5%d0%bb%d0%b5%d0%bd%d1%81%d0%ba%d0%be-%d0%bf%d0%be%d0%bc%d0%b0%d0%b3%d0%b0-%d0%bf%d1%80%d0%b8-%d0%b3/", "text": "Деветокласникът Емрах Стефанов от СУ „Иван Момчилов“ в Елена цяла нощ помага на огнеборците при гасенето на пожар в село Чакали. „Това момче ми върна вярата в доброто и в младите хора. Емрах е пример за много по-възрастни от него как трябва да се действа при подобна ситуация. Не се уплаши от огромния пожар, разпъваше маркучи заедно с пожарникарите, втурваше се да помага с каквото може, успокояваше пострадалите. Едва на сутринта се усети, че е по домашни чехли, подгизнали от водата. Самият той не се изживява като герой. Добро и отзивчиво момче е. Затова искам повече хора да научат за него и да му благодаря“ – съобщи кметският наместник на селото Силвия Йорданова. В края на миналата седмица в стара къща в Чакали през нощта избухва пожар. Възрастното семейство има късмет, че жената се събудила, преди да ги погълнат пламъците и излезли навън. Чувайки виковете им, Емрах първи изскочил от дома си. Момчето живее с майка си и по-малкия си брат и са най-близките съседи на пострадалото семейство, чиято къща изгаря напълно. След подадения сигнал за пожара, огнеборците от Елена пристигат за седем минути. Това спасява от огъня съседните стари кирпичени къщи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Деветокласник от Еленско помага при гасене на пожар"}
{"url": "https://trud.bg/%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d1%81-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f-%d0%bf%d1%80%d0%b5/", "text": "Министър-председателят Бойко Борисов посети мавзолея „Мохамед V“ в мароканската столица Рабат. Той беше посрещнат с официална церемония в мемориалния комплекс. В мавзолея „Мохамед V“ българският премиер поднесе цветя на гроба на Крал Мохамед V и на гроба на Крал Хасан II. Мавзолеят „Мохамед V“ е една от най-големите забележителности в Мароко, но също емблематично и свято място за Рабат. Смята се за шедьовър на модерната архитектура на Алауитската династия и е последен дом на трима значими членове на кралската фамилия – на мароканския крал Мохамед V и неговите двама синове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.29", "title": " Посрещнаха с официална церемония премиера Борисов в мавзолея „Мохамед V“ в Рабат (СНИМКИ)"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b3%d0%b5%d1%80%d0%b1-%d1%81%d0%b8-%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b8%d0%bd%d1%81%d1%82%d1%80%d1%83/", "text": "ГЕРБ си гласуват инструмент за скрита политическа чистка. За това предупреди председателят на БСП – София Калоян Паргов. Той визира разпоредбите в параграфи 14 и 15 от Закона за държавния бюджет на Република България за 2019 г. Те предвиждат с едни замах да бъдат уволнени хиляди държавни служители, които понастоящем работят в администрацията, само защото вече са упражнили правото си на пенсиониране по смисъла на Кодекса за социално осигуряване, но продължават да полагат труд, давайки своя принос, както за държавата, така и за осигурителна ни система. „Няма начин БСП да подкрепи предложение на правителството, гласувано на второ четене от управляващото мнозинство, което е противоконституционно, нехуманно и застращаващо доброто функциониране на държавната администрация, коментира Калоян Паргов. – Както и да го погледнем, това за нас е инструмент за скрита политическа чистка, която има за цел да осигури неоснователно кариерно израстване на верни на управляващите партийни кадри, с промотирането им до средни и ниски ръководни длъжности в държавната администрация и силовите ведомства. Основната част от този среден и нисък ръководен ешелон в държавната администрация в момента се състои от хора с доказани ръководни качества, професионален опит и възпитани с чувство за дълг към родината, а не към една или друга партийна клика. Имаме сериозни опасения, че управляващите искат да ги премахнат, за да поставят там свои хора, за които дългът да служат на партийните си и други покровители стои над дълга да служат на обществото и народа си“. Според председателя на БСП – София идеята с един законов текст да бъдат уволнени хиляди хора, без възможност да потърсят съдебна защита на конституционното си право на труд е плашеща демонстрация на абсолютно незачитане на елементарни принципи, по които функционира едно общество. „Подобно действие е безотговорно и необмислено, категоричен е той. – По този начин ще бъде застрашено и нормалното функциониране на държавата през следващите месеци и години, тъй като принудително ще бъдат отстранени служители и ръководители от средно и ниско ниво в администрацията, които формират част от нейния гръбнак и имат основен принос за нейното що-годе нормално функциониране“. Предложенията на Парламентарната група на „БСП за България“ да отпаднат тези текстове от законопроекта за държавния бюджет за 2019 г. бяха отхвърлени без аргументи. „С този законопроект финансовият министър Владислав Горанов демонстрира за пореден път безпардонност и лицемерие и тотална липса на отношение и мисъл за гражданите, в полза на които е избран да работи“, коментира още Калоян Паргов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Калоян Паргов: ГЕРБ си гласуват инструмент за скрита политическа чистка"}
{"url": "https://trud.bg/%d0%b8%d0%bb%d0%b8%d1%8f%d0%bd-%d0%b2%d0%b0%d1%80%d1%81%d0%b0%d0%bd%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Софийският градски съд остави в ареста Илиян Варсанов и приятелката му Веселина Ефремова. Те бяха задържани в жилището им, като при обиска бяха открити марихуана, хероин, амфетамин и екстази, четири електронни везни, 10 газови пистолета, автомат “Калашников” и пари. Експертизи показали, че иззетите вещества са марихуана, хероин, амфетамин и екстази. Името на Варсанов нашумя през 2002 г., след като оцеля при атентат в кв. “Белите брези”. Тогава той бе прострелян в краката, а за покушението бе разследван Димитър Вучев-Демби. По-късно съдът го оправда. След опита за убийство Варсанов на няколко пъти попада в ареста за различни престъпления.", "date": "2018.11.29", "title": " Илиян Варсанов остава в ареста"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d0%be-%d1%88%d0%b0%d1%85%d0%bc%d0%b0%d1%82-%d0%bd%d0%b5-%d1%81%d0%bb%d1%83%d1%88%d0%b0/", "text": "Гари Каспаров и Владимир Крамник са известни с глупавите си мнения – обяви Магнус Карлсен, защитил световната си титла по шахмат.  Така норвежецът отговори на двамата бивши ?1 в света, които го разкритикуваха за това, че в 12-та партия не се е възползвал от шанса да спечели. И отложил съдбата на мача в тайбрека срещу Фабиано Каруана (САЩ). „Това, в което съм силен е да не слушам чуждите мнения“, продължи той.  Скандинавецът спечели мини битката с 3:0, след като и 12-те партии приключиха с реми. 16-ият световен шампион за втори пореден път защити трофея си, но призна, че в последните години не играе толкова атрактивен шахмат.  За титлата Карсен прибра чек за $550 000 от наградния фонд $1 млн., а финалистът взе останалите.  ", "date": "2018.11.29", "title": " Световният шампион по шахмат: Не слушам глупостите на Каспаров и Крамник"}
{"url": "https://trud.bg/%d0%bd%d0%b0%d1%82%d0%be-%d0%ba%d1%8a%d0%bc-%d0%bf%d0%b5%d1%82%d1%80%d0%be-%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0%d0%bc%d0%b5/", "text": "Един от задържаните моряци е с български произход Няма военно решение на сблъсъка между Русия и Украйна, отсече канцлерката Ангела Меркел, а от НАТО посочиха, че пактът вече има достатъчно силно присъствие в Черно море. Изявленията дойдоха часове, след като украинският президент  . Призивът му дойде след дни на напрежение около Керченския проток (между Черно и Азовско море), през който в неделя опитаха да преминат 3 украински военни кораба, но Русия не ги пусна, откри огън и задържа съдовете и екипажите им от 24-ма души. Москва обяви случилото се за украинска провокация, а Киев обвини руската страна в агресия. Президентът Владимир Путин пък отсече, че няма криза, а става въпрос за предизборна политическа игра на Порошенко, който се бори за втори мандат на изборите догодина. “Отправяме молба към Украйна да запази благоразумие”, каза Меркел на германско-украински бизнес форум в Берлин. Тя допълни, че противоречията между Киев и Москва не могат да бъдат решени с военна сила и обеща да обсъди ситуация с Путин на форума на Г-20, който започва днес, като подчерта, че иска украинските моряци да бъдат освободени. “Кораби на НАТО редовно патрулират и провеждат учения в Черно море”, посочи говорителката на НАТО Оана Лунджеску, и подчерта, че съдове на пакта са прекарали в Черно море 120 дни т.г. в сравнение с 80 дни м.г. Междувременно МВнР в София съобщи, че е било уведомено, че сред задържаните моряци е и украински гражданин от български произход, който служи в армията на Киев. По информация на кмета на родното му село той няма българско гражданство, данни за това няма и в информационните масиви в България, посочиха от Външно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2018.11.29", "title": " НАТО и Германия отрязаха Порошенко\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d0%bc-%d1%81%d0%bc%d0%b5%d1%81%d0%b5%d0%bd%d0%b8-%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d1%8f-%d1%81-%d0%bc%d0%b0%d1%80%d0%be%d0%ba%d0%be/", "text": "Премиерът Бойко Борисов поиска по-тясно сътрудничество в областта на сигурността Възстановяваме загубени позиции в икономиката на Мароко България би желала да се възползва от солидното присъствие на Мароко на Африканския континент – и в частност в държавите от Западна Африка, като платформа за съвместно икономическо и политическо сътрудничество с трети африкански страни. Това заяви премиерът Бойко Борисов по време на срещата си с министър-председателя на Мароко Саад Еддин Ел Отмани. Разговорът между двамата се състоя в Рабат, където премиерът Борисов е на двудневно официално посещение. За нас Мароко е перспективен външнотърговски партньор, а доказателство затова е нарастващия стокообмен през последните години, подчерта Борисов. Мароканският му колега Саад Еддин Ел Отмани отбеляза, че един от най-ефикасните начини за увеличаване на инвестиционно сътрудничество е създаването на смесени предприятия. Борисов изтъкна добрите перспективи за сътрудничество в областта на оръжейната, машиностроителната, металообработващата промишленост. „Заинтересовани сме от по-тясно сътрудничество с Мароко в сферата на сигурността, което ще задълбочи партньорството ни и ще даде висока добавена стойност за двете страни“, категоричен бе премиерът ни. След срещата на четири очи премиерите на България и Мароко посетиха мавзолея „Мохамед V”, където са вложени 14 т злато. Борисов положи цветя до саркофазите на кралете Мохамед V и Хасан II. Вечерта премиерът ще изнесе лекция външното министерство на Мароко на тема: Ролята на България за европейската интеграция на Западните Балкани. В Казабланка представители на български фирми проведоха бизнес форум, на който участваха и над 100 марокански предприемачи. Интересите на нашите бизнесмени са в областта на строителството на пътища хранително-вкусовата промишленост и IT сектора. Почетният консул на Мароко в България Светослав Глосов заяви, че страната ни полага усилия да се завърне в икономиката на Мароко, където преди 40 години присъствието ни е било осезателно. През 2017 г. стокообменът между България и Мароко е 202,72 млн. долара.    ", "date": "2018.11.29", "title": " Правим смесени предприятия с Мароко\t\t\t"}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f-%d0%b2-%d1%80%d1%83%d1%81%d0%b8%d1%8f-%d0%b1%d0%b5%d1%81%d0%b0%d1%80%d0%b0%d0%b1/", "text": "Бесарабски българин е сред   след инцидента край Керченския проток. 26-годишният Владимир Варимез е професионален матрос в Украинския военноморски флот. Той е роден в село Бановка, съвсем близо до Болград. „Прибира се отвреме навреме при родителите си. Много обича селото си. Той получи образованието си в Исмаил, цял живот е мечтал да стане военен. През 2013 – 2014 г. Когато Русия анексира Крим, тогава той реши да остане на служба и се върна обратно в Украйна. Той се роди в независима Украйна и затова реши да се върне”, разказа кметът на селото Виктор Генчев пред БТВ. Варимез е във флота от 7 години. Родителите на матроса все още нямат връзка с него. „За последно се чухме на 20 ноември – той ме поздрави за рождения ми ден по телефона. Каза, че иска да ме поздрави, после каза, че е на кораба и това беше”, разказа бащата – Константин Варимез. „Казаха ни да не се притесняваме, че всичко ще бъде наред. Дадоха ни надежда, че ще върнат децата. Доброволци събраха дрехи, продукти. На какво да се надяваме? Чакаме си децата, всички са разстроени – искаме да ни върнат децата”, сподели майката Екатерина. Киев обвини Русия, че нарочно блокира двете украински пристанища в Азовско море, като не допуска общо 35 кораба да преминат през Керченския проток. Президентът Порошенко дори призова НАТО да се намеси и да разположи свои кораби в морето, чиито води са споделени между двете страни. Същевременно германският канцлер Ангела Меркел отправи призив към властите в Киев да проява сдържаност и да не търсят нова ескалация на напрежението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Майката на задържания в Русия бесарабски българин: Искаме да ни върнат децата"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82-iii-2904-%d0%b4%d1%83%d1%80/", "text": "Възстановено е движението по третокласния път III-2904 Дуранкулак – Кардам за превозните средства до 3,5 тона. Това съобщиха от пресслужбата на Агенция „Пътна инфраструктура“. Преминаването по него беше ограничено късно снощи заради снегонавявания. Снегопочистваща техника днес разчиства близо 9-километровия участък между селата Рогозина и Спасово. От силния вятър в отсечката имаше преспи над 1 метър. Работата по уширението на пътя продължава. Шофьорите, на които им предстои пътуване трябва да тръгват с автомобили подготвени за зимни условия, да карат внимателно и със съобразена скорост. Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на останалите водачи. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Възстановено е движението по път III-2904 Дуранкулак – Кардам за превозните средства до 3,5 тона"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d1%80%d0%b5%d1%88%d0%b8%d1%85%d0%b0-%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%b4%d0%b0-%d0%bd%d0%b5-%d0%b8/", "text": "През държавния бюджет парламентът измени Закона за Националната служба за охрана. Депутатите решиха на омбудсмана да не се осигурява специализиран транспорт на НСО. „За“ гласуваха 113 народни представители, а 57 бяха „против“. По закона на транспорт от НСО имат право членовете на Министерския съвет, на Конституционния съд, заместник-председателите на Народното събрание, председателя на Върховния касационен съд, председателя на Върховния административен съд и кмета на столицата. От БСП предложиха кметът на София също да не използва транспорт от НСО, но депутатите го отхвърлиха. Предложението на ДПС на омбудсмана да не се отнема транспорта от НСО също не беше прието.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Депутатите решиха омбудсманът да не използва кола на НСО"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%ba%d0%be%d0%bd%d1%84%d0%b5%d1%80%d0%b5/", "text": "Варна е домакин на национален исторически конкурс под наслов „170 години от рождението на Христо Ботев – 170 години път към свободата, път към безсмъртието”. Организатори на събитието, което се провежда под патронажа на кмета Иван Портних, са Регионалното управление на образованието – Варна, и школа „История” към Първа езикова гимназия. В конкурса участват 55 училища от 49 града от цялата страна. Представени са над 250 проекта в следните категории: доклад, есе, презентация и драматизация/видеофилм. След направената селекция са отличени 74 групови и индивидуални проекта, както и 32-ма учители, подпомогнали успешната подготовка на учениците. Тържественото награждаване на победителите ще се проведе тази вечер в пленарната зала на Община Варна. Конкурсът, посветен на Христо Ботев, ще бъде съпътстван от национална историческа конференция, която ще се проведе от 10 ч. утре . В нея ще участват Боян Ботйов, председател на Фондация „Христо Ботев“, д-р Милен Врабевски, председател на фондация „Българска памет”, историците от СУ „Св. Климент Охридски”- проф. д-р Пламен Митев и проф. д-р Димитър Веселинов, д-р Станка Димитрова, председател на Общобългарски комитет „Васил Левски“ за град Варна. С подкрепата на Регионалния исторически музей гостуващите в морската столица ученици ще имат възможността да разгледат експозоцията. В 15 ч. днес предстои откриване на съвместна изложба на Историческия музей в Калофер и Музея на Възраждането във Варна – „Живот и дейност на Христо Ботев”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Варна е домакин на национална конференция за 170 г. от рождението на Ботев\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%b1%d1%83%d1%82%d0%b8%d0%bb%d0%ba%d0%b0-%d1%83%d0%b8%d1%81%d0%ba%d0%b8-%d0%bc%d0%b0%d0%ba%d0%b0%d0%bb%d1%8a%d0%bd-%d0%b7/", "text": "Бутилка отлежало уиски „Макалън“ беше продадена на търг на „Кристис“ в Лондон за рекордната цена от 1,5 милиона долара, съобщи ТАСС. Уискито е дестилирано през 1926 г. и е бутилирано след 60 години. Точната цена на бутилката е 1,2 милиона британски лири или $1 528 800. Етикетът на бутилката, в която е налята напитката през 1986 г., е нарисуван на ръка от ирландския художник Майкъл Дилън. „Тази продажба е епохален момент на пазара на уиски“, заяви директорът по продажба на вина и концентрати в „Кристис“ Тим Триптри. Според него цената е доказателство за силния пазар. Уискито от 1926 г. на „Макалън“ е разлято и в бутилки с етикети от други класици на съвременната живопис, като италианеца Валерио Адами и англичанина Питър Блейк, който е автор на обложката на албума „Sgt. Pepper’s Lonely Hearts Club Band“ на „Бийтълс“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Продадоха бутилка уиски „Макалън“ за рекордните 1,5 млн. долара"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%b2-%d0%ba%d0%b5%d1%80%d1%87%d0%b5%d0%bd%d1%81%d0%ba%d0%b8%d1%8f-%d0%bf%d1%80/", "text": "Задържаните от руския военен флот украински моряци са били прехвърлени в затвор в Москва. Това съобщи адвокатът Джемил Темишев, цитиран от руската телевизия  . „Моряците вече са в Москва. Колегите от затвора „Лефортово” ни го съобщиха. Днес заради „технически мероприятия” цял ден до затвора на практика нямаше достъп. А ние в Симферопол не можахме да влезем при подзащитните си, тъй като с тях уж са се провеждали някакви действия”, каза адвокатът. Според сайта „Интерфакс” руските власти все още не са потвърдили официално за преместването на моряците в Москва. Няма потвърждение и за това дали в Русия за прехвърлени всичките 24-ма матроси. Съдът в Симферопол постанови временното задържане им задържане до 25 януари, припомня „Франс прес”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Адвокат: Задържаните в Керченския пролив украински моряци са били прехвърлени в затвор в Москва\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d0%b1%d0%b8%d1%81%d0%ba%d0%b8%d1%80%d0%b0-%d0%b4%d0%be%d0%b9%d1%87%d0%b5/", "text": "Германската полиция обискира най-голямата банка в страната по подозрение за пране на пари.  Акцията в централата на „Дойче банк” е в рамките на световно разследване наречено „Панама пейпърс”. 170 полицаи и финансови инспектори претърсиха офиси на банката във Франкфурт. „Дойче банк” е заподозряна, че е съдействала на свои клиенти да създават филиали и да откриват сметки в така наречените „данъчни убежища”. Полицията има съмнения, че освен няколко служители, в аферата има замесени и високопоставени мениджъри. Ръководството на банката обеща пълно съдействие на разследването.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.11.29", "title": " Германската полиция обискира Дойче банк по подозрение за пране на пари"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%80%d0%b0%d0%b1%d0%b0%d1%82-%d0%ba%d0%be%d0%bd%d1%84%d0%bb%d0%b8%d0%ba%d1%82%d1%8a%d1%82/", "text": "„Истински съм разтревожен от конфликта, който сега се води между Руската федерация и Украйна. Този конфликт е една изключителна заплаха.“ Това заяви министър-председателят Бойко Борисов в Рабат,   на тема „Ролята на България за европейската интеграция на страните от Западните Балкани в контекста на българското председателство на Съвета на ЕС“ в рамките на официалното му посещение в Мароко. Пред дипломатите българският премиер изрази надежда, че моряците и корабите ще бъдат освободени и така ще бъде избегнат този конфликт. „Войната в Босна и Херцеговина беше толкова близо до нас. Ние, от българска страна, сме го преживели“, припомни още министър-председателят пред участниците.   В лекцията си в Рабат премиерът Бойко Борисов отличи ключовата роля и усилията на България в процеса на европейското приобщаване на страните от Западните Балкани по време на нашето председателство на Съвета на ЕС. Министър-председателят подчерта, че приетата от европейските лидери Софийска декларация по време на Срещата на върха в София на 17 май ЕС-Западни Балкани даде силно политическо послание към всички партньори от региона, потвърждавайки ангажимента на ЕС към европерспективата на тези държави. „Когато по време на нашето председателство си избрахме тази тема, бе казано, че дори е безразсъдно. Но това още повече ни амбицира. Неслучайно колегата Ципрас го нарече Балканското председателство“, посочи още Борисов. Българският премиер беше категоричен, че страната ни ще продължи да работи активно за утвърждаване принципа на разбирателство и добросъседство в региона и за постигането на транспортна, енергийна и дигитална свързаност чрез реализирането на регионалните инфраструктурни обекти. В изказването си министър-председателят Борисов открои изграждането на коридорите 4, 8 и 10 като ключови за свързаността в региона и заяви, че реализацията им ще бъде от изключително значение за конкурентоспособността. „Убеден, че ако всичко това го изпълним, Балканите ще изглеждат по различен начин. Ще дадем възможности на бизнеса, товарите и стоките да се движат по максимално кратки пътища“, заяви още премиерът Бойко Борисов в мароканската столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Премиерът Борисов в Рабат: Конфликтът между Русия и Украйна е изключителна заплаха"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%be%d1%82%d1%80%d1%8f%d0%b7%d0%b0-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b7%d0%b0-%d0%b0%d0%bc-%d1%81%d1%82%d1%80%d1%83/", "text": "Постоянният комитет към Бернската конвенция отхвърли поредните клевети на българските „зелени“, с които те се опитаха да спрат строежа на автомагистрала „Струма“ през Кресненското дефиле. По време на заседание в Страсбург в сряда Комитетът прие аргументите на експертите от българското Министерство на околната среда и водите, които доказаха, че Конвенцията не е нарушена. „Еколозите“ бяха представени от Андрей Ковачев, Даниел Попов и Ирина Матеева. От март месец те пишат писма до Постоянния комитет заедно с друг „природозащитник“ – Петко Ковачев, който не присъстваше. Тримата се опитаха да прокарат тезата, че трябва да се отвори така нареченото досие по случая „Струма“ заради нарушения на международния договор. При отваряне на досието започваше външна проверка на Оценката на въздействието върху околната среда (ОВОС) за лот 3.2, като в България трябваше да дойде чуждестранна мисия, която да проучи случая. Това щеше фатално да забави строежа на отсечката през пролома и държавата трябваше да връща еврофинансиране за всички лотове на „Струма“ – над 1.5 милиарда лева. От години „еколозите“ от коалицията „За да остане природа в България“, която е едно с политическа партия „Зелените“, опитват да влияят на изграждането на лот 3.2 от аутобана през Кресненския пролом. Първоначално те изнудваха държавата да направи мегатунел, дълъг близо 16 километра. Неговата цена бе изчислена на 1.2 милиарда евро, което е невъзможен разход за България и ЕК (виж карето). Отделно редица геоложки изследвания показаха, че при прокопаването има голяма вероятност да се отделя радон – опасен радиоактивен газ. Също така при дейностите за тунела на повърхността щяха да бъдат извадени 5 милиона тона радиоактивни скали, които нямаше къде да бъдат съхранени или изхвърлени. Впоследствие „зелените“ поискаха цялото трасе на АМ „Струма“ да бъде извадено от дефилето, което също щеше да оскъпи драстично проекта.  Те атакуваха в съда ОВОС, която бе подписана от държавата през 2017 г. Тази година Върховният административен съд окончателно отхвърли жалбите и Агенция пътна инфраструктура обяви обществената поръчка за одобрения „източен вариант“ на лот 3.2. Според проекта магистралата в посока Гърция ще минава през Кресненското дефиле, като сегашният път ще бъде ремонтиран и разширен. Към София ще се пътува през Кресненското плато. По този начин трафикът през пролома ще падне с поне с 50%, като се очаква и катастрофите да намалеят драстично. В момента пътят през Кресненското дефиле е един от най-смъртоносните в България. Страната ни се присъединява през 1991 година към Бернската конвенция, която гарантира спазването на екологичното законодателство в Европа. Решенията на нейния Комитет имат сериозна тежест и обикновено Европейската комисия се съобразява с тях. Лобираха за мегаскъпо съоръжение  Една от идеите, за които „зелените“ лобираха дълги години, бе през пролома да се прокопае мегатунел. С дължина от близо 16 километра, цена на строителството 1.2 милиарда евро и годишна поддръжка от 50 000 000 лева този проект бе обявен за неизпълним.  Преди това „еколозите“ опитаха да пробутат изработването на идейния проект на консорциума с швейцарско участие „Виа План – Амберг”, но процедурата бе прекратена. Инж. Светослав Глосов, председател на Управителния съвет на АПИ, пред „Труд“: Не защитават природата, а бизнес интереси Павлина Живкова, наш пратеник в Рабат, Мароко „Труд“ взе коментар за решението на Комитета от председателя на Управителния съвет на Агенция „Пътна инфраструктура“ инж. Светослав Глосов, който беше в правителствената делегация в Мароко, водена от премиера Бойко Борисов.  – Г-н Глосов, как ще коментирате решението на Комитета на Бернската конвенция за магистрала „Струма“?  – Като строители и като възложители на проекта сме доволни от решението. Това е справедлив край на една епопея и на една кампания, която се водеше против България от зелените дружества.  – Това урок ли е за зелените дружества?  – Трябва да бъде урок, защото аз не виждам нищо зелено в тях. Те са движени по-скоро от бизнес интереси, вместо от интереси в защита на природата. Те създават всякакви пречки пред българските строители и защитават интересите на западни компании.  – Допускате ли, че имат финансиране от компаниите, чиито интереси защитават?  – Не само мисля, но то е и доказано. Това се знае. Получиха втори международен шамар  За тази година това е вторият международен шамар за „зелените“ с тяхна очерняща кампания, отхвърлена на европейско и световно ниво. През лятото ЮНЕСКО единодушно подкрепи решението на българското правителство от 28 декември, с което беше променен частично действащият План за управление на Национален парк „Пирин“. Този документ на Министерския съвет даде възможност за започване на законовите процедури, предхождащи изграждането на втори кабинков лифт в Банско. Отделно корекциите в Плана са стъпка към цялостното развитие на зимния туризъм в страната ни. На 42-та годишна сесия на ЮНЕСКО, която се проведе в Бахрейн, българската делегация, водена от Валери Симеонов, получи подкрепата на държавите-членки на Комитета на Световната организация. По този начин ЮНЕСКО показа на „зелените“ в България, че тяхното настояване за екологична оценка на корекциите в Плана е несъстоятелно. Характеристики: Дължината на аутобана е 150 км  Общата дължина на автомагистрала „Струма“ – от Даскалово до границата с Гърция, е 150 км. Тя е част от коридор „Ориент/Източно Средиземноморие“, свързващ Видин с Кулата, и по нея преминава пътният трафик за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. Трасето на автомагистралата е разделено на четири участъка. Лот 1, 2 и 4 са в експлоатация. За доизграждане остава лот 3, от Благоевград до Сандански, с дължина от 62 км. Цялостното завършване на автомагистралата ще осигури значително подобрение на пътната мрежа в Югоизточна Европа и ще създаде условия за засилено сътрудничество между страните в южната част на Балканите. Позиция на вестник „Труд“: „Зелени“ вредители Повече от 15 години официалната власт у нас изпада в паника, когато група партийни еколози започнат да извиват ръцете на държавата и обществото, за да бъде изпълнено някое от исканията им. Основният инструмент на „зелените“ за натиска са уличните протести – шепа „природозащитници“ затварят ключови столични кръстовища в най-натоварените часове. А полицията стои и ги пази от гнева на обикновените граждани, които няма как да се приберат вкъщи и трябва да чакат с часове в образувалите се километрични задръствания. До днес този рекет е върши работа и претенциите на „зелените“ са изпълнявани мълниеносно от клекналата власт. Исканията винаги са за спиране на важни за българската икономика проекти уж в името на благородна екологична инициатива. Отдавна е доказано, че въпросните „еколози“ крият своите финансови интереси зад фалшиви каузи. Похватите им включват откровени лъжи и клевети, с които да заблудят обществото, а то вече не им вярва. Защо всички български правителства от началото на 21 век угаждат на „зелените“ е мистерия. Управленията могат да се поучат от реакциите на Европа и ЮНЕСКО, които тази година отрязаха „зелените“ в претенциите им към нашата държава. С решенията си двете организации на практика казаха на „зелените“ – „Вие сте лъжци“. Но в страната ни такава категоричност няма. И точно затова българската икономика вече е загубила милиарди от спрени заради „зелените“ проекти. Явно у нас никой не иска да разбере, че те не са еколози, а вредители.", "date": "2018.11.29", "title": " Европа отряза „зелените“ за АМ „Струма“\t\t\t"}
{"url": "https://trud.bg/%d0%b4%d1%8a%d0%b6%d0%b4%d1%8a%d1%82-%d0%b8-%d1%81%d0%bd%d0%b5%d0%b3%d1%8a%d1%82-%d0%bf%d0%be%d0%b2%d0%b8%d1%88%d0%b8%d0%bb%d0%b8-%d0%bd%d0%b8%d0%b2%d0%be%d1%82%d0%be-%d0%bd%d0%b0-%d1%8f%d0%b7%d0%be/", "text": "Падналите над Сливен дъжд и сняг са повишили нивото на язовира за питейна вода „Асеновец“ минимално, опасност няма, съобщиха от „ВиК“. В момента водният обем в язовирната чаша е 18 493 000 куб. метра, а свободният й обем – 9 707 000 куб. метра. Котата на водното ниво е 411, 74 метра, при максимално 422, 50 метра над морското равнище, каза главният инженер на дружеството Георги Султанов. В язовира има достатъчно вода за задоволяване на питейните нужди на областния град. Надеждите са през зимните месеци, до март идната година, валежите от сняг и дъжд да запълнят голяма част от свободния обем на язовира, за да има Сливен достатъчно вода за следващия летен сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Дъждът и снегът повишили нивото на язовир „Асеновец“ минимално"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b2-%d0%b1%d1%80%d0%b0%d1%82%d0%b8%d1%81%d0%bb%d0%b0%d0%b2%d0%b0-%d1%82%d1%80%d1%8f%d0%b1%d0%b2%d0%b0/", "text": "„Преговорите по Многогодишната финансова рамка (МФР) и Кохезионната политика исторически са съпътствани от разграничаването в позициите на държавите-членки донори и бенефициери. Независимо от това има въпроси, по които трябва да покажем решимост и да постигнем необходимия компромис за по-доброто бъдеще на ЕС. Сега е времето да се обединим около нашите общи цели, приоритети и ценности и да ги кодираме в преговорите.“ Това заяви заместник министър-председателят Томислав Дончев в Братислава в рамките на срещата на високо равнище във формат „Приятели на кохезията“, който включва България, Хърватия, Чехия, Литва, Латвия, Естония, Унгария, Малта, Полша, Румъния, Словакия, Словения, Кипър, Италия, Португалия, Гърция. По думите му от ключово значение е да се опрости политиката на сближаване чрез оптимизиране на процедурите, намаляване тежестта на контрола, по-малко и по-ясни критерии за изпълнение, по-разбираеми документи. Вицепремиерът Дончев подчерта важността да се постигане споразумение за МФР и Кохезионния пакет възможно най-скоро, за да започне програмирането на национално равнище и навременното стартиране на програмите. „Но сделката трябва да е справедлива. Не можем да се съгласим с пакет, който не взема предвид мисията за сближаване на регионите в рамките на ЕС.“, заяви Дончев. В срещата с домакин министър-председателя на Словакия Петер Пелегрини участваха министър-председателите на Хърватия, Чехия, Естония, Унгария, Малта, Полша, Словения, заместник-председателят на Европейската комисия и еврокомисар по енергетиката Марош Шефчович, европейският комисар по бюджет и човешки ресурси Гюнтер Йотингер, вицепрезидентът на Европейската инвестиционна банка Вазил Худак, както и министри от държавите-членки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Томислав Дончев в Братислава: Трябва да постигнем необходимия компромис за по-доброто бъдеще на ЕС"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%80%d0%b0%d0%b7%d0%ba%d1%80%d0%b8-%d1%80%d0%b5%d0%b4%d0%b8%d1%86%d0%b0-%d0%bd/", "text": "Служители на Икономическа полиция са констатирали редица нередности в пунктове за технически прегледи и автошколи в страната, съобщиха от пресслужбата на МВР. Проверките на територията на всички областни центрове в страната са извършени на 22 ноември. Участвали са служители на „Икономическа полиция“ – ГДНП, колегите им от ОДМВР и СДВР, експерти от Изпълнителната агенция „Автомобилна администрация“ и Националната агенция за приходите. Във Варна е образувано досъдебно производство срещу собственик на пункт – проверяващите не са открили финансово-счетоводна документация. Установено e, че стойностите на отработените газове на явил се за преглед автомобил не отговарят на показателите на уреда. Констатирано е, че показателите от първичния преглед са отпечатани на файлове (word/excel), графично имитиращи разпечатките на измервателния уред с предварително зададени стойности в рамките на допустимите емисии. В учебен център в града е установено разминаване в броя на наличните в архива учебни картони и броя на преминалите на изпит пред ИААА-Варна кандидати преминали обучение в центъра. В Хасково, в пункт за ГТП, е установено неспазване на утвърденото време за извършване на периодичен преглед, констатирано е и несъответствие при регистрираните и отчетените дейности. Заради това обектът е запечатан със съобщение от НАП. Сериозни нарушения са констатирани в пункт за ГТП в Шумен. Служителите са установили, че липсват 28 холограмни стикера за извършен технически преглед. Там работата за изясняване на случая продължава от служители на Икономическа полиция от ОДМВР – Шумен. Проверена в същия град автошкола също се работела в нарушени – учебните картони на кандидатите за придобиване на правоспособност за управление на МПС са непълно оформени. В Карнобат при проверка на пункт за технически прегледи на моторни превозни средства е установено несъответствие в броя на холограмни стикери за извършен технически преглед. Пак там е запечатана автошкола, поради липса на касов апарат. В Силистра е проверен пункт за годишни технически прегледи, където е установено, че в издаденото от дружеството Удостоверение за техническа изправност на минала преглед кола, не е отразено, че тя е със счупено предно стъкло. За това на фирмата е съставен акт. В Монтана при проверка на автошкола са констатирани нарушения, за които са издадени два акта от ИААА, в автошкола в Пазарджик и пункт в Ботевград също са открити нарушения и са наложени съответни санкции.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Икономическа полиция разкри редица нередности по автошколите в страната"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0-%d0%bf%d0%b0%d1%80%d1%82%d0%bd%d1%8c%d0%be%d1%80%d1%81%d1%82/", "text": "Кметът на Велико Търново Даниел Панов и посланикът на САЩ в България Н. Пр. Ерик Рубин обсъдиха възможностите за разширяване на сътрудничеството между старопрестолния град и Американското посолство. Това стана по време на двустранна среща, провела се в общината, а сред набелязаните сфери бяха образование, култура и туризъм, икономика. Посланик Ерик Рубин остана впечатлен от ръста на американски туристи – само за деветмесечието те са над 50 000. Той обясни, че по програма фондация „Америка за България“ може да финансира проекти в областта на културно-историческото наследство. Даниел Панов отговори, че с общинската администрация ще разгледат подобна възможност за нова реставрация на паметници на културата. Н. Пр. Ерик Рубин добави, че вече е посещавал Велико Търново като турист и още тогава е останал с много добри впечатления от развития сектор на туризма, както и от силните военни традиции на града. Панов и посланик Рубин коментираха доброто икономическо развитие на Велико Търново, напредъка в сферите на туризма и на леката промишленост, рекордно ниската безработица, възможностите за американски инвестиции. Съединяването на магистрала „Хемус“, което реално може да се случи до 2022 година, предстоящото строителството на аутобан „Русе – Велико Търново“, както и концесията на Летище Горна Оряховица засилва допълнително потенциала на Старата столица и региона за инвестиции. Добри думи посланикът каза за възстановеното обучение на медицински сестри и акушерки, за Великотърновския университет и срещата му със студенти и преподаватели. През вчерашния ден Даниел Панов и Ерик Рубин посетиха Кризисния център за деца, станали жертви на насилие, който се намира в с. Балван. Младите хора зарадваха гостите с чудесни фолклорни изпълнения. Директорът на общинската дирекция „Социални дейности и здравеопазване“ Росица Димитрова запозна посланик Рубин с работата на социалната услуга, добрите практики и акцентира върху доброто сътрудничество между институциите в името на децата. Едни от последните резултати от доброто партньорство между Община Велико Търново и Посолството на САЩ са ремонтите на покрива на детска градина „Пролет“ в нашия град и на детската градина в с. Церова кория, също на кухнята и на столовата в детската градина в Килифарево, гостуванията на Американския армейски оркестър в Европа и на прочутата формация Wings of Dixie. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Велико Търново разширява партньорството си с Американското посолство"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bd%d0%b0-%d0%b8%d0%bd%d0%be%d0%b2%d0%b0%d1%82%d0%b8%d0%b2%d0%bd%d0%be%d1%82/", "text": "С ареста на директора на училище „Александър Георгиев Коджакафалията” – Михаил Ненов приключи първото по рода си превантивно полицейско мероприятие с участието на служители от „Специализираните полицейски сили” при ОДМВР – Бургас, проведено пред ученици от пети и шести клас на учебното заведение. Занятието протече в две части – на терен и на закрито, като в първата част на небивал интерес се радваха демонстрациите на способностите на двете полицейски кучета. Едното куче безпрекословно се подчиняваше на командите на водача си, а впоследствие задържа „особено опасен престъпник”, а второто – безпогрешно надуши на няколко пъти скрити в специални контейнери наркотични вещества. Втората част от полицейската демонстрация бе открита от комисар Неделчо Рачев – началник на отдел „Охранителна полиция и КАТ” към ОДМВР – Бургас, който благодари за любезното домакинство на училище „Коджакафалията” и обяви старта на превантивната полицейска година в учебното заведение. Уменията на спец-полицаите по задържането на невъоръжен и въоръжен нападател предизвикаха огромни овациите сред подрастващите, като особен възторг донесе „гвоздея” в полицейското мероприятие – арестуването на директора на училище „Коджакафалията” – Михаил Ненов. Директорът артистично се превъплъти в ролята на задържано лице, като предостави възможност на възпитаниците си нагледно да се запознаят с начина за задържане, поставяне на белезници и ограничаване на възможностите на задържания за излишни движения. Пред подрастващите бяха представени и техниката и въоръжението, използвани от служителите в „Специализираните полицейски сили”. В ролята на мини-полицай влезе петокласника Димитър Кръстев, който се облече с бронежилетка, поставяйки си и защитен полицейски шлем. Младежът стоически понесе тежестта им, докато пред съучениците му в детайли бяха обяснени целта на бронежилетката и случаите, в които полицаите я използват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.29", "title": " „Арестуваха“ директора на иновативното училище в Бургас"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d1%81%d0%b0%d1%89-%d0%bf%d0%be%d1%81%d0%b5%d1%82%d0%b8-%d0%ba%d1%80%d0%b8%d0%b7%d0%b8%d1%81%d0%bd%d0%b8%d1%8f-%d1%86%d0%b5/", "text": "Среща между посланика на САЩ в България г-н Ерик Рубин и екипа и децата, настанени в Кризисен център за деца жертви на трафик и/или насилие – с. Балван, Община Велико Търново, се проведе днес. Срещата беше уважена от инж. Даниел Панов – кмет на Община Велико Търново, г-жа Росица Димитрова – директор на Дирекция „Социални дейности и здравеопазване”, г-н Недю Георгиев – кмет на с. Балван, г-жа Лидия Загорова – председател на Сдружение „Пренебрегнати деца”, г-жа Мая Пешева – директор на Дирекция социално подпомагане, представители на РПУ на МВР, преподаватели от ВТУ „Св. Св. Кирил и Методий”. Посланикът беше посрещнат по традиционен български обичай с хляб и сол. След това по време на срещата имаше възможност да разговаря с децата и екипа на Кризисния център за постиженията и проблемите, свързани с пряката работа с деца претърпели насилие и жертви на трафик и сексуална експлоатация. Г-жа Росица Димитрова сподели за 12 годишния опит на първия по рода си Кризисен център в България за деца жертва на трафик и насилие, за доброто сътрудничество на Община Велико Търново с Дирекция „Социално подпомагане”, РПУ на МВР, образователни институции, с неправителствения сектор, които са наши партньори и приятели. Тя сподели още, че всички ние заедно работим в интерес на децата, в подкрепа за гарантиране на щастливо детство, за постигане на успешна интеграция и социализация в обществото. Представи голямата иновация за Община Велико Търново – изграждането на два Кризисни центъра за лица, жертва на трафик и насилие. Към момента темата за домашното насилие е актуална и се предвиждат законодателни промени в Закона за домашното насилие, Наказателен кодекс и в Наказателно процесуалния кодекс, които да направят мерките и дейностите за подкрепа още по-добре организирани и целенасочени за групата към която се отнасят. В това отношение Община Велико Търново в съответствие със законодателните промени доказва, че е отговорен доставчик на социални услуги за уязвими групи. По-късно Посланик Рубин и екипът му се включиха в изработването на коледни играчки от филц за благотворителния базар на социалните услуги, традиционно организиран от Община Велико Търново. В края на срещата децата от Кризисния център изнесоха кратка програма с песни и народни танци, които те са научили по време на престоя си в центъра, а гостите от своя страна ги зарадваха с много подаръци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Посланикът на САЩ посети Кризисния център в Балван"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b0%d1%80%d1%85%d0%b8%d1%82%d0%b5%d0%ba%d1%82%d1%83%d1%80/", "text": "Столична община обяви открит конкурс за изготвяне на инвестиционен проект за обект: Детска градина в кв. „Горна баня“, гр. София. Обектът се възлага в изпълнение на инвестиционната инициатива на Столична община за увеличаване броя на местата в общинските детски градини и ясли, съобщиха от пресслужбата на СО. Сградата трябва да бъде проектирана за 2 яслени и 4 градински групи. С инвестиционния проект следва да се създаде проектна основа за изграждане на необходимата материална база, удовлетворяваща изпълнението на държавния образователен стандарт за предучилищното образование, като се създаде среда за учене чрез игра, съобразена с възрастовите особености и гарантираща цялостното развитие на детето, както и възможности за опазване на физическото и психическото му здраве. Общата стойност на наградния фонд, предвиден за конкурсните проекти, класирани на първо, второ и трето място, възлиза на 30 000 лв., разпределен както следва: Първо място – 15 000 лв.;  Второ място – 10 000 лв.;  Трето място – 5 000 лв. В конкурса могат да участват български или чуждестранни физически или юридически лица или техни обединения, както и всяко друго образувание, което има право да изпълнява услугата, съгласно законодателството на държавата, в която е установено. Конкурсните проекти се предават на български език. В настоящия конкурс възложителят не поставя каквито и да е изисквания относно икономическото и финансово състояние на участниците, както и не поставя каквито и да е изисквания относно техническите и професионалните способности на участниците. Общата стойност на средствата, предвидени за изработване на технически и работен проект за обекта от спечелилия участник, възлизат общо на 91 666 лв. без ДДС. Пълната документация за конкурса е публикувана в раздел „Профил на купувача“ в сайта на Направление „Архитектура и градоустройство“ –   https://platform.negometrix.com/PublicBuyerProfile/PublishedTenderInformation.aspx?tenderId=109519&companyId=20914. Конкурсните проекти се подават в Деловодството на Направление „Архитектура и градоустройство” до 17,30 часа на 30.01.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.29", "title": " Столична община стартира архитектурен конкурс за нова детска градина в кв. „Горна баня“"}
