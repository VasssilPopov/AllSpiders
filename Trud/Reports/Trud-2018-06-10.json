{"url": "https://trud.bg/%d0%b0%d0%bf%d0%b8-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b2%d0%b0-%d0%be%d0%b1%d1%85%d0%be%d0%b4%d0%bd%d0%b8-%d0%bc%d0%b0%d1%80%d1%88%d1%80%d1%83%d1%82%d0%b8-%d0%b7%d0%b0-%d0%b8%d0%b7/", "text": "Поради натоварения трафик Агенция “Пътна инфраструктура” напомня на шофьорите, пътуващи по АМ “Тракия”, че в участъка от км 133 до км 156 се извършва ремонт и могат да използват обходни маршрути. Движението на МПС до 12 т в този участък се извършва двупосочно в платното за Бургас, а тежкотоварните МПС над 12 т се пренасочват по обходни маршрути, които могат да се ползват и от шофьорите на леките автомобили с цел облекчаване на трафика. Това съобщиха от пресслужбата на АПИ. Обходните маршрути са:  – В посока Бургас трафикът на МПС над 12 т се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово (Плодовитово) и включване обратно в АМ „Тракия“ при км 165, или по маршрут пътен възел “Чирпан” на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. В посока София трафикът на МПС над 12 т се отклонява при пътен възел “Чирпан” на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел “Оризово” (Плодовитово) на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " АПИ препоръчва обходни маршрути за избягване на задръстванията по “Тракия”"}
{"url": "https://trud.bg/%d0%b3%d1%83%d0%bc%d0%b8-%d0%bf%d1%80%d0%b0%d1%82%d0%b8%d0%bb%d0%b8-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bd%d0%b0%d0%b7%d0%b0%d0%b4-%d0%bd%d0%b0-%d1%81%d1%82%d0%b0%d1%80%d1%82%d0%b0/", "text": "Люис Хамилтън намали до минимум надеждите си за добро представяне на Гран при на Канада като остана 4-и в квалификацията. Световният шампион във Формула 1 се оплака, че липсата на практика с „хипермеките“ гуми го е провалила в битката за място на старта. „За съжаление нямахме достатъчно време, за да подготвим колата за тези гуми – оплака се британският пилот на „Мерцедес“. – На десетия завой едва удържах колата – и предните, и задните гуми блокираха. Иначе сигурно щях да съм първи.“ Себастиан Фетел донесе първия поулпозишън за „Ферари“ на пистата „Жил Вилньов“ от 2001-а насам, а зад него се наредиха Валтери Ботас (“Мерцедес”) и Макс Верстапен (“Ред Бул”), който бе най-бърз и в трите тренировки. Въпреки успеха германецът намери от какво да се оплаче – другите коли го бавели по трасето. „За пръв път ми се случва да ме блокират четирима наведнъж“, заяви Фетел. Състезанието бе късно снощи.", "date": "2018.06.10", "title": " Гуми пратили Хамилтън назад на старта"}
{"url": "https://trud.bg/%d0%ba%d0%b0%d0%bf%d0%b8%d1%82%d0%b0%d0%bd%d1%8a%d1%82-%d0%bd%d0%b0-%d0%bb%d1%8a%d0%b2%d0%be%d0%b2%d0%b5%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%bd%d0%b8-%d0%bf%d0%be/", "text": "Играчите от мъжкия национален отбор по волейбол си мечтаят за почивка след третия турнир от Лигата на нациите в Япония. „Лъвовете“ загубиха с 1:3 (-21, 24, -18, -19) от Полша в третия мач и завършиха на 3-о място в група 10 с 3 точки. „Дружина полска“ спечели групата с пълен актив от 3 победи, а последни останаха домакините с 2 т., след като все пак записаха победа – 3:2 (-21, 21, -23, 22, 10) срещу Италия. „Беше труден мач не само за нас, но и за Полша, защото започнахме твърде рано – заяви капитанът на българския тим Виктор Йосифов. – Нуждаем се от малко почивка и ще се опитаме да направим всичко възможно да спечелим нашите мачове в България.“ Селекционерът Пламен Константинов този път завъртя в игра повече състезатели, като даде шанс и на диагонала Боян Йорданов, който се възстановяваше от травма, получена в първия мач от Лигата. Ветеранът влезе от пейката и се отплати с 13 точки, а най-резултатен за тима ни с 15 т. бе Розалин Пенчев. „Поздравления за трите победиш на Полша, смятам, че те са най-добрият отбор сред участниците – заяви Константинов. – Ние направихме много директни грешки. Не можахме да контролираме играта.“ За световните шампиони блесна дуетът Давид Конарски (18 т.) и Бартош Кволек (17 т.), а треньорът им Матеуш Биелинек определи победата като много важна за тима. Сега за „лъвовете“ предстои нов домакински турнир – във Варна, където през уикенда идват отборите на Франция, Канада и Бразилия.", "date": "2018.06.10", "title": " Капитанът на „лъвовете“: Трябва ни почивка"}
{"url": "https://trud.bg/%d0%b1%d0%be%d1%82%d1%8c%d0%be-%d0%b1%d0%be%d1%82%d0%b5%d0%b2-%d0%b7%d0%b0-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d0%bc%d0%b2%d1%80-%d0%ba%d1%8a%d0%bc-%d1%81%d0%bb/", "text": "„Това, че не е осъществен контрол в района на Ботевград по отношение на най-близките хора на Владимир Пелов е един съществен пропуск”, смята бившият шеф на отдел „Убийства” Ботьо Ботев, предаде  . По думите му е нормално човек, който се крие от правосъдието, да смени външния си вид, но няма да може да повлияе на съществени белези от своята физиология. Според Ботев действията на Пелов и другият беглец от Софийския затвор Радослав Колев да се укрият в апартамент на хора, на които нямат доверие, е нелогично и ненормално. „Как са се насочили да отидат точно на този адрес? Могат ли да отидат във всеки един друг дом под заплаха? И друго, което е факт – това е домът на негов стар приятел и човек, с който има съвместна престъпна дейност. Извършител е на убийство, поне информацията е такава”, поясни Ботев. Относно отношението и действията на МВР към случая „Пелов”, Ботев определи като основна грешка неправилната оценка на личността на Пелов. Той добави, че друго, което прави много лошо впечатление е, че по време на огледа на мястото на убийството на Пелов са присъствали хора, които не са имали работа на това място. На въпрос дали е възможно разследващите да хванат Радослав Колев жив, Ботев смята, че е напълно постижимо, но зависи от действията на МВР. „От бягството до момента има само една засечка на Радослав Колев, че последните дни е бил с Пелов. Кое е наложило да се разделят? Не се ли е оказал в тежест на Пелов? Без да съм в час с детайлите – възможно ли е да има и трети човек?”, каза Ботев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Ботьо Ботев за действията на МВР към случая “Пелов”: Основна грешка е неправилната оценка на личността му"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d1%87%d0%b8%d0%bd%d0%b0-%d0%b0-%d0%bc%d1%8a%d0%b6-%d0%b5-%d0%b2-%d1%80%d0%b5%d0%b0%d0%bd%d0%b8%d0%bc%d0%b0%d1%86%d0%b8%d1%8f-%d1%81%d0%bb%d0%b5%d0%b4-%d0%ba/", "text": "65-годишна жена почина, а мъжът й – на същата възраст, е в реанимация след катастрофа в Благоевград, предаде БГНЕС. Инцидентът е станал в кв. “Струмско” в югозападния град. 65-годишните съпрузи се движили във “Фолксваген”, когато “Пежо” със знак за учебен автомобил ги засякъл и се ударили. Пътният инцидент станал към 18 ч. на кръстовището на улиците „П. К. Яворов” и „Яне Сандански”. Водачът на учебния автомобил слизал от Е-79, движейки се в посока ж.к. “Еленово”. Пресичайки бул. “Яне Сандански”, той отнел предимството и не спрял на знак Б-1. Двамата пострадали са транспортирани с линейка в болницата в Благоевград, където жената е починала, а мъжът е в тежко състояние в реанимация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Жена почина, а мъж е в реанимация след катастрофа в Благоевград"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%b2%d0%b4%d0%b8%d0%b3%d0%bd%d0%b0-11-%d0%b0%d1%82%d0%b0-%d0%bf%d1%80%d0%b5%d0%b4-%d1%81%d1%82%d0%be%d0%b8%d1%87%d0%ba%d0%be%d0%b2/", "text": "Футболната легенда Христо Стоичков бе сред зрителите на централния корт „Филип Шатрие“, които станаха свидетели на безпрецедентния 11-ия триумф на Рафаел Надал на „Ролан Гарос“. Испанецът затвърди прозвището си Краля на клея с чиста победа – 6:4, 6:3, 6:2 над достойния финалист Доминик Тийм (Австрия). Мачът започна равностойно, но Матадора се възползва от опита си, за да вземе първия сет, а във втория един пробив реши изхода. В играта на Рафа обаче нямаше никакви пропуски, което остави 24-годишният австриец без никакви шансове за се върне в мача. Така третата част се превърна във формалност, а Надал взе сладък реванш за единствената си загуба на клей този сезон – именно от Тийм пред родна публика в Мадрид. С триумфа в Париж Рафа вече има 17 титли от Големия шлем, само с 2 по-малко от рекордьора Роджър Федерер.", "date": "2018.06.10", "title": " Надал вдигна 11-ата пред Стоичков"}
{"url": "https://trud.bg/%d1%84%d1%83%d1%80%d0%be%d1%80-%d0%bd%d0%b0-%d0%bc%d0%b8%d1%80%d0%b5%d0%bb%d0%b0-%d0%b8-%d0%b8%d0%b2%d0%b5%d1%82-%d0%b2-%d1%81%d1%82%d0%be%d0%ba%d1%85%d0%be%d0%bb%d0%bc/", "text": "Мирела Демирева и Ивет Лалова избухнаха на турнира по лека атлетика от Диамантената лига в Стокхолм. Олимпийската вицешампионка в скока на височина от Рио 2016 отново зае второ място, както и най-успешното си състезание досега, но може да се поздрави с първия си скок над 2 метра. Тя прескочи летва от 200 см от третия си опит, за да се изравни със световната шампионка Мария Ласицкене. Рускинята, която се състезава под неутрален флаг обаче прескочи летвата от раз, с което спечели победата. „Много съм щастлива, мисля, че вече мога да се нарека висока скачачка – призна Демирева. – Знаех, че това ще се случи, беше само въпрос на време. Надявам се някой ден да продължа нагоре. Продължаваме да работим по същия начин, липсват ми опити на два метра и затова прецених, че ще е по-лесно да скачам на два метра.“ Тя направи и три опита на 202 см, но тази летва се оказа непостижима. Ивет Лалова пък триумфира в спринта на 200 метра с време 22,63 секунди – неин личен рекорд на сезона. При това 34-годишната българка го постигна при насрещен вятър със скорост 0,2 м/с. След нея останаха британките Бет Добин (22,83 сек) и Аника Онуора (23,38 сек).", "date": "2018.06.10", "title": " Фурор на Мирела и Ивет в Стокхолм"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d0%b5-%d1%82%d0%b0%d0%b8-%d0%bf%d0%be%d0%b4-%d0%b2%d1%8a%d1%80%d1%85%d0%b0-%d0%bd%d0%b0-%d0%b0%d0%b9%d1%81%d0%b1%d0%b5%d1%80%d0%b3%d0%b0/", "text": "Айсбергът е тип главеста кочанна салата, т.е. е с по-прибрани в „глава“ листа. Думата салата идва от Италия и означава „храна от зелените листа на градински зеленчуци със зехтин, сол и оцет“. В началото на 20-те години в САЩ нараства търсенето на салати, които се отглеждат на големи площи на Запад, а после се разпространяват и в други области. През 1923 г. сортът Батавия (с отворена глава и къдрави листа) е лидер на пазара, но хората искат разнообразие. Според легендата незнаен американски земеделец отгледал в градината си маруля със закрита „глава”, която имала невероятна хрупкавост и приятен вкус. „Откривателят” започнал да я произвежда със свои колеги. По онова време още не е имало хладилни жп вагони за транспортирането на зеленчука на дългите разстояния между щатите. Ето защо малките „зелчици” били съхранявани върху ледени блокове и покривани с натрошен лед, за да останат свежи след хиляди километри пътуване до Източното крайбрежие. Така те заприличвали на малки айсберги.  Логично е, че тази салата е единствената измежду всички останали видове, която изобщо не се страхува от студа и може продължително време да се съхранява в хладилника.  Освен отличните вкусови качества и голямата трайност, под върха на айсберга се крият много ползи за организма.  „Ледената” салата е много добър източник на фолиева киселина, по-тъмните външни листа са богати на бета каротин. При нея количеството на витамините Е и К е по-голямо, отколкото при другите видове, съдържа още калций, витамини В и РР. В 100 г се съдържат само 15 ккал и 0,2 г мазнини, сред които няма наситени. За сметка на това пък натрият е 28 мг, калият – 194 мг, протеините – 1,4 г, въглехидратите – 2,9 г. Редовната консумация на айсберг намалява риска от някои ракови заболявания (особено на стомаха), понижава риска от развитие на анемия и сърдечносъдови заболявания. Препоръчва се в менюто и на бременни жени. При обработката на айсберга се препоръчва листата да се накъсват, вместо да се режат, за да се запазят полезните вещества в тях. Чери доматчета, различни видове сирена, крутони, варени яйца, пилешко, морски деликатеси, някои месни продукти – всички те са чудесно допълнение към свежата и хрупкава салата. Тъй като листата са плътни, но крехки, често се използват като малки чинийки за сервиране на салата и студени закуски. Ниската калоричност прави айсберга извънредно подходящ за разтоварващи дни.   Можете ли да си представите Гай Юлий Цезар да хрупа маруля по цял ден? Някъде дори писаха, че бил издигнал статуя на зеленчука – това вече е прекалено! Още повече че във всеки ресторант сервират различни смески, тържествено титулувани „Цезар”. Вярно че повечето от тях са много вкусни, но името е присвоено с рекламна цел. Все пак да оправдаем това – ако в заведението си поръчате оригинала, ще трябва да платите десетина лева за няколко цели, леко подправени листа от маруля с пармезан и крутони. Прочутата салата е съвсем обикновена и лека, днес традиционно се приготвя с айсберг заради хрупкавостта му. Но защо „Цезар”? След Първата световна война италианецът Цезар Кардини емигрира в Америка, Сан Диего. Сухият режим го принуждава да развива бизнеса си извън пределите на САЩ и през 20-те години той стопанисва малък хотел и ресторант„При Цезар” в мексиканския град Тихуана. Точно в Деня на независимостта неговото заведение се оказва препълнено с холивудски дейци, нетърпеливи да полеят обилно празника. Пиене има достатъчно, но мезето… Магазините са затворени, налице са малкото налични продукти в склада – зелена салата, зехтин, хляб, яйца, масло, сирене, лимони. Цезар си спомня как неговата майка италианка го е учила, че яйцето, варено точно 60 секунди, покрива зелената салата като чудесна подправка. Той счуква няколко скилидки чесън, накисва ги в смес от зехтин и лимонов сок (1:1), оставя ги на студено за известно време и вари яйцата по начина на майка си. След това отцежда течността от чесновата подправка и я смесва с разбитите рохки яйца. Накъсва салатата, залива я с получената яйчена смес, добавя крутони и настъргано сирене. Получава се нещо феноменално! В Тихуана започват да прииждат специално заради салатата. Сред почитателите й са холивудските звезди, както и съпругата на принц Едуард VIII Уелски, с чиито усилия това блюдо е представено на Европа. По-късно в салатата се появяват и други съставки, между които аншоа и сос „Уорчестър”. Те са добавяни в рецептата, както гласи легендата, от Алекс Кардини, бивш италиански военен летец и брат на Цезар. Той нарича този вариант „Салатата на авиатора” в чест на летците, служещи в Сан Диего.", "date": "2018.06.10", "title": " Какво се таи под върха на айсберга\t\t\t"}
{"url": "https://trud.bg/%d0%b7%d0%b0%d0%b4%d0%b5%d0%bb%d1%8f%d0%bc%d0%b5-%d0%b4%d0%be-100-%d0%bb%d0%b2-%d0%b7%d0%b0-%d1%82%d1%80%d0%b5%d1%82%d0%b0-%d0%bf%d0%b5%d0%bd%d1%81%d0%b8%d1%8f/", "text": " Българите са готови да отделят 5-10% от доходите си за доброволна пенсия. Това показва проучване на Висшето училище по застраховане и финанси (ВУЗФ). При положение, че средната заплата за месец март е 1107 лв., това означава, че хората най-често са готови да дават между 50 лв. и 100 лв. месено за трета пенсия, като добавка към задължителните пенсии от държавното обществено осигуряване и от универсалните фондове (за родените след 31 декември 1959 г.). Както „Труд“ писа, българите ще може да спестяват за трета пенсия чрез вноски във фондове в Париж, Берлин или в произволна страна от ЕС. Това ще стане, ако започне да действа нов общоевропейски продукт за лично пенсионно осигуряване. Според проучването една трета от хората искат доходите им на старини да стигнат 80% от размера на последната получена заплата. В момента обаче това е факт единствено в Люксембург, където пенсионерите взимат пенсии в размер 88% от месечния доход преди да излязат в заслужен отдих. След тях се нарежда Италия с размер на доходите за старини в размер на 69% от заплатата. В България хората може да получават на старини 45% от размера на заплатата преди пенсиониране. Прогнози на университета показват, че през 2060 г. 100 работещи „ще хранят“ 52-ма пенсионери в Европа, или двойно повече от броя им в момента. Според експерти натискът върху пенсионната система е голям – в България разходите за пенсии възлизат на 8,2% от брутният вътрешен продукт на страната. А до 2060 г. делът на разходите за пенсии ще нарасне до 10,6% от БВП. Във фондовете за доброволно пенсионно осигуряване в България вноски за старини се правят за 618 хил. души, сочат данните на КФН към края на март. Като 16% от вноските в тези фондове се правят от работодатели, които по точи начин дават допълнителен бонус към заплатите на работниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Заделяме до 100 лв. за трета пенсия\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b0%d1%82%d0%b0-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%bd%d0%b0-%d1%81%d0%bb%d1%83%d0%b6%d0%b1%d0%b0-%d1%81%d0%bf%d0%b0%d1%81%d0%b8-334-%d0%bc/", "text": "Испанската морска спасителна служба спаси 334 мигранти и прибра четири тела от плавателни съдове, отправили се към Европа през Средиземно море, предаде Асошиейтед прес. Според службата за целия вчерашен ден и тази сутрин нейните патрули са стигнали до девет различни плавателни съда с мигранти, идващи откъм Африка. На единия от тези съдове, който бил открит днес, е имало четири мъртви тела и 49 мигранти. Причините за смъртта на починалите все още не са установени. Подгонени от конфликти и крайна бедност, всяка година десетки хиляди мигранти опитват да стигнат Южна Европа през Средиземно море с плавателни съдове на трафиканти. Повечето съдове са негодни за плаване в открито море и всяка година има хиляди удавени, отбелязва АП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Испанската спасителна служба спаси 334 мигранти в Средиземно море и откриха четирима мъртви"}
{"url": "https://trud.bg/%d0%b1%d0%b0%d1%80%d0%be%d0%b2%d1%86%d0%b8-%d0%ba%d1%83%d0%bf%d1%83%d0%b2%d0%b0%d1%82-%d1%8f%d1%85%d1%82%d0%b8-%d0%b7%d0%b0-%d0%bf%d0%be%d1%87%d0%b8%d0%b2%d0%ba%d0%b0/", "text": "Най-активен е пазарът на катамарани напоследък у нас. Българи купуват пътническите лодки, както с инвестиционни намерения, за да ги отдават под наем, така и за семейна почивка по море вместо да плащат за престой в хотел. Това коментира за “Труд” Никола Костов, специалист на яхтения пазар. Според него производители на катамарани имат поръчки за година и половина напред, а български фирми са с доста успешни продажби за сезон 2018. Излизат постоянно нови супер луксозни модели, но масовите под наем са на цената на нощувките в 3-4 звездни хотели. Любителите на екзотиката и различното преживяване предпочитат вместо престоя ол инклузив да имат или наемат плаващ дом за круиз между островите в Гърция например, да преспиват в различни заливи, да се гмуркат и да ловят риба. На изложението в Кан е имало доста българи, някои на разходка, други да си търсят яхти. Наш сънародник се е сдобил с 3-годишна “Сънсийкър “ в отлично състояние и на атрактивна почти двойно по-ниска цена отколкото струва нова от същата марка. Банките у нас са все по-склонни да финансират сделки не само на имоти, но и на яхти.", "date": "2018.06.10", "title": " Баровци купуват яхти за почивка\t\t\t"}
{"url": "https://trud.bg/%d0%b0%d0%b3%d1%80%d0%b5%d1%81%d0%b8%d1%8f-%d0%bd%d0%b0-%d1%82%d1%80%d0%b0%d0%ba%d0%b8%d1%8f-%d0%b4%d0%b2%d0%b5-%d0%ba%d0%be%d0%bb%d0%b8-%d1%81%d0%b0-%d0%be%d0%bf%d0%b8%d1%82%d0%b0%d0%bb%d0%b8/", "text": "Семейство от Сливен обяви, че два автомобила се опитали да ги изтласкат от пътя. Това станало в участък с ограничение заради ремонт, предаде БТВ. Това е началото на екшъна – 147-я километър от магистралата, между Пловдив и Стара Загора. Пътят е в ремонт, шофирането – в две ленти без право на изпреварване. Всички карали в колона, когато два автомобила с бясна скорост решили да минат пред тях. Ядосани, че не им дали път колите започнали ги преследват и да опитват да ги изтласкат от пътя. Потърпевшите подали сигнал на тел. 112. Твърдят, че в следващите 150 км никой не спрял двете коли. От КАТ обявиха, че ще проверят случая.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Агресия на “Тракия”: Две коли са опитали да изтласкат трета от пътя между Пловдив и Стара Загора, твърди семейство"}
{"url": "https://trud.bg/%d1%81%d0%b8%d0%bc%d0%be%d0%bd%d0%b0-%d1%85%d0%b0%d0%bb%d0%b5%d0%bf-%d0%b5%d0%bc%d0%be%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0/", "text": "Румънците от десетилетия имат традиции в тениса, а Париж е столица на най-големите им успехи. През 1973 г. Илие Настасе печели там втората от двете си титли за Големия шлем и става №1 в нововъведената световна ранглиста. През 1970 г. Йон Циряк в тандем с Настасе вдига титлата на двойки също на „Ролан Гарос”. През 1978 г. Вирджиния Рузичи става първата и единствена румънка, която триумфира индивидуално в Откритото първенство на Франция. По това време днешната победителка Симона Халеп не е била родена. Но ето че 40 години по-късно тенис царицата на Париж отново е с румънски паспорт и е клиентка на мениджърската агенция на култовия импресарио Йон Циряк, който изстрада от трибуните нейната победа над американката Слоун Стивънс. До този момент Халеп бе играла два финала на „Ролан Гарос”. През 2014 г. тя загуби от рускинята Мария Шарапова с 4:6, 7:6, 4:6, а през миналата година отстъпи на латвийката Йелена Остапенко с 6:4, 4:6, 3:6. След тези две поражения, в които печели първия сет и губи останалите, румънката намери сили сама да сътвори обрат в третия си финал в Париж. Тя пречупи убедителната в началото на мача Слоун Стивънс с 3:6, 6:4, 6:1, макар че загуби първия сет и допусна пробив във втория. До края на двубоя Халеп взе контрола в свои ръце, оправи ретура си, а и съдбата й намигна приятелски, след като мрежата реши две важни топки в нейна полза. Дотук годината е върви добре за румънката, която игра финал и през януари в Откритото първенство на Австралия, но претърпя поражение от датчанката Каролин Вознячки с 6:7, 6:3, 4:6. Халеп вече има 32 участия в турнири за Големия шлем и една титла, която едва ли ще бъде последна в кариерата й. Тя започва да играе тенис на 4-годишна възраст в своя роден град Констанца, където учи в спортно училище. Баща й е футболист от местния клуб „Фарул” и покрай него тя тренира футбол като дете. Занимава се също и с хандбал, а по тениса се запалва от по-големия си брат, след като го придружава по тренировки. Нейн идол е бившият футболист Георге Хаджи, който също е от Констанца и в момента е треньор и собственик на градския клуб. Младата Халеп анонсира своя талант пред света през 2008-а, когато печели Откритото първенство на Франция за девойки. Две години по-късно тя стига до основната схема при жените на „Ролан Гарос”, но отпада в първия кръг срещу бъдещата финалистка Саманта Стосър (Австралия). Още в този период тенисистката се специализира в играта на клей, макар че и твърдите кортове са й по вкуса. През 2013 г. тя осъществява големия пробив, печелейки шест WTA турнира, включително и в софийската зала „Арена Армеец” през ноември, вследствие на което се изкачва до 11-о място в световната ранглиста. На следващата година достига до №2, а през септември 2017 г. за първи път става №1. Голяма заслуга за нейния успех има треньорът Дарън Кейхил. Австралиецът е помогнал на Лейтън Хюит и Андре Агаси да се изкатерят до първото място в ранглистата при мъжете, а сега и на Халеп при жените. Преди година специалистът я бе заплашил да прекъснат съвместната си работа, ако не се научи да контролира емоциите си на корта. За известен период Симона се подготвяше без него. „Не мога да преодолявам трудните моменти, без да плача и да викам”, ядосваше се тя. Но в крайна сметка реши да продължи с този треньор и резултатът е налице. А за това дали се е научила да се владее на игрището говори бурната реакция на тенисистката след победната точка над Слоун Стивънс във финала в Париж в събота. Тогава Халеп скри лицето си с ръце, пророни няколко сълзи от щастие и се втурна към трибуните да прегръща семейството и треньора си. Емоциите отново я надвиха.   Като млада тенисистка Симона Халеп става известна не толкова с играта си, колкото с големите си гърди. Това й създава не само психологически, но и физически дискомфорт. На 17-годишна възраст румънката се подлага на операцията за драстично намаляване на гръдната обиколка, която е колкото на силиконовата бомба Памела Андерсън в „най-напомпания” период. Халеп твърди, че големите гърди не само са пречели на играта й, но са били причина за няколко контузии в следствие от претоварване на гръбначния стълб. „Не харесвах бюста си и щях да го намаля, дори да не бях спортистка. Създаваше ми големи неудобства. Сигурна съм, че взех правилно решение, защото след операцията представянето ми значително се подобри.   Време беше Симона да спечели турнир от Големия шлем. Досега пропусна много шансове да го направи. Показваше постоянство, но не издържаше на напрежението в най-важните моменти. Очаквам, че победата на „Ролан Гарос” няма да бъде последния й успех. Скоро тя ще спечели и друг турнир от Големия шлем. На клей и на твърда настилка тя е една от най-добрите тенисистки в последните години.   Загубих финала на Откритото първенство на Франция срещу най-добрата тенисистка в момента. Да отстъпиш на световната номер едно е една малка утеха. Поздравления за Симона! Тя си заслужи триумфа, защото се представи на много високо ниво. Създаде ми големи проблеми във втория сет, а в третия беше безапелационна. Надявам се, че скоро ще имам възможност за реванш срещу нея.   Хубаво е да виждаш как състезателки с много талант като Симона Халеп реализират потенциала си благодарение на упоритата работа. Моята баба казваше, че търпението винаги се отплаща. Симона прояви изключително търпение и дочака своя звезден миг. Тя е пример, че когато една тенисистка е талантлива и в същото време много работлива, резултатите винаги идват. Напълно заслужено е номер едно в света в момента.", "date": "2018.06.10", "title": " Симона Халеп – Емоционалната"}
{"url": "https://trud.bg/%d0%be%d0%b1%d1%8a%d1%80%d0%bd%d0%b0%d1%82%d0%b0-%d0%ba%d0%be%d0%bb%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87/", "text": "За обърната кола по таван на магистрала “Тракия” в посока София, съобщава читател на “Труд”. Заради произшествието се е образувала близо 10-километрова колона. Участниците в движението седят в задръстване час и половина. Мястото на катастрофата е точно преди стеснението на платната за движение заради продължаващия ремонт в посока Пловдив и столицата.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Обърната кола предизвика километрично задръстване на “Тракия” (СНИМКИ)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-174/", "text": "Партията на европейските социалисти (ПЕС) заплашва БСП с изключване заради Истанбулската конвенция. Лидерът Корнелия Нинова хвърля оставка, ако съпартийците й застанат зад международния договор.       38 партии са получили държавни субсидии през 2017 г., сочи списък, публикуван от Сметната палата. ГЕРБ, БСП, ДПС, „Воля” и „Обединени патриоти” са получили общо 34 млн. лв., останалите 31 партии – над 4 милиона лева.       Констатациите в докладите на ЕК и ЕЦБ за конвергенцията са сигнал към правителството, че кандидатстването ни трябва да бъде отложено – анализ на финансиста Димитър Чобанов.         Летни кавги и заяждания – новата статия на Иван Гарелов от неговата рубрика TV Панорама.         Тестовото обучение приравнява всички в един калъп, казва проф. Кирил Ангелов, декан на Френския факултет към Техническия университет, в интервю за “Труд”.         Дефицитните инспектори не хващат никъде никого, защото гонят някъде друг – анализ на Анна Заркова.           Силует на шампионката на “Ролан Гарос” Симона Халеп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Вижте акцентите в броя на вестник “Труд” в понеделник, 11 юни 2018"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d1%81%d0%b8%d0%bd%d0%b3%d0%b0%d0%bf%d1%83%d1%80/", "text": "Президентът на САЩ Доналд Тръмп е кацнал в Сингапур в неделя, съобщава АФП. Във вторник, 12 юни, ще се проведе историческата среща между Тръмп и лидера на Северна Корея Ким Чен-ун. Малко по-рано в неделя в Сингапур  Очаква се основна тема на разговорите да бъде ядреното разоръжаване на Северна Корея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Тръмп пристигна в Сингапур за срещата с Ким Чен-ун"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%be%d1%81%d1%8a%d0%b4%d0%b8%d1%85%d0%b0-%d0%be%d0%b1%d1%89%d0%b8%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%be/", "text": "Две общини от област Търговище отново са осъдени да платят вреди, причинени на граждани от кучета, които се смята, че са бездомни, въпреки че по закон, след поставяне на марка, кастриране и обезпаразитяване, кучетата се връщат на улицата. В единия случай община обжалва решение за обезщетение, присъдено на гражданка, която твърди, че е ухапана по крака от куче на улицата. На първа инстанция е постановено тя да получи 3 500 лв. Окръжният съд е намалил обезщетението на 2 000 лв. Кметството трябва да плати и 465 лв. разноски. Решението е окончателно. Във втория случай гражданин, пресрещнат и нападнат от глутница, паднал от колело и счупил лява раменна кост. Той е поискал от съответната община 12 000 лв. Съдът е постановил да му бъдат платени 5 000 лв. обезщетение. Кметството трябва да даде още около 700 лв. за разноски и такси. Становището на съда подлежи на обжалване. Решенията стъпват на Законите за задълженията и договорите, за защита на животните и за ветеринарномедицинската дейност. Разписано е, че отговорността по овладяване популацията на безстопанствените кучета, чрез организиране на залавянето и изолирането им е възложена на общинските администрации. А за вреди, причинени от безстопанствени кучета, общината носи отговорност по общия ред за непозволено увреждане. Такава е и съдебната практика. Неуредиците с бездомните кучета на улицата са от десетилетия и до момента няма работещо решение за премахването им от улицата, припомнят от общините, които наред с гражданите са потърпевши от това положение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Отново осъдиха общини за пострадали от кучета на улицата\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d1%86%d1%81%d0%ba%d0%b0-%d0%b5%d0%ba%d1%81%d0%ba%d0%bb%d1%83%d0%b7%d0%b8%d0%b2%d0%bd%d0%be-%d0%bf%d1%80/", "text": "– Аз съм малък треньор. Хората все това питат. Мислят си, че съм имал 35 предложения и съм избрал най-доброто. Това е въпрос на алтернативи. Имах и други оферти, които също бяха интересни. Тази беше най-добрата. Имаше няколко причини и най-вече защото ЦСКА е голям клуб. Ще работя в отбор, около който има голям публичен интерес, много история, милиони фенове. По-трудно е, но е и по-интересно. Обичам да ми е интересно в живота. – Говорих само с членове на семейството и основно със съпругата ми. Също и с брат ми. Разговорите най-вече бяха за лични неща, като факта, че ще живея в България. Спортните въпроси съм коментирал само с брат ми. Гледахме какво е първенството, какъв е отборът. Когато живееш далече, не е лесно да направиш точна оценка. Както казах – имах името и историята. Това е най-големият клуб в една традиционна във футбола държава като България. Не мислих дълго. – Интернет. Не знам много, но надявам се да имам време да уча. Гледах някои мачове. Все още нямам никаква идея за политиката на клуба. Всички хора, с които говорих, са много приятни и професионални. Затова съм оптимист, че всичко ще е добре. – Има голямо качество. Когато денят свърши, класирането на първенството говори. ЦСКА е вторият най-добър тим в България. – На първо място трябва да се заменят футболистите, които напуснаха ЦСКА. Мисля, че са трима или четирима. Затова мисля, че четирима или петима нови е оптимален брой. Разбира се, че целта е да се повиши качеството. – Вижте отбора – в момента имаме само един централен нападател. Контузен е. ЦСКА търси един или дори двама нападатели. – Не знам. Мисля, че това е ваша работа. Винаги има генерално мнение, генерална дискусия в обществото и медиите. Вие, момчета, решавате какво е възможно и какво е реалистично. В края на сезона в зависимост от картината, която вие създадете, отборът е успешен или не. – Много спокоен човек съм. Нямам търпение да започна. Ще работим, ще тренираме, ще играем. Ако дойдете за още едно интервю през август или септември, вероятно ще мога да ви кажа по-точно какво е реалистично. Сега не знам. Ясно ми е каква е ситуацията. Има отбор, който е шампион седем години поред. Това не е случайност. Очевидно там правят нещата по-добре от останалите. Ако говорим за мечти и амбиции, при мен няма лимити за тях. Много бих искал нещата да се случат, както им се иска на феновете. – В началото на сезона всеки може да е оптимист и да мечтае. Никой не може да предсказва бъдещето. Единственото, което можем да правим, е да гледаме в миналото. Ако не си шампион, е изключително трудно да влезеш в груповата фаза на Лига Европа. Ако си шампион, имаш шампионската група и двойният шанс. Заради нашия коефициент трябва да играем четири предварителни кръга. Вижте втория и възможните съперници. „Лайпциг” например. Ако ни се падне такъв, е утопия да успеем. Невъзможно е да спечелим четири рунда срещу подобни отбори. Но бъдете сигурни – ние ще се подготвим и ще играем здраво. – Няма как да започнем сезона и да кажем, че не искаме да спечелим това или онова. Целта ни е да бием, колкото е възможно повече мачове. Със сигурност финансово Лига Европа ще е по-важна за клуба. За първенството е ясно – ЦСКА е най-големият клуб на страната и трябва да се бори за титлата. – Много удобно. Имам голям респект към тези треньори. Те имат много повече години в професията зад гърба си. В случая с наставника на „Лудогорец” – той има повече отбори, отколкото аз мачове като старши треньор. Опитът е различен. Бил съм начело на отбор само в 32 шампионатни двубоя и не мога да се сравнявам с тези хора. Но ще играем един срещу друг няколко пъти. Някой път ще спечелим, някой път ще загубим. Двамата със сигурност са по-големи имена и треньори от мен. – Не мога да си спомня всичко. Сезонът в „Спартак” (Търнава) беше толкова емоционален и драматичен. Всеки мач ме състаряваше с пет години. Толкова трудно ми беше. – Както всеки друг. Роден съм в Сърбия, а съм израснал в Лондон. В тези държави футболът е много важна част от всекидневието. При мен и моите приятели не беше различно. Всички бяхме луди по футбола. Иначе казано – нищо специално. Бях нормално дете в Англия. Всяко момче обича футбола и аз не бях изключение. – Баща ми е фен на „Цървена звезда”. Така че когато бях малък, също симпатизирах на „звездашите”. Напуснах Сърбия едва на осем години. Чувствам обаче още връзка със страната. През миналия сезон например се радвах, че и „Звезда”, и „Партизан” се представят добре в Европа. Но ако трябва да кажа един, то това е „Цървена звезда”. – Защото беше труден момент за държавата. Може би си мислите, че в живота ми всичко е много интересно, но всъщност не е така. В началото на 90-те години милиони сърби напуснаха страната в посока Западна Европа, Канада, Австралия. – Ходих в нормално училище. Не е възможно да учиш футбол в университет или училище. Това е страст, която носиш в себе си. В един момент може да се случи да живееш благодарение на футбола. Превръща ти се в професия. Най-много футбол се учи, когато го работиш. С всеки ден, с всяка година се развиваш. Може би някой ден ще достигна до онова ниво на футбола, което вие харесвате. – Това не беше истинска работа. „Уест Хем” беше първият ми контакт с професионален клуб. Говорим, разбира се, за академията. Бях много амбициран и ентусиазиран, но и много наивен. – Не мога да си спомня. Аз говоря за осемгодишни деца. Не мисля, че някое от тях стана звезда.  – – Това не е вярно. Казах и на пресконференцията при представянето ми – интернет е много голям и скъп, но сигурно не повече от 50 процента от инфото там е вярно. Не съм работил в „Ювентус”. Отидох в „Аустрия” (Виена) след „Уест Хем”. – Тези сравнения въобще не са уместни. Вияш-Боаш е на съвсем различно ниво в сравнение с мен още от началото. Аз съм бил помощник-треньор в добри отбори в Германия. Но той е бил асистент в най-добрите в света. Когато той е бил на моите години днес, вече бе спечелил Лига Европа, шампион на Португалия. Много далече от мен. – Исках да бъда Меси, но не ми дадоха. Просто не бях добър. 99 процента от децата не са достатъчно добри. – Той ми даде шанс, когато бях много млад. Не е имало нищо тайно. По това време работих в академията на „Валенсия”. Някои специалисти са преценили, че имам качества. Предложили са ме на „Шалке”, а може би и на други. Мирко Сломка търсеше помощник и съм сигурен, че е интервюирал много хора. Аз бях един от тях. Избра ме и винаги ще съм му благодарен. – Не съм искал да обикалям толкова. Но това е част от футболната професия. Когато сменяш клубовете, често сменяш и страните. Бях най-дълго в Бундеслигата и този футбол най-много ми повлия. Бил съм асистент вероятно на 300 мача в продължение на близо 10 години. – Наистина не обичам тази дискусия. Футболът е най-свободно течащата и динамична игра. Хората говорят за атака, за защита, за владеене на топката – повече или по-малко. Трябва да вършиш всичко правилно, за да спечелиш. Често хората дават крайни оценки, без да разбират играта. Всеки знае, че „Манчестър Сити” играе офанзивно. И че „Атлетико”, „Ювентус” и „Челси” играят дефанзивно. „Наполи” пък е офанзивен. А ако ви попитам как играе „Ливърпул” – защитно или нападателно, не можете да ми кажете. Бих казал – вдъхновено! Харесвам динамичната, вдъхновена и емоционална игра. Дали ще е дефанзивна или офанзивна, зависи от мача и от съперника. – Всички. Те са над моето ниво. – Като дете бях футболен фен. Не можеш да работиш във футбола и да си фен. Почнеш ли работа, ставаш професионалист. Разбира се, че гледам много мачове. Нямам предпочитания. Гледам, защото ми е работа. Малко загубих романтизма. Всички тези треньори са вдъхновение. Едва ли някога ще стигна тяхното ниво. Но дано до десет години да имам възможността да играя срещу тях. – Когато бях дете, харесвах „Реал”. Може би е по глупава причина, но любимият ми играч беше Предраг Миятович. Въпреки че бе от „Партизан”. Той беше най-добрият сръбски футболист и бе в „Реал”. – Толкова много неща трябва да се случат едновременно, за да може един отбор да стане шампион. А когато си в тим, който е аутсайдер, наистина всичко трябва да пасне – атмосферата в съблекалнята, прецизността на терена, организацията на клуба. Треньорът може да е най-слабият в света. Имах късмет с динамиката на резултатите. Всички наши мачове бяха много завързани. Имахме и малко късмет, от който се нуждаехме. Всеки свърши страхотна работа. Когато напуснах Търнава, казах на хората: „Не знам дали някога пак ще съм шампион. Може да бъда и много пъти. Но емоционално не вярвам, че като чувство друг момент може да се сравни с този.” Беше наистина нещо впечатляващо. – Не. Това е знак колко впечатляващ бе нашият успех. Големите клубове имат три или четири пъти повече пари. Трудно им е да обяснят как се случи това. Ако бяха джентълмени и спортсмени, щяха ни поздравят. И да опитат да подобрят себе си. Съзнавам, че сърцата им още кървят вече месец след края. Цяла Братислава продължава да плаче, защото не може да разбере как се случи. Търсят извинения, които са глупави и нелепи. – Така е от лична гледна точка. Когато работиш с отбор и всеки ден си заедно с футболистите, чувстваш емоция и с дадения град, и с играчите. От персонален поглед щеше да е хубаво да остана и да се пробвам да постигна нещо повече. Но такава ми е работата. Имам деца. Когато взимаш решения за кариерата си, трябва да го правиш повече с глава, отколкото със сърце. – Не мога наистина да си спомня защо избрах това име. Бях на 17 или на 18. Явно тогава ми е звучало много яко и различно. Това е както тийнейджърът решава да си направи татуировка и е сигурен, че идеята е фантастична. Когато си млад, понякога не осъзнаваш, че такова нещо ще остане за цял живот. Бях на 17. Беше типична тийнейджърска грешка. И доста необикновена. – Ако можех днешната си глава да я преместя на онова момче от преди почти 20 години, не мисля, че щях да постъпя така. – Не мисля, че съм толкова емоционален. Със сигурност повече съм нервен от останалите. Моята мечта е отборът ми да е толкова добре организиран и толкова добре трениран, че да е като машина. Бих искал да седна на пейката и да гледам как играе. Като Карло Анчелоти, Алекс Фъргюсън, или Юп Хайнкес. Но аз не съм достатъчно добър, нервен съм. Сигурен съм, че с времето ще ставам по-спокоен. Сега е трудно да седна и да гледам. – Много малко. С цялото ми уважение никой в Швеция или Гърция не гледа българско първенство за удоволствие в свободното си време. Също така никой в България не гледа словашкото или австрийското. Гледаме само големите лиги. Знам ЦСКА. Знам, че това е клуб с голяма история. На същото ниво като „Цървена звезда”. Много европейски легенди са започнали кариерата си тук. Но от модерното време не знам много. – Не, защото подписах договор за три години. Мисля, че ЦСКА е клуб, където мога да израствам с успехи. Не знам дали ще успея да ги постигна. Но направя ли ги, има много потенциал тук – в града, инфраструктурата, със собствениците, с новата организация на клуба. Всичко това ме привлече тук. Оптимист съм и сигурен, че ЦСКА ще има отново успехи. Представям си, че мога да остана тук и повече от три години.", "date": "2018.06.10", "title": " Новият треньор на ЦСКА ексклузивно пред “Труд”: Ел Маестро ми звучеше яко, но е тийнейджърска грешка"}
{"url": "https://trud.bg/%d0%b2-%d1%80%d0%b0%d0%b7%d0%b3%d1%80%d0%b0%d0%b4%d1%81%d0%ba%d0%be-%d0%b7%d0%b0-%d0%b2%d1%82%d0%be%d1%80%d0%b8-%d0%bf%d1%8a%d1%82-%d1%81%d0%b2%d0%b0%d0%bb%d1%8f%d1%82-17-%d0%b3%d0%be%d0%b4%d0%b8/", "text": "17-годишен любител на шофирането свалят за втори път от автомобил полицаите в Разградско. Неправоспособният младеж бил засечен в условията на повторност зад волана на „Опел Зафира” в селото си Дянково. Момчето се натъкнало на патрул в събота. Преди това то било наказвано по административен ред за същото деяние, припомнят от полицията. Други четирима правоспособни, но пияни, прибраха полицаите в региона през почивните дни и започнаха срещу тях бързи производства. В събота по обед в село Веселец с „Рено Меган” е спрян 51-годишен мъж, който карал с 2,38 промила. През нощта пък в Исперих 30-годишен ударил на излизане от паркинг с колата си „Опел Тигра” спряна пред него „Мазда”. Оказало се, че промилите му били 2. В село Йонково 61-годишен е хванат да кара с 1,56 промила, а в Разград 27-годишен шофирал с 1,43 промила.", "date": "2018.06.10", "title": " В Разградско за втори път свалят 17-годишен от кола, прибраха и 4 пияни"}
{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%b0%d0%b7-%d1%80%d0%b5%d1%88%d0%b0%d0%b2%d0%b0%d0%bc-%d0%b0-%d0%bd%d0%b5-%d1%80%d1%83%d1%81%d0%b8%d1%8f/", "text": "Сирийският президент Башар Асад отрече твърденията, че Русия взима решения вместо него, но същевременно подчерта, че е съвсем естествено да има различия в мненията между съюзниците. Съответните коментари лидерът на Дамаск направи в интервю, публикувано в неделя от държавните медии, предава Reuters. В интервю за британския вестник The Mail on Sunday Асад отговори на въпроса дали Москва контролира дипломатическите и военните действия на Сирия: „Те (руснаците) никога в нашите отношения не са се опитвали да диктуват, дори и да сме имали различия“.  „Естествено е да има различия между различните страни, независимо дали в нашето правителство или между правителства; Русия-Сирия, Сирия-Иран, Иран-Русия… В крайна сметка единственото решение за това какво се случва в Сирия и какво ще се случи, го взима Сирия“, категоричен бе Асад.", "date": "2018.06.10", "title": " Башар Асад: Аз решавам, а не Русия"}
{"url": "https://trud.bg/%d0%ba%d0%b0%d0%b2%d0%b0%d0%bb-%d1%81%d0%b2%d0%b8%d1%80%d0%b8-%d0%b2-%d0%b1%d0%b5%d1%80%d0%bb%d0%b8%d0%bd/", "text": "Виртуозният музикант Теодосий Спасов за пореден път оправда присъденото му от ЮНЕСКО звание “Артист на мира”. Може само да се добави “Артист на милиони почитатели на българския фолклор”. Ненадминатият майстор на кавала Спасов и колегите му Генадий Рашков (тъпан), Пейо Пеев (гъдулка) и Християн Цвятков (китара) изнесоха снощи великолепен концерт в залата на Българския културен институт в Берлин. Теодосий Спасов е приел поканата на директора на културното ни средище в германската столица г-н Панчо Чернев да изнесе концерт по повод 25-годишнината от откриването на новия ни културен институт. Спасов е участвал и при откриването преди четвърт век, обяви в началото на събитието пред препълнената зала г-н Чернев. Той се извини на правостоящите с липса на повече места.  Теодосий Спасов и колегите му бяха приветствани от публиката с възторжени аплодисменти. Всяко от виртуозните изпълнения беше посрещано с бурни овации. Вместо час и половина концертът продължи над два часа. Присъстващите на уникалното събитие българи, германци и други чужденци бяха завладяни от едно божествено изкуство – виртуозен синтез между български фолклор и съвременни ритми, представян от забележителелен талант. И ако името Теодосий означава даден от Бог, с гордост бихме могли да кажем, че Всевишният ни е дарил със завладяващ фолклор. Няма сърце, недокоснато от неговата топлина и ритъм. А когато се съчетае и със съвременни ритми, усещането е неописуемо.  С познатия си изискан хумор Спасов, който се изяви и като вокал, преставяше всяко следващо изпълнение – за хора под 30 години, както и за над 50-годишни. Разликата беше в ритъма, но не и в душевното докосване. И когато ритъмът те понася в Космоса, както соловото изпълнение на тъпан на Генадий Рашков, Спасов обявяваше като “успокоително” следващо по-спокойно изпълнение на квартета. “Музиката е магия, която преминава през всякакви граници и ограничения, свързва хора с отношение към възвишеното, към духовното”, казва Теодосий Спасов в едно свое интервю. Точно това се случи и по време на концерта в Берлин, едно незабравимо културно събитие. То докосна и сърцата на изпълнителите. Те благодариха на възторжената публика с дълбок поклон, а тя беше готова да ги понесе на ръце. И докато Теодосий Спасов и колегите му се оттеглиха на заслужен отдих, публиката дълго коментираше преживяното вълшебство.  Фолклорът ни е богата традиция, но ако не се пренесе в настоящето и бъдещето, тя би загинала. Докато има таланти като Теодосий Спасов, България и нейните традиции ще са вечно живи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Кавал свири… в Берлин\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%b8%d1%8f%d0%bd-%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d0%b2/", "text": "Полицията задържа шофьор на автобус, превозващ ученици от Варна за летен лагер в Лясковец, който рано сутринта преди тръгване е бил на поне две водки и надрусан. При извършване на задължителна полицейска проверка на автобус “Еос”, собственост на частна фирма, потеглящ за ученическа екскурзия, е установено, че водачът му – 41 г. от Варна, правоспособен, е употребил алкохол с концентрация 1,27 промила в издишания въздух.  По-късно при направените допълнителни тестове  е констатирано, че освен алкохол мъжът е употребил и наркотични вещества, съобщиха от ОД на МВР. 41-годишният водач на автобуса е задържан за срок до 24 часа, по случая е образувано досъдебно производство. Децата в автобуса са били 35 третокласници от ОУ „Васил Априлов” във Варна, а туристическата агенция  наела шофьора е „Алина тур”. „Няма да коментирам, проучваме случая”, отсече по телефона дама от фирмата, която потвърди само, че и друг път за ученически екскурзии са ползвали същия шофьор. Добре, че полицията спря автобуса, можеше да стане голяма беля, каза за „Труд” шефката на Регионалното управление на образованието Венцеслава Генова. Тя припомни, че от три години насам се изпращат онлайн  всички заявки за ученически екскурзии до ОД на МВР Варна и всеки автобус задължително се проверява преди да потегли на път. Това се прави и с абитуриентските пътувания. В този случай автобусът е бил спрян на изхода на Варна преди да излезе на магистрала „Хемус”, научи „Труд”. 14 постановления за нарушения  на Закона за движение по пътищата е имал пияният и надрусан шофьор. Това съобщи по-късно говорителят на ОД на МВР Ивана Милева. Той бил с две наказателни постановления  за шофиране в нетрезво състояние през 1999 и 2006 година, заради което е бил лишен от правоспособност и е бил осъден. А за това, че е бил хванат на изхода на Варна, тя обясни, че водачът е тръгнал по-рано от сборното място, където е трябвало да мине през задължителната полицейска проверка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Задържаха пиян и дрогиран шофьор на автобус с 35 деца\t\t\t"}
{"url": "https://trud.bg/%d0%b3%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%bf%d0%be%d0%bf%d0%be%d0%b2-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b0%d1%86%d0%b8%d1%8f/", "text": "Голям късметлия съм, защото като началник на отбраната през 2016 година внесох двата проекта за модернизация на ВВС и ВМС. Сега, вече като председател на Комисията по отбрана имаме дори още по-добър резултат, защото се гласува и проектът за сухопътни войски и коригирания проект на ВВС и то с много сериозно мнозинство, за разлика от предишния път. Това коментира по   ген. Константин Попов – председател на Комисията по отбрана в НС и депутат от ГЕРБ. По думите му, пътните карти за реализация на двата проекта са „доста амбициозни“ и предвиждат сключване на договори до края на годината, което изисква серозна работа от експертите във всички ангажирани ведомства. Той допълни, че по проекта за нов изтребител ще има повече кандидати и това е гаранция за прозрачност: „Наистина се разшири ветрилото и сега са много повече възможностите. Това също е гарант за по-голяма прозрачност, защото много повече хора ще бъдат заинтересовани и ще следят какво става в този процес“ Попов поздрави сухопътните войски за Проекта за бойната машина на пехотата, който предвижда 150 броя специализирана техника за 3 батальонни бойни групи на стойност 1,464 млрд. лева с ДДС за 12 години. Като абсолютно условие е записано, че българската военна индустрия трябва да участва в поръчката (трансфер на лицензи, сглобяване, интегриране на нови системи у нас). „Винаги съм бил на мнение, че трябва и трите вида въоръжени сили да се модернизират по една и съща визия, съгласувано, за да можем да развиваме Българската армия”. В проекта за нов тип боен самолет също са заложени условия за българско участие, сподели Попов. „Съвсем друго е, когато навлизат новите технологии и се работи с големи, доказали се компании“. Ген. Попов беше категоричен, че няма да купим само част от необходимото ни оборудване, както е ставало в минали проекти: „Сигурен съм че сме си научили уроците. Това го виждам, но тук става въпрос и за нещо друго. Да, в проекта е включена гаранционна поддръжка и така нататък, но моето желание и желанието на доста колеги е да се направи един вид инвестиционна план-програма в която да е ясно какви пари за какво отиват – за заплати, за подготовка, за ремонт и строителство, за поддръжка на закупената техника, за поддръжка на съществуващата техника и така нататък. Очакваме го“. Първите два изтребителя трябва да кацнат у нас до 2 години след сключването на договора или около 30 месеца. Бойните машини за пехотата трябва да дойдат още през 2019 година. Очаква се да продължи и тенденцията на нарастване на средствата за работната сила в армията, отчете генералът и допълни, че не само заплатите и техниката, но и условията на труд ще продължат да се подобряват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Ген. Константин Попов за модернизацията на армията: Този път няма да купим само част от оборудването"}
{"url": "https://trud.bg/%d0%bf%d0%be%d1%80%d1%82%d1%83%d0%b3%d0%b0%d0%bb%d1%81%d0%ba%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d0%bf%d0%b5%d0%b4%d1%80%d0%be-%d0%bf%d0%b0%d1%83%d0%bb%d0%b5%d1%82%d0%b0/", "text": "– Със сигурност един наистина голям мач. Испания е много силна, но пък Португалия представя млад отбор с изключително добри качества. Спечелихме Евро 2016, което също даде много сили, както на отбора, така и на страната ни. Никога не бяхме триумфирали на голям форум. Така че може да се каже, че продължаваме да мечтаем – този път за мондиала. – Когато сме на световни финали, винаги смятаме за фаворити Бразилия, Аржентина, Испания, Франция, Германия… Това са обичайните заподозрени. Но трябва да признаем, че и футболът им винаги е на ниво. Тази път за съжаление на мнозина няма да видим Италия, една от тези постоянни величини сред фаворитите. Някоя от изброените пет страни ще триумфира, но не трябва да забравяме и Португалия. Моята родина, която нееднократно е сломявала точно такива фаворити. На първо място слагам Испания, Германия и Франция от Европа, както Бразилия и Аржентина от Южна Америка. – Това са двама колоси. Играчи, които тотално доминират във футбола през последните 10 години. Истината е, че и за двамата е важно да спечелят това световно, защото всеки от такава величина трябва да е печелил мондиал поне веднъж. Почти всички феномени като тях са го правили. Вашият Христо Стоичков не успя да го постигне, но в САЩ’94 бяхте съвсем близо до това. Истината е, че Меси и Роналдо са двама играчи, които са спечелили всичко в личен план, но им липсва трофей от мондиал, за да се наредят до останалите най-велики в историята. Аз искам Португалия да победи не само заради Кристиано, но и заради страната ни. А колкото до Роналдо – той наистина заслужава да има и тази титла. – Тръгнах много млад от Португалия за Испания. Такава беше съдбата ми. Бях във всички младежки формации на „Порто”, но се появи възможност да премина в „Саламанка” и след това в „Депортиво”. А след успехите там вече беше много трудно да се върна обратно у дома. – Супердепор! Един суперотбор в една наистина фантастична година. Имахме страхотен колектив. Както знаете „Барселона” и „Реал” напълно доминират, но точно тази година ние разполагахме с много класен тим. Имахме уникални футболисти с добри индивидуални качества и така спечелихме Ла Лига. Това беше много важно и за Ла Коруня като град и за мен като футболист. – В „Депортиво” впечатляваха Фран, Мауро Силва, Джалминя, Макай, Туро Флорес, Жак Сонго, Найбет… Все качествени играчи. – Беше една наистина грандиозна фиеста. Две години по-рано бях в „Саламанка” и влязохме в Примера дивисион и тогава също празнувахме, но това което се случи после, беше неописуемо. Но и нормално, когато отбор като Депортиво, за първи път триумфира в Испания. – Трябваше да взема това решение. Когато напуснах „Депортиво”, дойде една наистина добра оферта от „Бордо” и я приех. Решение, което само привидно беше лесно. Но има такива моменти -при избор се доверяваш на интуицията си. За щастие не сбърках. И впоследствие просто нямаше как да напусна Франция. Там се чувствах идеално. Дойде и оферта от „Пари Сен Жермен” и съответно нов трансфер. – Никъде не е лесно. Когато пристигнах там, вече имах самочувствие и вярвах във възможностите си. Нещата започнаха да ми се получават още от начало. Три гола в дебютния мач. Не е зле, нали? Истината е, че имах голям късмет и се чувствах великолепно. – Вие знаете прекалено много за мен. (смее се). Бях първият играч, спечелил тази награда два пъти поред. Честно казано първата година имах някакви надежди и се получи. През втората въобще не очаквах, но бях приятно изненадан и станах първият футболист с два приза поред. Много добре ми се получиха нещата във френския футбол. А и вкарах много голове там. – За български футбол си говорим винаги с Христо Стоичков. Футболът ви е на ниво. А за мен, когато бях млад, отборът ви беше пример, който да следвам. Никога няма да забравя тима ви, който игра на световното първенство във САЩ и невероятното му представяне. Там бяха Балъков, Йорданов, Костадинов – играчи, преминали през португалското първенство и с уникални качества! България е страна, от която винаги са излизали технични и класни играчи. – Не съм сигурен. Мисля, че с националния отбор само веднъж съм излизал срещу България. Възможно е с „Бордо” или ПСЖ да сме играли срещу български отбор в Купата на УЕФА. – Защото нещата са много по-различни отсега. „Пари Сен Жермен” от времето, в което аз се подвизавах във френския шампионат, почти няма общо със сегашния клуб. Ние играехме в период, който беше доминиран от „Лион”, но след като в ПСЖ пристигна собственик от Катар, отборът вече е пълен хегемон. Нещата са напълно различни. Разбира се, много исках да спечелим шампионата, но „Лион” беше на върха и не ни позволи.", "date": "2018.06.10", "title": " Португалската легенда Педро Паулета ексклузивно пред „Труд”:  За Меси и Роналдо световната титла е най-важната"}
{"url": "https://trud.bg/%d0%b4%d0%b8%d0%b2-%d0%bb%d0%be%d1%81-%d0%ba%d1%83%d0%bf%d0%be%d0%bd%d1%8f%d1%81%d0%b2%d0%b0-%d0%bd%d0%b5%d0%ba%d0%b0%d0%bd%d0%b5%d0%bd-%d0%bd%d0%b0-%d1%82%d0%b8%d0%b9%d0%bd-%d0%bf%d0%b0%d1%80%d1%82/", "text": "Див лос се появи неканен на парти за рождения ден на тийнейджър в град Палмър, Аляска. Кадри, заснети в задния двор на къщата, показват как рогатият натрапник се плацика в семейния басейн, преди да излезе от водата, да се отръска енергично и да направи инспекция на градината, а след това отново да се отдаде на водни бани. В описанието към клипчето авторът му отбелязва, че лосът е “купонясвал” около половин час на партито на 14-годишния рожденик, след което невъзмутимо се е оттеглил към близка гора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Див лос купонясва неканен на тийн парти в Аляска (ВИДЕО)"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%b1%d0%be%d0%b9%d0%bd%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%b8%d0%b7%d0%b3%d0%be%d1%80%d1%8f-%d0%bd%d0%b0-%d1%83/", "text": "Международните учения Swift Response-2018, които се провеждат на полигона „Адажи“ край едноименното населено място в Латвия, бяха временно преустановени заради пожар, съобщава руският вестник „Взгляд“. Упражнението е включвало разтоварването на повече от 500 военнослужещи от 82-ра въздушна дивизия на САЩ и военно оборудване от осем военни транспортни самолета С-17, но по време на операцията едно от транспортни средства е пламнало. Според говорителя на Министерството на отбраната на Латвия Майрити Сенкевицини при инцидента няма пострадали, но по-нататъшното продължаване на учението е спряно от съображения за сигурност. От редакцията подчертават, че това е третият подобен инцидент в Балтийския регион за последната седмица. В четвъртък, в резултат на катастрофа с четири БТР-а пострадаха 13 американски военнослужещи. Ден по-късно БТР „Страйкър“ се вряза в дърво, при което пострада един войник. Ученията Swift Response-2018 се провеждат в Европа с участието на десантчици от САЩ. Тази година те са планирани за периода от 7 до 15 юни, като в тях са задействани около 2,3 хиляди участници от седем страни от НАТО и партньори на Алианса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Американска бойна техника изгоря на учение в Латвия"}
{"url": "https://trud.bg/%d1%81%d0%bc%d0%b5%d0%bb%d0%b8-%d0%b4%d0%b5%d0%b2%d0%be%d0%b9%d0%ba%d0%b8-%d0%b4%d0%b0%d0%b2%d0%b0%d1%82-%d0%b8%d0%bc%d0%b5%d0%bd%d0%b0%d1%82%d0%b0-%d0%bd%d0%b0-%d0%b8%d0%b7%d0%b2%d0%be%d1%80%d0%b8/", "text": "Хисарските минерални води имат изключителни лечебни свойства, което се дължи не само на химичния им състав, а и на комбинацията с чистата природа и особено силната енергия на мястото. Водата тук се пие като ритуал – бавно, осмислено, с благодарност, казват местните хора. За улеснение на гостите на Хисаря Туристическият информационен център предлага маршрут, който води до четири емблематични за града чешми. Първият извор още от Средовековието носи името “Момина баня”. Според преданието дъщерята на местния управител обичала да се къпе в извора извън крепостните стени. Когато градът бил нападнат от врагове и портите на крепостта се затворили, болярската дъщеря и приятелките й останали отвън. За да не бъдат пленени, девойките предпочели да се удавят в топлия извор. Оттогава през нощта се чува плискане на вода в банята и се вярва, че момичетата излизат от извора и танцуват. Водата от извор “Момина баня” е с най-високо съдържание на радон – 160 емана, и температура 47 градуса, което я прави особено полезна за лечението на бъбречно-урологични болести и заболявания на опорно-двигателния апарат. Най-вкусната хисарска минерална вода е от извор “Момина сълза”. Тя е слабо минерализирана, със съдържание на много микроелементи – манган, цинк, кобалт, мед и други, т.нар. “метални витамини”. Използва се само за питейно лечение, и то предимно на стомашно-чревни заболявания. Извира с температура 42 градуса. Легендата разказва, че една красива българка отказвала да стане наложница на местния турски бей. За да я унизи, той я заставил да сервира гола на гостите му. Девойката го направила, но когато се изправила пред него, стоварила тежкия поднос със сладкиши върху главата му и го убила. За постъпката си била наказана да изгори на клада. Когато пламъците обгърнали голото тяло, от очите й се отронили две топли сълзи. От тях бликнал извор, който хората нарекли “Момина сълза”. В близост е малката чешмичка Стублата – с най-хладката минерална вода в града – 31 градуса. От незапомнени времена хората я използват за промиване на очите. Най-новата Колонада черпи вода от Извора на младостта с температура 51 градуса и високо съдържание на метасилициева киселина, която забавя процесите на стареене на клетъчно ниво. Препоръчва се за стомашно-чревни заболявания. Питейното лечение с хисарска минерална вода подпомага изхвърлянето на токсините и така се подобрява работата на вътрешните органи. Другият вариант е лечението в перлени, вихрови и галванични вани, с подводни масажи, с добавка на етерични масла, морски и фитопродукти. Ваните с природна минерална вода не се разреждат, имат естествена температура 35-40 градуса. Въздействат върху огромно количество кожни рецептори и рефлекторно повлияват голям брой заболявания, премахват напрежението и умората и укрепват нервната система. И тъй като лечебните свойства на хисарските минерални води са били познати още на римските императори, в града има куп находки от онова време. Сред тях са Римската гробница от 4-ти век, Римските императорски терми от 3-ти век, Археологическият резерват – крепостна стена, останки от римски вили, дворци и обществени сгради, разположен в красив парк, и Археологическият музей. От по-ново време са красивите църкви “Св. Пантелеймон” и “Св. Димитър”, а има още много интересни места, които всеки открива за себе си.   Заради термалните си води Павел баня е определен като балнеоложки център с национално значение. От седем естествени сондажи извират минерални води с температура от 50 до 61 градуса с общ дебит 950 литра в минута. Те са слабо минерализирани, хипотермални, радонови, силициеви и флуорни. Препоръчват се за лечение на дегенеративни и възпалителни ортопедични заболявания на опорно-двигателния апарат, проблеми на периферната нервна система, на гръбначния мозък и др. Община Павел баня предлага и интересни туристически маршрути за своите гости. В село Турия се намира родната къща на големия български писател хуморист, художник и краевед Димитър Чорбаджийски – Чудомир, която сега е музей. В село Габарево може да бъде посетена Джанановата къща, в която през 1869 г. Васил Левски е основал местен революционен комитет. Отворена за посетители е и Радучевата къща, в която Апостола на свободата е намирал подслон. В центъра на селото се намира каменната църква “Св. Георги Победоносец”, построена през 1895 г. Как се произвеждат етерични масла туристите могат да наблюдават, ако посетят етнографския комплекс “Дамасцена” в село Скобелево, който разполага със старинна и със съвременна дестилерия за розово масло и розова вода. Гостите имат възможност да опитат вкуса на традиционната гюловица, ракия от розов цвят, и да се насладят на неподражаемия аромат на маслодайната българска роза. В община Павел баня има множество туристически маршрути, водещи до Кадемлийското пръскало, Бабското пръскало, Триногата и др.", "date": "2018.06.10", "title": " Смели девойки дават имената на изворите в Хисаря\t\t\t"}
{"url": "https://trud.bg/%d1%81%d0%b8%d0%bd%d0%b3%d0%b0%d0%bf%d1%83%d1%80-%d1%89%d0%b5-%d0%bf%d0%bb%d0%b0%d1%82%d0%b8-15-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be%d0%bb%d0%b0%d1%80%d0%b0-%d0%b7%d0%b0%d1%80%d0%b0/", "text": "Срещата на върха между президента на САЩ Доналд Тръмп и севернокорейския лидер Ким Чен-ун ще струва около 15 милиона щатски долара. Това обяви заяви премиерът на страната Ли Сян Лун. “Това е цена, която сме готови да платим”, категоричен бе той. Около половината от тези разходи са за мерките за сигурност и те ще бъдат изцяло поети от сингапурските власти, каза Ли и подчерта, че това е приносът на страната към международното събитие, което е и в неин интерес. Премиерът каза това в отговор на репортерски въпроси, зададени му в Международния пресцентър, където приблизително 2000 чуждестранни журналисти ще отразяват срещата на върха. Сингапурският премиер изтъкна, че е важно срещата да се състои, както е планирано, и отбеляза, че тя има потенциала да зададе нова посока на събитията на Корейския полуостров по начин, който да е “благоприятен за сигурността и стабилността в региона”. “Фактът, че сме избрани за място на срещата – ние не сме молили за това – по някакъв начин говори за отношенията на Сингапур със САЩ и Северна Корея.” Освен със сериозни мерки за сигурност Сингапур посреща двамата лидери и с цветя, поставени символично в дулата на оръдия, останали от колониалната епоха по бреговете на на остров Сентоса, където ще се водят разговорите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Сингапур ще плати 15 милиона долара заради срещата Тръмп-Ким"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d1%81%d0%b5-%d0%b2%d0%be%d0%b7%d0%b8-%d0%b8%d0%b7-%d1%81%d0%b8%d0%bd%d0%b3%d0%b0%d0%bf%d1%83%d1%80-%d1%81-%d0%bb%d0%b8%d1%87%d0%bd%d0%b0%d1%82%d0%b0/", "text": "Лидерът на Северна Корея Ким Чен-ун е предпочел да се придвижва в Сингапур със собствения си брониран Мерцедес С600 Пулман, съобщи ТАСС. С този автомобил Ким пристигна днес в хотел “Сейнт Реджис”, където е настанена севернокорейската делегация за срещата на върха САЩ-Северна Корея. През март Северна Корея докара същата кола в Пекин заради визитата на Ким. Той я използва и по време на междукорейската среща на високо равнище в края на април. Кортежът на Ким пристигна в хотела, съпроводен от повече от 20 мотоциклетисти и също толкова дипломатически и полицейски автомобили. След като пристигна пред официалния вход на хотела, кортежът се скри зад специален параван, поставен там от съображения за сигурност. Веднага след това движението по улицата бе възобновено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Ким Чен-ун се вози из Сингапур с личната си лимузина (ВИДЕО)\t\t\t"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b7%d0%b0%d1%82%d1%8f%d0%b3%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2%d1%8a%d1%80%d1%85%d1%83-%d1%85%d0%b0%d0%b7%d0%b0/", "text": "Швейцарците гласуваха на референдуми днес против налагането на забрана на търговските банки да емитират пари и за блокиране на чуждестранните сайтове за хазартни игри. На едното допитване, около 74% от участниците отхвърлиха радикален план за разрешаване единствено на централната банка да емитира пари, предаде Ройтерс, като цитира частични прогнозни резултати на обществената телевизия.Окончателните резултати са очаквани около 17 ч. (18 ч. българско време). Евентуалното одобряване на плана щеше да означава радикална промяна на швейцарската финансова система. Безпокойствата за потенциалните рискове за националната икономика изглежда са убедили избирателите да отхвърлят предложението, отбелязва Ройтерс. На другия референдум, 72% от швейцарците подкрепиха блокирането на достъпа в страната до чуждестранни сайтове за хазартни игри и разрешаването само на такива, регистрирани в Швейцария, предаде Франс прес, като се позова на прогнозни резултати на обществената телевизия. Новият закон ще е от полза за швейцарските казина и лотарии, отбелязва агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Швейцария затяга контрола върху хазарта"}
{"url": "https://trud.bg/%d0%b3%d1%80%d0%b0%d0%bc%d0%b0%d0%b4%d0%b0-%d0%be%d1%82-%d1%85%d1%80%d0%b8%d1%81%d1%82%d0%be-%d1%81%d0%bc%d0%b8%d1%80%d0%bd%d0%b5%d0%bd%d1%81%d0%ba%d0%b8/", "text": "Многознайковците в атака ще ревнат: тоя не знае, че “Грамада” е от Иван Вазов. Не бойте се – знай, знай. “Грамадата”-та с кавички е поема на народния поет. А грамадата без – узнайте, многознайковци, е издигната във време на война не къде да е, а в парка на храма на дисциплината – Военното училище в София. По идея на учещия там юнкер Христо Смирненски. Многознайковците: Смирненски юнкер?! Ха-ха! Ха, ама да! В края на май 1917 г. /България воюва в Първата световна война/, без да завърши строителния отдел на Техническото училище, юношата става юнкер. Защо? Най-вероятното обяснение е финансово. Станало е практика момчета от по-малко заможни фамилии /при работещ баща семейството на Христо е с още 3 учещи се деца/ да постъпват във Военното училище: получават безплатно образование и ценена професия, изкарват там и задължителната военна служба. /Произходът ще да е една от причините офицерството у нас да е незасегнато от корупцията и друг род поквара на множество професии и прослойки./ А Смирненски поне физически е бил пригоден да стане офицер. Въпреки ниския си ръст се ползвал с авторитета на несломим здравеняк. За това свидетелстват спомени на юнкери от училището, където физическата сила е била на почит. Само че в нагласата и в характера на поета има стена пред тази професия. Той е роден бунтар, трудно вписващ се в служебна йерархия и в чинопочитание. Поради което на 3 ноември 1918 г. напуска Военното училище, като заплаща и немалката сума от 1000 лева като обезщетение. По време на учението невинаги е успявал да потиска бунтарството си. Бил е наказван за различни провинения. И все пак е избягнал най-тежкото наказание – изпращането на фронта. Много вероятно е това да се дължи на създаденото вече име на щедър многообещаващ талант още на 19 години. Това навярно е възпирало командването на училището. /Да не забравяме и, че в Първата световна война България пази талантливите си писатели, художници, артисти, музиканти, като им осигурява военна служба в тила./ С таланта си поетът се е харесвал и на влиятелни хора, готови да се застъпят за него. През есента на 1917 г. в София има епидемия от скарлатина с многобройни заболявания. Но във Военното училище случаите са само 2-3. Все пак достатъчни за търсене на мерки за ограничаване на болестта. И най-естествената е изолацията от цивилното население. Лекарят на Училището, д-р Марин Русев, въвежда 40-дневна карантина. Което значи никакви отпуски за юнкерите и отмяна на неделните им свиждания с близките. Такъв режим започва да гнети 19-22-годишните юноши. Срокът на обявената карантина изтича, но забраните остават, без да има обявен нов срок. Няма нови заболявания и на юнкерите мерките започват да им се виждат безсмислени. Надига се ропот и въпреки страха от изпращане на фронта започват краткотрайни бягства. В тази обстановка в парка на училището се появява грамадата – по идея на Смирненски. Че кой друг да я даде освен поета, познаващ творчеството на предходниците. Както знаете от поемата на Вазов, грамадата е персонална. Тя е колективната анатема на прегрешилата пред другите личност. И е срещана практика у нас до края на ХІХ век. Грамадата по Смирненски е за д-р Русев, който очевидно е избран за персонален виновник за безкрайната карантина. Юнкерското творение има следния вид. В центъра е забучен клон с две разклонения. И на двата му върха са надянати конски черепи. На единия е придаден “боен вид”, като за каска служи кошница и дъно на кош. Близо до кола е забит дървен прът. На горния му край е закована дъска. От едната й страна е издълбан кръст, а от другата е изрисувана човешка фигура. Най-вероятно изобразеният е анатемосаният д-р Русев. Като е възможно авторът да е Христо Смирненски, който рисува и в юношеството си има отпечатани карикатури. На пръта се разчита надписът: “Проклет да е д-р Русев”. Получила се е впечатляваща композиция, изпреварила съвременните инсталации. Според спомен на колега-юнкер Тома Григоров на пръта е била забодена бележка с надпис: “Другарю, когато минеш оттук, хвърли камък и прокълни”. Това е грамадата – съгласието с предназначението й се удостоверява с хвърлен камък. И както виждаме на снимката грамадата е “порасла” с поне двеста камъка. Но защо са я оставили командирите? Може да предположим, че и те не са харесвали дългата карантина /а и д-р Русев, навярно/ и са се отдали на краткотрайно злорадство. Възможно е да са мислели като средновековните владетели, които са допускали вакханалиите и всеобщото изравняване на краткотрайния карнавал, за да се излее в игра народното недоволство. Командирите са предполагали, че идеята забавлява и със смеха ще се смекчи напрежението сред юнкерите. Но е факт, както показва и снимката, че грамадата е направила прощъпалник със знанието на командирите. И е продължила да съществува въпреки закъснялата забрана. Тя идва и защото грамадата скоро става известна извън училището. На юнкерите нареждат да не посещават това крило на парка, дето стои тя. Но тайно от командирските очи грамадата продължила да расте. Потърсили и инициатора, но приятелите на Смирненски не го издали. Началството отговаря с “друг вик” – не отменя карантината. Това разпалва още повече негодуванието на юнкерите. Стига се до открит протест – демонстрация. Която обаче прекъсва – заради страх, навярно, без да мине в бунт.  Следват и други събития като бягство, залавяне и арест на Смирненски. Но това вече минава към битовото. За историята остава грамадата – грамадата на Христо Смирненски. И освен снимката-документ има и поетичен документ – стихотворението на юнкера Ведбал “Безотпускна елегия”. В което всяка строфа завършва със стиха “Ах, отпуска да има!”. Това е, многознайковци. Самин сред своята печал,  загледах храмовете златоглави  и къщите – палати величави,  обвити в гълъбов воал,  душа ми тях за миг не пожелава.  Една мечта, една мечта тогава,  душа, сърце и ум обзима:  ах, отпуска да има! Самин сред своята печал,  затънал доста в ада на земята,  аз вярвал съм във бъдеща отплата –  за рая божи съм мечтал;  но днес по чортовете пращам рая  и вместо него, вместо рая, аз желая,  о, блян, мечта неотразима,  ах, отпуска да има! Самин сред своята печал,  самин загледал нощем висините  с наполеони бляскави покрити,  какво, какво не съм желал!  Но днес на тях аз кръст поставям  и в самотата своя пожелавам  със жажда, жажда негасима,  ах, отпуска да има! Самин сред своята печал,  в уста с изгаряща угарка,  вървя по мъртвите листа из парка  с мечта по светъл идеал,  и ей димът на букви пропълзява  и буква подир буква цял ред става,  димът несетно форма взима:  “Ах, отпуска да има!” Закрача ли в обширний двор,  унесен в сладостни мечти,  все там отправям слух и взор,  отдето се вестяваш ти! Аз чакам те със жар, с любов,  с молитви тихи на уста,  аз чакам твоя нежен зов,  най-сладък зов, най-мил в света. На ниския креват прострян  със устав някакъв в ръце,  един едничък само блян  тревожи моето сърце. От всичко скъпо отделен,  ти радост сал ми си сега!  една едничка ти от мен  разсейваш тежката тъга! О, ти ми си в живота нов  кумир и радост, и любов,  о, дивна медена тръба,  зовяща сладко на чорба! Хайде, другари, да чукнем стаканите!  Ето очакваний час!  Ето, ще екнат навред барабаните,  ето, ще сбират и нас! Нека последните дни да прекараме  с песни, вино и жени,  нека ний шумен живот да покараме  в тези останали дни! Скоро ще гледаме ний на цивилните  с завист нескрита, с тъга.  Хвръкнат ще скоро и тези умилните  румени женски,лица! С горест ще спомняме ний ученичките,  техните нежни слова,  нощните срещи, разходки в горичките,  хвъркне ще всичко това… Скоро мечти ще ни бъдат слугините,  по тях кръвта ще кипи.  Що да се прави, таквиз са годините,  а пък сърце не търпи  Хайде, другари, дигнете стаканите,  пейте, пирувайте днес!  Може да трябва и ний из балканите  също да мреме със чест! От казармения двор  аз жадувам твоя взор,  твоя взор на самодива,  кат вермута що упива. От казармения двор,  през високия стобор,  скрит във чизмите си тежки,  шепна си молитви жежки. И очаквам вечно аз  твоя взор и твоя глас,  дивна, модроока Флора,  моя свидена изгора.", "date": "2018.06.10", "title": " Грамада от Христо Смирненски\t\t\t"}
{"url": "https://trud.bg/9-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%be-%d0%bf%d1%80%d0%b8-%d1%87%d0%b5%d0%bb%d0%bd%d0%b0-%d0%ba%d0%b0%d1%82%d0%b0/", "text": "9-годишно дете е загинало, а жена е пострадала при катастрофа на пътя Пирдоп – Клисура. Това съобщиха от пресслужбата на МВР. Сигналът за тежкото пътнотранспортно произшествие е подаден днес около 9.50 часа. На място е установен челен сблъсък между два леки автомобила. Починало е 9-годишно момиче, пътуващо в една от колите. Жена от същия автомобил е транспортирана за лечение. Точните причини за възникването на инцидента са в процес на установяване.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " 9-годишно дете е загинало при челна катастрофа на пътя Пирдоп – Клисура, ранена е една жена"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a%d1%82/", "text": "Мотоциклетист е загинал при катастрофа на пътя Русе – Бяла. Това съобщиха от пресслужбата на МВР. Сигналът за самокатастрофирал мотоциклет е подаден около 11.20 часа. Водачът е загинал на място. Причините за произшествието са в процес на установяване.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Моторист загина при катастрофа на пътя Русе – Бяла"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%bc%d0%b0%d1%80%d1%82%d0%b8%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%ba%d0%be/", "text": "Съдия Аделина Иванова от спецсъда остави постоянно в ареста Мартин Георгиев, който е обвинен че заедно с майка си Мила са ръководили организирана престъпна група. “Бандата на Мила” бе разбита в началото на 2015 г., но Мартин бе обявен за издирване с европейска заповед за арест и не бе открит допреди няколко дни, когато  с адвоката си Ивайло Найденов. Съдът прие, че по делото са събрани достатъчно доказателства, които го уличават, че е участвал в ръководенето на престъпната структура. Според съдия Иванова обаче няма нито едно доказателство, че близо 3 години Мартин Георгиев се е укривал и е бил издирван. Причината за това е, че по делото прокуратурата не е приобщила издадената европейска заповед за арест, няма и призовки, които да доказват, че е бил търсен. Според спецсъда той няма да се укрие, но може да извърши друго престъпление, ако бъде на свобода. Адвокат Ивайло Найденов приложи медицинска документация, от която става ясно, че клиентът му има опасна аневризма близо до главния мозък, но съдът прие, че експертното заключение е изготвено по стари документи и е нужно ново. Делото срещу останалите членове на групата вече е в съдебна фаза и е имало няколко съдебни заседания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Постоянен арест за Мартин Георгиев, който се предаде в ГДБОП\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%81%d0%b0%d0%bb%d0%b8-%d1%88%d0%be%d0%bf%d0%be%d0%b2-%d1%80%d0%be%d0%bc%d1%8a%d1%82-%d0%ba%d0%be%d0%b9%d1%82%d0%be-%d1%81%d1%82%d0%b0%d0%bd%d0%b0-%d0%b7/", "text": "„Заминах за Щатите по принуда, защото след промените намаляха много ангажиментите на музикантите, а трябваше да издържам талантливия си син в Широка лъка“, казва Румен. Корените му са от Гоце Делчев. На 10 години вече е виртуоз на тъпани и барабани и започва да свири по сватби. „Хората много ме обичаха, казваха: „Яаа, какво малко детенце, а пък как добре чука на барабанчетата – смее се Румен. – Качваха ме на раменете си, развеждаха ме насам-натам и на всички разказваха колко съм талантлив. От съвсем малък вадех много пари с музика.“ На 12 години той се включва в читалищен състав от деца от дома за сираци. „Имаше един наш певец, Бог да го прости, Владимир Терзиев. Казвахме му Зайко, защото хората много обичаха той да изпълнява песента „Зайко Кукурайко“. Аз чуках на тарамбука и като видях тамбура на една репетиция, направо откачих, нещо ми стана. Казах си: „Не, аз този инструмент трябва да го науча и толкоз“. На 13 години свирех без учител, а на 14 станах добър и на тамбура, но на сватбите ме ползваха повече като тъпанджия, барабанист, певец, китарист.“ Румен Сали ще запомни завинаги датата 20 април 1976-а, когато го взимат в Неврокопския ансамбъл. Тогава е 15-годишен. В ансамбъла е солист, музикант и концертмайстор. Години наред води всякакви групи и участва на всевъзможни културно-масови събития, организира фестивали, а към него валят хонорари от ансамбъла, от сватби, ресторанти. „По това време идваха много американци в България. Не знам как са научили за мен, но един ден ми казаха веднага да се явя при кмета. Помислих, че ме викат за концерт някъде“, казва Румен. В кметството той заварва няколко американци, дошли специално за него, искат да ги учи. Те остават в Гоце Делчев, на Румен му дават стая в читалището и почва да ги обучава на кларинет, акордеон, тамбура, тъпан. „По акордеон не съм експерт, но познавам добре инструмента“, казва музикантът. Американците започват да идват всяка година в Гоце Делчев. След промените обаче за музикантите настават лоши времена – намаляват сватбите, ресторантите са празни. По това време синът му учи в Широка Лъка и Румен е принуден да замине за Португалия и да Той, виртуозът на куп инструменти, работи тежка физическа работа на строеж. След 10 месеца телефонът му звъни. Американците поискали пак да ги учи в Гоце Делчев, а съпругата му казала, че вече не преподава, работи на строеж в Португалия. Американците са изумени: как е възможно такъв виртуоз да излива бетон в Португалия?! Веднага му звънят и му казват: „Как такъв музикант като теб няма да свири повече?! Направо идвай в Америка. Ние ще уредим всичко. Ти ще имаш много работа, много студенти и с твоя талант ще станеш звезда“. След две седмици пак му звънят да се връща в България. Срещат се в София, американците идват с цяла папка документи, с богатата му биография от Неврокопския ансамбъл и различни фестивали. Румен кандидатства за американска виза на 17 септември 2001 г. – няколко дни след атентатите с кулите близнаци в Ню Йорк. Казва си, че няма шанс за виза, но в посолството явно са впечатлени, че като солист и концертмайстор в Неврокопския ансамбъл е обиколил цяла Европа и Канада още през 80-те години, но не се е възползвал, за да емигрира. Дават му виза като артист. „В Америка стоях 4 месеца, но, както казваме, Господ с едната ръка дава, с другата взима. Изгубих баща си и майка си, бях много тъжен и се върнах в родината“, споделя музикантът. В Гоце Делчев обаче положението с музикантите е същото – няма с какво да се препитават. „Стоях 5-6 месеца и хайде пак обратно тук, в Калифорния. И тогава вече сериозно погледнах на нещата. Започнах да преподавам в академията в Бъркли, давам частни уроци и майсторски класове за музиканти в дома си”, казва Румен Шопов. В академията той преподава балканска музика, но най-вече българска и от време на време друга – при желание у студентите. Голям интерес проявяват и към ромската музика. Румен Шопов води и класове по ритъм и пеене. В академията той държи рекорд по владеене на инструменти – всички ударни и струнни и някои духови. От година и половина сериозно овладява и кларинета. „Идват ми студенти кларнетисти, тромпетисти, саксофонисти – и тях трябваше да изуча. А също посвирвам и на бузуки, ууд, акордеон… Какво ли не“, смее се той. Музикантът виртуоз с буйна кръв е събори, фестивали, национални празници в Щатите. „Дали ще е Чикаго или Лос Анджелис, няма значение, аз съм навсякъде“, казва той. Наскоро се е върнал от Сан Диего, където се е провел Balkan Fest по случай 24 май. Преди това пък в Сан Франциско е имало „Антика Фест“ – много голям, също български фестивал, 4 дена българска музика нонстоп. Оттам директно заминал за Чикаго за концерт с македонска музика. „Аз съм от Пирин и съм специалист по Пиринската македонска музика“, казва Румен. „Можех най-спокойно да си сменя името тук с някое по-атрактивно. Никой от семейството ми не го е направил и нямам право да го направя, защото аз може да съм ром, но никога не съм бил дискриминиран в родината си. Пораснах в България и съм известен в цял свят с името Румен Сали Шопов“, вълнува се музикантът. Сали е било първото му име. По време на насилствената смяна на имената го прекръщават на Румен. Семейството му е от ромите, които говорят на турски, а не на цигански. „Когато в Америка разбраха, че рожденото ми име е Сали, почнаха така да ми викат и вече съм известен като Румен Сали Шопов“, казва музикантът. Всяко лято той се прибира в Гоце Делчев, където го следват възторжени дечурлига, звезда е и раздава автографи. За малките той е вдъхновяващ пример за това как един ром може с талант, усърдие, упоритост и отговорност да постигне световна слава. „Както казах в началото, Неврокопският ансамбъл промени живота ми. Просто ми отвори очите. Аз съм завършил средно образование. И не да ниже тютюн, а да е библиотекар, ръководител на оркестри, да е от висшата класа, както се казва, в България. Като бял човек. Оттам вече знаех и какво да правя с моите деца“, коментира Румен. След като родителите му си отиват, той пет години не си идва в България – мъка му е да гледа празна си къща. „Сега вече всяка година си ходя, чакам с нетърпение да дойде юли, за да си бъда в родината“, казва Румен. Къщата му в Гоце Делчев още стои празна, от време на време Румен казва на свои хора къде е ключът, за да не плащат по хотели. Приятелите му от България отсега му редят програмата за юли. „Викам им, аз работя като луд 11 месеца в годината и се връщам в Гоце Делчев да си почина, искам малко и на мен да ми посвирят като бял човек“, казва през смях Румен Сали. „Виж, колкото и да е хубаво тук, колкото и да ме уважават, камъкът си тежи на мястото – Сали става сериозен. – Каквото и да направя тук, ако съм жив и здрав, един ден пак ще се върна в България.“   Чужденците са луди по българските ритми, а студентите му в академията ходят по него като след бог. „Когато някой, независимо кой, чуе един път българската музика, и дотам – той се влюбва в нея!  – пали се музикантът. – Знаеш какво значи мерак. Като се влюбиш, лесно ли излиза този мерак? Те ни следват навсякъде! Да не казвам голяма дума, ама в нашата територия, Сан Франциско, почти всички музиканти са минали през мойта школа. Страната тук ме подкрепя, дават ми големи пари да правя големи оркестри, да уча музикантите. В момента ми отпускат средства, за да уча едно българско дете, щото видях колко е талантлив и няма средства да учи. Джеси Стремски е с майка българка и баща американец“, казва Румен. „Тук се отделят много средства за спонсориране на таланти – и от държавата, и от различни организации. Американци отпускат средства на нас, преподавателите, за да учим талантливите българчета, представяш ли си?“   Румен живее в Бъркли – малко градче, известно с едно от най-престижните музикални училища в света – „Бъркли“. Градчето е на 10 минути път с кола от Сан Франциско, само един мост го дели. Там Румен има фамилна къща с двор. „През септември вдигам още един етаж. Ще направя мое частно училище и звукозаписно студио. Време е да събера цялата си дейност в моя частна компания“, казва Румен. Съпругата му Шира Сион е американка от еврейски произход и в дома им се празнува и Коледа, и Ханука. Шира също е певица и води вокална група „Китка“ в щата Оукланд. „Много са талантливи, обикалят целия свят, правихме концерт и в НДК заедно с „Мистерията на българските гласове“, хвали жена си Румен. Шира го видяла как свири и се влюбила от пръв поглед и в музиката му, и в него. „Беше на една наша Балканска нова година, в голяма зала в Сан Франциско. Голям купон беше, 2-3 оркестъра свирихме цяла нощ. Там се запознахме с Шира и така тръгна любовта ни“, разказва Румен. Синът му Ангел предпочел да остане в Пловдив, а Румен му купил място близо до града и му вдигнал хубава къща. Там Ангел живее с жена си и е дарил Румен с внук, също Румен. Синът често дава поводи за гордост на баща си. „Ангел е толкова талантлив, нямаш си представа! Казах му: „Талантът, който Господ ти е дал, не е достатъчен. Всички знаят, че ние, ромите, сме надарени от Господ. Но аз искам ти да бъдеш и грамотен музикант“. Затова Румен записва талантливото си момче да учи тамбура в Националното училище за фолклорни изкуства в Широка лъка. После Ангел завършва и Академията за музикално и танцово изкуство в Пловдив, също с тамбура. „Синът ми е и един от най-големите цигулари в България, свири и на пиано“, казва с гордост бащата. През октомври на Ангел му предстои защита на докторантура в академията в Пловдив, също по тамбура. Дъщерята Стефка е при него в Сан Франциско. Тя е много талантлива танцьорка, но не преподава, защото е много заета с друга работа и отглежда двете си деца. Работи като главен мениджър във фабрика.", "date": "2018.06.10", "title": " Румен Сали Шопов – ромът, който стана звезда в САЩ\t\t\t"}
{"url": "https://trud.bg/%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%b9%d0%be%d1%80%d0%b4%d0%b0%d0%bd%d0%b8%d1%8f-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b4%d0%b0-%d0%bf%d0%be%d0%bb/", "text": "Върховният представител на ЕС по въпросите на външната политика и сигурността Федерика Могерини заяви днес, че Йордания ще продължи да получава финансова помощ от съюза, предаде Асошиейтед прес. Това е инвестиция в съюзник в зоната от света, където напрежението е най-силно, отбеляза тя. Посещението на Могерини в Йордания става броени дни, след като премиерът Хани ал Мулки се оттегли от поста на фона на всеобщите протести срещу план за строги икономии, който бе препоръчан от международните кредитори и включва увеличаване на данъците. ЕС иска да подкрепи Йордания с всички възможни средства, най-вече икономически и финансови, каза още шефката на европейската дипломация на пресконференция в Аман. Могерини обяви, че съюзът ще отпусне нова помощ от 20 милиона евро за Йордания. Средства са предназначени за програми за социална защита на най-уязвимите слоеве от населението. По-късно днес в саудитския град Мека представители на Саудитска Арабия, Обединените арабски емирства, Кувейт и Йордания ще обсъдят пътищата за подпомагане на Йордания, която преживява икономическа криза, отбелязва АП.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Могерини: Йордания ще продължи да получава финансова помощ от ЕС"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bd%d0%b0-%d0%b1%d0%b5%d0%bb%d0%b8%d1%8f-%d0%b4%d0%be%d0%bc/", "text": "Министър-председателят на Канада Джъстин Трюдо е „забил нож в гърба“ на САЩ по време на срещата на лидерите на държавите от Г7, заяви икономическият съветник на Белия дом Лари Кудлоу в неделя, цитиран от АФП. „Той действително ни  . Той направи много лоша услуга на цялата Г7“, заяви Кудлоу по адрес на Трюдо. “Трюдо даде пресконференция и каза, че САЩ се държат оскърбително”, каза Кудлоу в ефира на Си Ен Ен, цитиран от АФП. Президентът на САЩ, който не подкрепи заключителното споразумение на Г-7, реагирал по този начин, “за да не покаже слабост” преди срещата си със севернокорейския лидер Ким Чен-ун, допълни Кудлоу. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Икономическият съветник на Белия дом Лари Кудлоу: Джъстин Трюдо ни заби нож в гърба на срещата на Г7"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d0%b6%d0%b5%d0%bd%d0%b0-%d1%81%d1%82%d1%8a%d0%bf%d0%b8%d0%bb/", "text": "През 1331 г. болярски преврат поставя на българския престол брата на Елена – цар Иван-Александър. Почти едновременно с възцаряването му смяна на властта се случва и в западния ни съсед – Рашкото кралство на Неманичите, където на престола се възкачва Стефан Душан. Между двете страни започват преговори за скючване на мир. Мирният договор е подписан през 1332 г. и според условията трябвало да бъде скрепен с династичен брак между Стефан Душан и сестрата на българския цар Елена, която е пратена в сръбския двор, придружена от сестра си Теодора. Първите пет години от брака й със сръбския владетел са истинско нещастие – и е поругана от сърбите, че с бездетството си им носи безчестие и пречи за продължаването на сръбската царска династия. Под натиска на обкръжението си Стефан Душан дори започва преговори с немския император за ръката на една от дъщерите му. Господ обаче се смилява над българката – през 1337 г. тя ражда дългоочаквания престолонаследник Стефан Урош V и вълненията в държавата утихват. По-късно ражда и две дъщери, една от които се казва Ирина. Щастливият баща направо благоговее пред Елена и навсякъде бърза да изтъкне достойнствата й. За това може да се съди по благосклонното му отношение към роднините на съпругата му, които се намирали в Сърбия – безспорно най-известният и мощен феодал в Душановото царство е другият брат на Елена и Иван-Александър – деспот Йоан Комнин Асен, който през 1349–1350 г. не само притежавал титлата „деспот“, но и управлявал като сръбски наместник в Южна Албания около градовете Валона, Канина и Берат. Амбициозната царица едва изчаква синът й да навърши годинка и наравно със Стефан Душан. Много историци я определят като най-властната жена на Балканите през XIV век. Тя насърчава съпруга си да прави големи завоевания, непрекъснато посещава Търново, за да моли брат си Иван Александър да му помага, но същевременно се грижи преди всичко за наследството на сина си. На моменти сръбската царица е по-благосклонна да обърне гръб на братовите си интереси в името на тези на новата си родина. През 1342 г. византийският антиимператор Йоан Кантакузин пристига в сръбския двор, за да търси подкрепата на Стефан Душан във войната с централната власт в Константинопол. По това време съпругата на Кантакузин Ирина, останала сама в Димотика и притисната от цариградската партия в града, търси подкрепата на българския цар Иван-Александър, обещавайки му, че ще му предаде града, ако съпругът й не се върне от Сърбия. Поблазнен от предложението на Ирина, Иван-Александър изпраща писмо до зет си и сестра си Елена, в което настоява да затворят или погубят госта си. По-късно Кантакузин разказва за негодуванието, с което Елена и съпругът й отхвърлили предложението на българския цар. През 1347 г. сръбската царска двойка заедно с 10-годишния Стефан Урош посещава Света гора Атонска и дарява богато тамошните манастири. Очевидно това кара монасите да си затворят очите пред вековната забрана жена да стъпи на Атон, която се разпрострира дори над животни от женски пол. Освен че първа стъпва на Атон, само три години по-късно Елена Българска – акт, с който републиката най-вероятно е благодарила на сръбската царица за някоя важна услуга от нейна страна. Неочакваната смърт на цар Стефан Душан през 1355 г. дава възможност на Елена да поеме властта над царството като регентка на сина си. Година след това тя се замонашва под името Елисавета, но това съвсем не я отказва от политиката. По това време се разгаря съперничество за короната между сина й Стефан Урош и доведения брат на покойния й мъж Симеон Урош. За да може в разприте да осигури себе си, Елена подчинява областта Сяр и се настанява там като самостоятелна владетелка. Отначало тя признава върховната власт на сина си – до 1360 г. в изворите двамата се споменават заедно като владетели. През 1360-1361 г. обаче срещаме името на царица Елена вече като напълно самостоятелна владетелка в Сяр. В средновековната балканска живопис са запазени няколко изображения на Елена Българска на различна възраст. Всички те внушават представата за жена не толкова красива, колкото величествена, упорита и странно вглъбена в себе си. Тази забележителна наша сънародничка умира на 7 ноември 1374 г. – дата, която е посочена в един хилендарски ръкопис.", "date": "2018.06.10", "title": " Елена Българска е първата жена, стъпила на Атон\t\t\t"}
{"url": "https://trud.bg/%d1%8f%d0%b3%d0%be%d0%b4%d0%b8%d1%82%d0%b5-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d1%81-20-%d1%87%d0%b5%d1%80%d0%b5%d1%88%d0%b8%d1%82%d0%b5-%d0%bf%d0%be%d0%b5%d0%b2%d1%82%d0%b8%d0%bd/", "text": "Ягодите поскъпват с 20%, докато черешите поевтиняват с 16%. Това показват данни на Държавната комисия по стоковите борси и тържища за предходната седмица. Ягодите и черешите се търгуват съответно по 3,10 лв. и 2,50 лв. за килограм на едро. Ябълките поскъпват с 16% до 1,60 лв./кг, цитрусите също имат повишение в цените. Килограм банани струва 2,20 лв. на борсите на едро (+0,9%), а лимоните се търгуват по 2,56 лв./кг на едро (+3,2%). Оранжерийните зеленчуци държат по-ниски цени, съответно доматите се продават по 1,98 лв./кг на едро (+2,1%), а краставиците струват 1,15 лв./кг, което е намаление с цели 19,6%. Зелената салата се търгува по 0,58 лв. з аброй, което е с почти 2% по-скъпо, докато килограм пресни картофи струва 1 лв. или без изменение в цената. При колабасите има повишение в цената с почти 1% до 4,56 лв./кг на едро, докато яйцата поевтиняват с 6% до 16 стотинки за брой. Кравето сирене и кашкавал „Витоша“ поевтиняват съответно с 0,2 и 0,6% до 5,91 лв. и 10,15 лв./кг на едро. Прясното мляко поскъпва с малък процент 0,7% до 1,50 лв. за литър, а киселото мляко се търгува по 0,83 лв. за кофичка на едро или с 1,2% по-скъпо.", "date": "2018.06.10", "title": " Ягодите поскъпват с 20%, черешите поевтиняват с 16%\t\t\t"}
{"url": "https://trud.bg/%d0%bd%d0%b0%d0%b4-1-%d1%82%d0%be%d0%bd-%d1%86%d0%b0%d1%86%d0%b0-%d0%b8%d0%b7%d1%8f%d0%b4%d0%be%d1%85%d0%b0-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb%d0%b0-%d0%b2-%d0%ba%d1%80/", "text": "Над 1 тон цаца изядоха през трите дни на традиционния вече фестивал в Кранево. А над 20 000 посетиха най-атрактивното, забавно и вкусно шоу по Черноморието, посветено на рибата на народа. Общинските съветници от Балчик, на чиято територия е курортното селище, забъркаха уникална чорба със 7 вида риба.  Те раздадоха на гостите 1000 порции от казана. Цяла седмица ловихме сафрид, калкан, попчета, хамсия, цаца, кефал, каза председателят на местния парламент Илиян Станоев. В чорбата добавили и мръвки от чудовищната риба-70-килограмовия групер, с който миналата година общинският съветник и страстен рибар Виктор Лучиянов постави световен рекорд в Гърция, като я хвана на изкуствена примамка. По време на феста се проведе състезание по най-бързо чистене и надяждане с цаца, по надпиване с бира. Имаше богата рок програма с Милена и Уикеда, латино фиеста, ламбада с Каома, нощно хавайско парти на плажа, участие на Георги Мамалев, бате Енчо и на най-морската певица Тони Димитрова, а за най-малките –лунапарк, ледена парзалка и разходка с коне на брега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Над 1 тон цаца изядоха на фестивала в Кранево\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%bf%d0%be%d1%81%d0%b5%d1%82%d0%b8-%d1%82%d1%83%d1%80%d1%86%d0%b8%d1%8f-%d0%b2/", "text": "Министър-председателят Бойко Борисов ще посети Турция на 12 юни, съобщиха от правителствената пресслужба на Турция. Посещението на Борисов е по покана на турския му колега Бинали Йълдъръм. Програмата предвижда Борисов и придружаващите го лица да пристигнат на 12 юни в 08.15 часа на летището “Аднан Мендерес” в Измир. Двамата премиери ще разговарят в офиса на Йълдъръм в град Измир. Гостът ще се включи в програмите, в които ще участва Йълдъръм, допълниха от преслужбата. Миналата седмица Йълдъръм в телефонен разговор с Борисов специално го бе поканил да присъства на официалната церемония по откриването на Трансанадолския газопровод /ТАНАП/, която ще се състои на 12 юни в град Ескишехир. Двамата премиери тогава се договориха и да проведат среща, на която да обсъдят въпроси от двустранен характер. По Трансанадолския газопровод /ТАНАП/ ще се доставя газ на Турция от Азербайджан. За церемонията по откриването, която ще се състои в присъствието на Ердоган и на азербайджанския президент Илхам Алиев, са поканени държавни глави, премиери, политици от различни страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Премиерът Борисов ще посети Турция във вторник по покана на колегата си Йълдъръм"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%82%d0%b0%d0%b7%d0%b8-%d0%b3%d0%be%d0%b4%d0%b8%d0%bd%d0%b0-%d0%b7%d0%b0%d0%bf%d0%be%d1%87%d0%b2/", "text": "Турският премиер Бинали Йълдъръм съобщи, че тази година започва изграждането на железопътна линия за скоростен влак между Одрин и Истанбул, предаде Анадолската агенция. Премиерът посочи това на предизборен мититинг на управляващата Партия на справедливостта и развитието в Одрин. Йълдъръм каза, че с изграждането на новата железопътна линия пътуването с влак от Истанбул до Одрин ще отнема под един час. Премиерът обяви и други строителни проекти за окръга, сред които изграждане на стадион и спортна зала за 4000 зрители в Одрин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Турският премиер: Тази година започва изграждането на железопътна линия за скоростен влак между Одрин и Истанбул"}
{"url": "https://trud.bg/%d0%bc%d0%b5%d1%81%d0%b8-%d0%bd%d0%b0%d1%80%d0%b5%d0%b4%d0%b8-%d0%b1%d0%b5%d0%bb%d0%b3%d0%b8%d1%8f-%d1%81%d1%80%d0%b5%d0%b4-%d1%84%d0%b0%d0%b2%d0%be%d1%80%d0%b8%d1%82%d0%b8%d1%82%d0%b5/", "text": "Лионел Меси, звезда и капитан на Аржентина, посочи Белгия като един от големите фаворити за тримуф на мондиала в Русия.  „Няколко отбора влизат в турнира с увереност, добра игра и отлични индивидуални играчи – обясни Меси. – Такива са Бразилия, Германия, Испания, Франция и Белгия, въпреки че последните не всички ги нареждат сред големите имена. Ние също имаме добър отбор, ще бъде равностоен турнир.“  А „гаучосите“ вече са в Русия, след като през последните десет дни бяха на лагер в Барселона. Южноамериканците пътуваха с частния самолет на известната група „Ролинг Стоунс“.", "date": "2018.06.10", "title": " Меси нареди Белгия сред фаворитите"}
{"url": "https://trud.bg/%d0%b4%d0%b5%d1%81%d0%b8-%d1%80%d0%b0%d0%b4%d0%b5%d0%b2%d0%b0-%d1%81%d0%b5-%d1%85%d0%b2%d0%b0%d0%bd%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d1%85%d0%be/", "text": "Над 800 българи в народни носии извиха буйни хора пред Castello Forceso (Замъка на Сфорците) в Милано на 9 юни на 4-ото издание на събора на българите, живеещи в Европа. „На мегдана на Другата България” – така се казва българският събор. Пред древния замък от 15 век те показаха, че макар да са извън пределите на България, пазят и предават на поколенията след тях традициите, обичаите и културата ни. Всяка от 40-те фолклорни формации от 11 страни в Европа дефилира със свое знаме и символи. Колоритното зрелище събра на площада стотици жители и гости на Милано, които снимаха, аплодираха и скандираха „Браво, българи”, а някои дори се хванаха на хорото, като се опитваха да докарат стъпките. После на път за мястото на официалното откриване – Чита ди Ломбардия – българите „нападнаха” метрото. Навсякъде по маршрута, по стълбите и тунелите звучаха тъпан и гайда, а българите се хващаха на хоро с риск да паднат на релсите. Влакчето кънтеше от „Назад, моме Калино” и други любими песни. От 14 часа започна концертът. Темата на тазгодишния събор беше „Нашенските обичаи. С танци бяха представени лазаруване, нестинарство, Гергьовден, коледуване, ладуване, кукери. Сцената беше поставена на един от най-красивите площади на Милано – Чита ди Ломбардия. Уникалното съоръжение е полузатворен площад, обграден от високи сгради в модернистичен стил и с великолепна акустика. Концерта откри Първата ни дама г-жа Десислава Радева, която подчерта, че е приела поканата в качеството си просто на българка. Съпругата на президента Румен Радев каза колко се вълнува и стиска палци прекрасната инициатива да продължи. „Много се радвам на българите, живеещи в Европа, че сте заедно и, че пазите нашите традиции“, сподели тя от сцената. „Вие показвате, че да бъдете далече от родината не означава да обърнете гръб на българското”, каза Марин Райков, посланик на България в Италия и Малта. Той поздрави сънародниците си, че успяват да запазят духа на българщината и го предават на своите деца. „За да бъдеш уважаван от другите, трябва първо да уважаваш себе си”, подчерта той. „Тук има страшно много вълнение, радост и носталгия, но и надежда, че нашите традиции ще бъдат предадени на децата ни навсякъде по света, защото България е там, където има дори един българин”, каза развълнувана създателката на събора Анита Екинова. Тя припомни как е започнало всичко през 2014 в Лион, Франция, после в Монпелие и Гандия, Испания. „Съборът ни е уникален с това, че е пътуващ, тоест всяка година се сменят градът и държавата домакин”, каза Радослава Недялкова от Асоциация за българска култура и основен организатор на събитието. Асоциацията включва фолклорна група „Нашенци”, хор за народно пеене „Нашенки” и детска фолклорна група „Нашенчета”. Има филиали и във Верона и Перуджа. Тя самата се е включила в създаването на групата, защото в Милано нямало къде да играе народни танци. „Всички българи тук са на собствени разноски, платили са и за носиите от джоба си и са дошли тук, за да бъдат заедно. Случващото се тук е уникално, защото в израз на добрата воля на българите, живеещи в други страни на Европа, да съхраняват и поддържат българското, подчерта Недялкова. „Българите вече разбраха, че не може безотговорно да събират елементи от носии оттук-оттам, а да обличат костюми, от главата до петите с елементи от родната им етнографска област. Чест прави на българите тук, на събора, че са дошли с носии, изработени от професионалисти”, изтъкна Магдалена Петрова от „Българска шевица” – Добрич. От години тя събира и изработва носии. И както подобава на Милано, като световна столица на модата, на концерта Магдалена Петрова показа изложба и ревю на колоритни носии от всички етнографски области. На площада имаше и фотоизложба на красиви българки в носии, от фотопроекта на Радослав Първанов „Аз съм българка”. Празничният ден в събота завърши с вълнуваща хоротека под звездите. На площада се хванаха на хоро всички участници на събора, заедно с други българи от Милано, за да съпреживеят емоцията да са заедно. Вече сме едно голямо семейство, приятели сме”, каза Недялкова. На събора дойдоха много българи със семействата и децата си. Имаше бебета в колички и хамаци, малки деца, всички в носии. Сред участниците най-малки бяха Даниел от Нюрнберг на 4 и Анна-Мария от Монца на 5 години. От 33-те танцови и 7-те певчески групи най-активни бяха българите от Англия (8 групи), Испания, Германия и Франция. Участваха и нашенци от Италия, Белгия, Ирландия, Швейцария, Дания, Швеция и Малта. Нивото беше различно – от начинаещи ентусиасти до групи, водени от професионални хореографи. Днес в неделя съборът продължи с певчески концерт и семинари по народни танци и завърши, както си му е редът, пак с хоро и развълнувани прегръдки и сълзи на сбогуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Деси Радева се хвана на българското хоро в Милано\t\t\t"}
{"url": "https://trud.bg/%d0%b1%d0%b0%d1%81%d0%ba%d0%b8%d1%82%d0%b5-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-202-%d0%ba%d0%b8%d0%bb%d0%be%d0%bc%d0%b5%d1%82%d1%80/", "text": "Десетки хиляди хора от Страната на баските в Испания образуваха жива верига, дълга близо 202 км, за да призоват да им бъде дадено право да организират референдум за независимост, предаде Ройтерс. В испанската конституция, която от 1978 г. след края на диктатурата на Франсиско Франко, е записано, че страната е неделима. Миналогодишният опит на Каталуния да организира референдум за отделяне беше посрещнат със сурови правни действия. На 1 юни бившият премиер от Народната партия Мариано Рахой, който беше критикуван за подхода си към каталунската криза, беше свален с вот на недоверие и постът му зае лидерът на Испанската социалистическа партия Педро Санчес. Санчес призова за нови преговори с каталунското ръководство. Макар повечето хора в автономната област Страната на баските, в която има високо равнище на самоопределение и която подобно на Каталуния си има свой език и култура, да не подкрепят отделянето от Испания, мнозина смятат, че населението трябва да получи право на референдум. Протестът с живата верига беше организиран от баската организация “Гуре еску даго” (“В наши ръце”) и стигна от Сан Себастиан до баския парламент във Витория.  Испанските власти поддържат становището си, което беше подкрепено и от конституционния съд, че всякакви референдуми за независимост на региони са незаконни. Референдумът на 1 октомври за отделяне на Каталуния от Испания и последвалата едностранно обявена от регионалното каталунско правителство независимост подтикнаха Мадрид да поеме контрола над областта и да арестува държавните служители, свързани с гласуването.", "date": "2018.06.10", "title": " Баските в Испания направиха 202-километрова жива верига, за да призоват за референдум за независимост"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%b1%d1%83%d0%bd%d1%82%d0%be%d0%b2%d0%bd%d0%b8%d1%86%d0%b8-%d0%b0%d1%82%d0%b0%d0%ba%d1%83%d0%b2%d0%b0%d1%85%d0%b0-%d0%b4%d0%b2%d0%b5-%d0%be%d0%b1/", "text": "Сирийски бунтовници атакуваха две обсадени от години от тях шиитски села в северозападната провинция Идлиб, предаде Ройтерс, като се позова на неправителствена мониторингова организация.  Сирийският център за наблюдение на правата на човека съобщи, че Фуа и Кефрая са били нападнати през нощта. По данни на ООН това са последните обсадени селища в Сирия, отбелязва Ройтерс. Боевете в покрайнините на Фуа и Кефрая започнали в петък сутринта, малко след като най-малко 51 души били убити при въздушни удари в село Зардана, в североизточната част на провинция Идлиб, която е най-големият бунтовнически бастион в Сирия. Атаката от тази нощ е най-мощната срещу двете шиитски села от три години, каза директорът на мониторинговата организация Рами Абдел Рахман. Според сирийската държавна информационна агенция САНА правителствените сили са отблъснали нападението. Днес освен това са били нанесени тежки въздушни удари по контролирани от бунтовници селища в Идлиб. При тях са били убити най-малко 11 и ранени 29 души, съобщи още Сирийският център за наблюдение на правата на човека, цитиран от ДПА. Девет човека са загинали в град Тафтаназ, едно момиче – в град Биниш, и млад мъж – в село Рам Хемдан.  Детската болница в Тафтаназ не работи, след като е понесла тежки щети при бомбардировките. Източник от гражданска защита съобщи за три убити деца. Северозападната сирийска провинция Идлиб е контролирана от Хаят Тахрир аш Шам – ислямистки съюз, оглавяван от бившия клон на терористичната мрежа Ал Каида в Сирия, отбелязва ДПА.  През последните месеци хиляди бунтовници и техните семейства бяха прехвърлени в Идлиб от други части на Сирия в съответствие с евакуационни споразумения с правителствените сили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Сирийски бунтовници атакуваха две обсадени от тях села в Идлиб"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bd%d0%b0-%d0%b1%d1%81%d0%bf-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%bc%d0%be/", "text": "Със 72 гласа за, 2 против и 1 въздържал се Националният съвет на БСП прие на днешното си заседание по принцип позицията за подкрепа на модернизацията на българската армия и възложи на Съвета по външна политика и отбрана да я допълни с направите от членовете на Пленума предложения. Те ще бъдат включени в окончателния вариант. Това съобщиха от пресслужбата на партията. Предложената позиция подкрепя проектите за модернизация на българската армия при условие, че разходите за отбрана не надвишават 2 % от БВП, и реализирането й се осъществява посредством офсетни програми и индустриално сътрудничество. В приетата позиция се казва, че БСП ще настоява инвестираните средства за закупуване на ново въоръжение и техника да се върнат в България по примера на страни като Полша и Румъния. От БСП считат, че българската отбранителна промишленост трябва да заеме мястото си в процеса на изграждането, развитието и поддържането на отбранителните способности. В документа се подчертава, че български фирми трябва да се включат в процеса на придобиване на въоръжение и техника и в поддържането на платформите през пълния им жизнен цикъл. Изтъква се и все по-голямата необходимост да се търси трансфер на технологии, което ще осигури развитие на националната индустрия. Документът още гласи, че процесът на придобиване на нови способности и модернизиране на българските въоръжени сили трябва да бъде осъществяван прозрачно, при пълен контрол и отчетност. В същото време, увеличените разходи за отбрана не трябва да отнемат от парите за здравеопазване, образование, социални дейности и всички други, системно недофинансирани сектори на българското общество. Според позицията това може да стане само с икономически растеж, борба с паралелната държава, независимо правосъдие и силни правоохранителни органи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Националният съвет на БСП подкрепя модернизацията на българската армия"}
{"url": "https://trud.bg/%d0%bf%d0%b5%d1%81-%d0%bf%d0%bb%d0%b0%d1%88%d0%b8-%d0%b1%d1%81%d0%bf-%d1%81-%d0%b8%d0%b7%d0%ba%d0%bb%d1%8e%d1%87%d0%b2%d0%b0%d0%bd%d0%b5/", "text": "Партията на европейските социалисти (ПЕС) заплашва БСП с изключване заради Истанбулската конвенция. За това предупреди на днешния пленум Корнелия Нинова. Тя съобщи, че от ПЕС изпращат 30 свои представители да убеждават ръководството на БСП да промени позицията си към международния договор. Нинова е категорична, че ще подаде оставка, ако партията не подкрепи позицията срещу Истанбулската конвенция. Участници в пленума разказаха, че лидерката им настояла Националния съвет да я подкрепи срещу гей браковете, но до гласуване не се стигнало. В началото на пленума Нинова обяви, че БСП е готова с алтернатива – “Визия за България”, която ще бъде представена на национално съвещание на 21 юли. Социалистите приеха и декларация до ПЕС в подкрепа на българските превозвачи, съобщи след обсъждането на темата на пленума евродепутатът Петър Курумбашев. Той заяви, че колегата му от ГЕРБ Андрей Новаков се е опитал да приватизира усилията на всички български евродепутати за защита на интересите на българските превозвачи. Атанас Зафиров съобщи, че от есента тръгва телевизията на БСП, която ще бъде политематична. За старта й се отделени 2 млн. лв. от партийния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " ПЕС плаши БСП с изключване\t\t\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%87%d0%b0%d1%81%d1%82-%d0%be%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8%d1%8f-%d0%bd/", "text": "Временно е ограничено движението в двете посоки по АМ “Тракия” в района на Камено при км 334. От АПИ съобщават, че причината е задимен участък следствие на пожар близо до магистралата. Сигнал за задимяването в района е получен днес към 16.30 часа, уточняват от МВР. Пристигналите на място пожарни екипи са установили, че задимяването е в следствие от пожар, възникнал в обработвана в близост до пътя нива. Пожарът е локализиран, няма пострадали при инцидента. Временно е ограничено движението в двете посоки по АМ Тракия в района на Камено при км 334. Обходен маршрут: посока Бургас – София по път I-6; посока София – Бургас по път III-795 Карнобат път I-6. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Затварят временно част от магистрала “Тракия” на път за морето заради пожар"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b5%d1%88%d0%b5%d0%bd%d0%b8/", "text": "Решението на американския президент Доналд   си за заключителното комюнике на Г-7 със съобщение в “Туитър” разруши доверието и отговорът на Европа трябва да бъде още по-силно обединяване, заяви германският външен министър Хайко Маас. Така той коментира решението на Тръмп да се оттегли от декларацията на Г-7, която бе съгласувана на срещата на високо равнище в канадския курорт Ла Малбе. На нея Канада и ЕС обявиха, че от първи юли в сила ще влязат набелязаните мерки в отговор на наложените от Вашингтон мита върху вноса на стомана и алуминий. В същото време   канадския премиер за провала на срещата на Г-7.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Германският външен министър: Решението на Тръмп да оттегли подкрепата си за декларацията на Г-7 разруши доверието"}
{"url": "https://trud.bg/%d0%b0%d0%bf%d0%b8-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%82%d1%80%d0%b0%d0%ba/", "text": "Възстановено е движението в двете посоки по АМ “Тракия” в района на Камено при км 334. Това съобщиха от пресслужбата на Агенция “Пътна инфраструктура”. Причината за намалената видимост на пътя беше голям пожар в съседна на магистралата нива. Всички автомобили се отбиваха по обходни маршрути докато се изчисти видимостта.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " АПИ: Възстановено е движението на “Тракия” в двете посоки"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d1%81%d0%b5-%d0%bc%d0%be%d0%bb%d0%b8-%d0%b7%d0%b0-%d1%83%d1%81%d0%bf%d0%b5%d1%85-%d0%bd%d0%b0-%d1%81%d1%80%d0%b5%d1%89%d0%b0/", "text": "Папа Франциск заяви, че се моли за успех на срещата на върха между лидерите на САЩ и Северна Корея Доналд Тръмп и Ким Чен-ун, предаде Асошиейтед прес. По думите му се е молил разговорите между двамата ръководители да положат основата за мир.  Той заяви, че се надява разговорите да “допринесат за намирането на положителен път, който да гарантира мирно бъдеще за Корейския полуостров и целия свят”. Папата покани хилядите присъстващи на площад “Свети Петър” да се молят заедно с него Света Богородица “да бди над тези разговори”. Франциск заяви, че иска отново да изпрати на корейския народ специално послание за приятелство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Папа Франциск се моли за успех на срещата между лидерите на САЩ и Северна Корея"}
{"url": "https://trud.bg/%d0%ba%d0%b8%d0%bc-%d0%ba%d0%b0%d1%80%d0%b4%d0%b0%d1%88%d0%b8%d1%8f%d0%bd-%d0%bb%d1%8a%d1%81%d0%bd%d0%b0-%d1%87%d0%b8%d1%81%d1%82%d0%be-%d0%b3%d0%be%d0%bb%d0%b0/", "text": "Риалити звездата Ким Кардашиян лъсна чисто гола в нова снимка, придобита от американския сайт за знаменитости „Ти Ем Зи“. Кадърът е бил предназначен за обложка на новия албум на съпруга й, рапърът Кание Уест. Сегашната обложка на музикалната компилация Ye, която излезе преди седмица, представлява фон на планините в Уайоминг, където са правени записите. „Мразя, че съм биполярен. Страхотно е!“, е изписано с малки букви в средата на фотоса по идея на ексцентричния изпълнител. Корицата предизвика доста положителни реакции от неговите фенове, което вероятно подсказва за това, че е взел правилно решение, предвид първоначалната, далеч по-шокираща идея на рапъра.  Централна роля в нея играе съпругата на Уест Ким Кардашиян – при това в съвсем позната светлина. На снимката, направена от самия Кание, риалити звездата е надупена чисто гола, легнала по корем на ръба на матрак. Огромният й бюст се очертава съвсем ясно в профил, но фокусът е върху известните й задни части, изложени фронтално на показ. Според близък до звездното семейство снимката в крайна сметка е била отхвърлена заради прекалено подчинената и унизителна поза на Ким.", "date": "2018.06.10", "title": " Ким Кардашиян лъсна чисто гола\t\t\t"}
{"url": "https://trud.bg/%d1%85%d0%be%d1%80%d1%81%d1%82-%d0%b7%d0%b5%d0%b5%d1%85%d0%be%d1%84%d0%b5%d1%80-%d0%b8%d0%b7%d1%80%d0%b0%d0%b7%d0%b8-%d0%b6%d0%b5%d0%bb%d0%b0%d0%bd%d0%b8%d0%b5-%d1%81%d0%b8%d1%81%d1%82%d0%b5%d0%bc/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Хорст Зеехофер изрази желание системата за предоставяне на убежище в Германия да бъде реформирана"}
{"url": "https://trud.bg/%d0%b1%d0%b0%d0%bd%d0%b4%d0%b0-%d0%bd%d0%b0%d1%88%d0%b8-%d1%86%d0%b8%d0%b3%d0%b0%d0%bd%d0%b8-%d0%b2%d1%8a%d1%80%d1%82%d0%b8-%d0%bc%d1%80%d0%b5%d0%b6%d0%b0-%d0%b7%d0%b0-%d0%bf%d1%80%d0%be%d1%81%d1%8f/", "text": "Единайсет цигани – български граждани, са задържани във френския град Тулуза като организатори на мрежа запросяци, съобщиха от местната полиция, предаде Франс прес. Групата от осем мъже и три жени е от 5 ромски клана в Плевенско. Всички те ще бъдат съдени за трафик на хора с цел трудова експлоатация и пране на пари, като за тези престъпления могат да получат до 20 години затвор. Разследването на бандата започнало през май 2017 г., когато българин се оплакал на полицаи в Тулуза, че циганите са го довели във Франция с обещание да му дадат работа, а после са му взели документите и го карат да проси по кръстовищата в града. Постепенно криминалистите установили 31 подобни случая, като и че просяците живеят в тежки условия и дори биват измъчвани от циганите, ако не изкарат достатъчно пари. В дъждовни дни “нормата” била от 30 евро, а на оживените кръстовища при хубаво време стигала и до 400 евро. От България били довеждани за просяци малоумни и недъгави хора, някои от които дори не разбирали какво им се случва. При неподчинение били налагани наказания –един бил прегазен от кола, друг бил вързан за дърво и останал така цяла нощ, трети бил наръган с нож, а четвърти – прострелян с пистолет. Някои били препродавани на други господари така, както сводниците си препродават проститутки. Полицията е проследила парични потоци към България и така идентифицирала повечето цигани от мрежата. Установени са 31 просяци, сред които една жена седемгодишно момче. Всички те били пратени в социални домове във Франция. Те желаели да се върнат в България и в момента се организира транспорта им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Банда наши цигани върти мрежа за просяци (обзор)\t\t\t"}
{"url": "https://trud.bg/%d0%b0%d1%81%d0%bf%d0%b0%d1%81-%d0%b3%d0%b5%d1%80%d0%be%d0%b9-%d0%b7%d0%b0-%d0%b8%d1%81%d0%bf%d0%b0%d0%bd%d0%b8%d1%8f/", "text": "Кой трябва да води атаката на Испания на световното в Русия? Това е големият въпрос, който анализират голяма част от водещите медии на Иберийски п-ов. Причина за дилемата е слабата игра на „Ла Роха“ в офанзивен план. В събота тимът на селекционера Жулен Лупетеги надделя трудно с 1:0 над Тунис в последната проверка преди първия мач на турнира. А единственото попадение реализира резервата Яго Аспас 8 минути преди края.  Именно играчът на „Селта“ получи най-висока оценка за представянето си. Далеч от очакваното пък се представиха Тиаго Алкантара, Давид Силва и Иско.", "date": "2018.06.10", "title": " Аспас герой за Испания"}
{"url": "https://trud.bg/%d1%81%d1%82%d0%b8%d0%b3%d0%b0-%d0%bc%d1%8a%d0%bb%d1%87%d0%b0%d0%bd%d0%b8%d0%b5-%d0%b7%d0%b0-%d0%bf%d0%b0%d1%80%d1%82%d0%b8%d0%b9%d0%bd%d0%b8%d1%82%d0%b5-%d1%81%d1%83%d0%b1%d1%81%d0%b8%d0%b4%d0%b8/", "text": "От месеци „Труд“ изнася скандални факти за държавните субсидии за партиите –  , близо   досега,  . А политическата класа се снишава в очакване на поредния банков превод. Ето защо – цели   миналата година. Вместо да се даряват показно по 600 лв. от депутатски заплати или по някоя хилядарка от фонд „Безотчетни“, в парламента да вземат държавническо решение. Ще им донесе гласове на следващите избори. А гласовете носят субсидии…", "date": "2018.06.10", "title": " Стига мълчание за партийните субсидии"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2/", "text": "Председателят на Народното събрание Цвета Караянчева се срещна с представители на българската общност в Грузия. Българска парламентарна делегация е на официално посещение в Грузия. Това съобщиха от пресслужбата на НС. Цвета Караянчева пожела на нашите сънародници винаги да носят в сърцата си България, която мисли и чието сърце тупти за българските общности по целия свят. Вашите впечатления, Вашите мнения и благополучие са изключително важни за нас, отбеляза тя. Затова поддържането на връзката с българите извън границите на държавата ни и защитата на техните интереси е сред приоритетите на Народното събрание и на българските институции, заяви Цвета Караянчева пред нашите сънародници. Тя посочи, че именно затова има специално създадена постоянна парламентарна комисия по политиките за българите в чужбина, която активно работи в тяхна подкрепа. Председателят на Народното събрание разказа на нашите сънародници в Грузия за приоритетите на Българското председателство на Съвета на ЕС, акцентира върху неговите успехи и отбеляза, че страната ни изпълнява отлично своите отговорности и задачи. В състава на българската парламентарна делегация са председателят на Групата за приятелство България – Грузия Кристина Сидорова и народните представители Александър Иванов, Йордан Апостолов, Велислава Кръстева и Симеон Найденов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Цвета Караянчева се срещна с представители на българската общност в Грузия"}
{"url": "https://trud.bg/%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%bf%d1%80%d0%b8%d0%b5%d0%bc-%d0%b2-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b8%d1%82%d0%b5-%d0%b2-%d1%81/", "text": "Промени в наредбата за прием на деца в общинските детски градини и в подготвителните групи в общинските училища в София обмисля Столичната община няколко месеца след като направи нововъведения в областта. Столичният заместник кмет доц. д-р Тодор Чобанов предлага новите правила за обсъждане, като срокът за това е до 5 юли. Според промените, в яслите и забавачките в София ще могат да бъдат приемани повече от максималния брой деца, определени от образователното министерство. Допълнителният надпланов прием ще става по решение на работна група, назначена със заповед на кмета на София Йорданка Фандъкова, съгласно утвърдени от нея правила. Работната група е съществувала и преди, но сега тя е в разширен състав, обясни пред “Труд” новопостъпилият й член Антонина Кенова. По думите й, в сряда ще бъде изяснено какви групи деца ще включва този надпланов прием, който ще се извършва след редовните класирания. Комисията ще разглежда приема на деца с тежки житейски казуси. Обсъжда се да бъдат включени децата на учителите и служителите в детските градини. 58 учителски деца не са били приети в забавачка тази година. До преди 2 години това предимство за потомците на служители в забавачките го е имало през информационната система, и се е кандидатствало автоматично. Това обаче е давало възможност през годините например за една медицинска сестра служител в детска градина да бъдат записани 20-30 внучета, за да могат да влязат в забавачката. Промените в наредбата за прием на деца в общинските детски градини и в подготвителните групи в общинските училища в София предвиждат и да се увеличи отново квотата за прием на деца по социални критерии от 30% на 40% от общия брой на свободните места. Намаляването й бе прието тази година с цел да успеят да се запишат повече малчугани по общите критерии. Във връзка със задължителното предучилищно образование за децата на 5-годишна възраст, тези от тях, които посещават почасово детските градини, автоматично ще бъдат приемани в целодневна организация, след навършване на необходимата възраст. Промените имат за цел и да намалят административната тежест за родителите, като по-голямата част от критериите за прием на деца в забавачките ще се удостоверяват по служебен път. След приключване на класиранията за прием през септември на съответната учебна година, в детските градини и подготвителните групи в училищата децата ще могат да кандидатстват с по-голяма или по-малка възрастова група, когато има свободни места и няма чакащи за прием деца от съответната възраст. Досега в документа не беше посочено от кога може да се кандидатства за такова място. Друга цел на промените е да синхронизират наредбата за прием с изискванията на Регламент 2016/679 на ЕС за защита на личните данни. Така в документа се предлага и нов раздел, който да засяга сроковете за съхранение на личните данни. Предлага се представените в детските градини или училищата документи при записване да се съхраняват 10 години.   От 7 700 деца с хронични заболявания, които посещават в момента детска градина и ясла в София 7000 са приети, защото имат сопол, кашлица и пъпка, обясни пред “Труд” експертът Антонина Кенова. Изчисления от март месец на Националния инициативен комитет за качествена и иновативна образователна система показват, че 1/4 от приетите деца в общинска ясла и детска градина в София са влезли с документ за хронични заболявания. Допълнителният прием по критерий “хронични заболявания” се осъществяваше по решение на директора на детското заведение, а сега това става през информационната система. Директорските решения доведоха до съмнения, че деца са приети в градина “по втория начин”. Така преди няколко месеца Столичната община ограничи броя на децата с хронични заболявания на до 5 в група.   От 2006 година до момента са построени нови 92 сгради за детски градини в София. Посещаващите детски градини са 48 400 малчугани. Тази година приключва строителството на три нови детски градини.  Насочени са усилия и към разкриване на яслени групи. Предстои изграждането и реконструкция на още 9 сгради за детски градини. Детските градини, които предстои да се изграждат, са в районите “Лозенец” – кв. “Кръстова вада”, “Триадица’ – кв. “Манастирски ливади – изток”, район “Витоша”, “Илинден”, “Нови Искър”, “Искър”, “Подуяне” и “Красно село”. На 11 май бе извършено първото класиране за прием на деца в общинските самостоятелни детски ясли, детските градини и подготвителните групи към общинските училища. Обявените свободни места бяха общо 13 000. След първото класиране около 5000 са чакащите за прием в яслени групи. Няма недостиг на места за деца на възраст от 3 до 6 години. Всички деца в задължителна училищна възраст на 5 и 6 години са обхванати в подготвителните групи към детски заведения и училищата. На 12 май родителите бяха уведомени чрез подадената от тях електронна поща. На 26 май бе второто класиране, а на 9 юни – третото. Шанс за оставащите извън градините има, ако някои родители се откажат и не запишат децата си. Тогава ще има четвърто класиране.   Все още има нужда да бъдат разкрити нови детски градини, заяви пред “Труд” лидерът на БСП-София Калоян Паргов. “Ако сега тенденцията в раждаемостта е отрицателна, не значи че и в бъдеще ще е такава, защото целта е да се борим за повече раждаемост”, коментира още той. Той обясни и въведените преди месеци промени при двете наредби за кандидатстване в първи клас и в забавачка в София. “След първия прием ще има цялостен преглед на наредбите, за да може да допроменим системата, така че да обхване всички тези частни случаи които възникват като проблеми”, каза Паргов.   Мария Кехайова,  ТРУД, Бургас В Бургас правилата за прием в детските градини не са променяни от девет години. Не се е налагало, няма жалби, родителите са доволни и всичко става много бързо, коментира Веселина Таралова, шеф на дирекция “Образование и демографски въпроси” в общината. Приемът става по електронен път. Основният приоритет при класирането, който носи най- много точки е постоянното местожителство. Тази година приемът започна на 2- ри април. Бяха обявени 1100 свободните места в яслите и 1600 за деца в 1-ва възрастова група /родени 2015 г./ в градините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Нови правила за прием в забавачките в София\t\t\t"}
{"url": "https://trud.bg/38-%d0%bf%d0%b0%d1%80%d1%82%d0%b8%d0%b8-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d1%85%d1%80%d0%b0%d0%bd%d0%b8%d0%bb%d0%ba%d0%b0/", "text": "38 партии са получили държавни субсидии през 2017 г., сочи списък, публикуван от Сметната палата (виж таблицата). 31 формации са прибрали пари от бюджета освен основните политически сили в 44-ото Народно събрание – ГЕРБ, БСП, ДПС, „Атака”, НФСБ, ВМРО и „Воля”. Сред тях са тези, които присъстваха в предходния парламент и които имаха над 1% на парламентарните избори през 2014 г. Те са субсидирани, въпреки че 43-ото НС беше разпуснато на 27 януари 2017 г., защото вотът миналата година, който преразпредели сумите, беше на 26 март 2017 г. Така една четвърт от годишната си субсидия за 2017 г. са получили партиите от Реформаторския блок, тези в коалицията около бившата „България без цензура” (сега „Презареди БГ”), АБВ, всичките 13 сателита на БСП в предходния мандат, както и „Движение 21” и „Глас народен”. През 2016 г. партиите със субсидии са били 34 – с четири по-малко. Миналата година за пръв път на държавна издръжка минаха „Воля”, „Средна европейска класа” и „Защита” – партньори в „Обединени патриоти”, „Политически клуб „Тракия” от „БСП за България” плюс „Възраждане”, която дарява субсидията си. Все още няма официални данни, но по изчисления на „Труд” тази година дотации получават 15 партии – с 23 по-малко. Причините: БСП намали коалиционните си партньори от 13 на 5, без право на държавни пари останаха шестте формации от разпадналия се РБ, шестте от ББЦ, както и АБВ, „Движение 21” и „Глас народен”. Намаляването броя на субсидираните партии не намалява с нито лев парите за тях, а само окрупнява субсидиите. Както „Труд” писа, 38 057 288 лв. е била издръжката за 2017 г., а през 2018 г. ще бъде 38 648 384 лв. По данни от годишните им финансови отчети миналата година ГЕРБ, БСП, ДПС, „Воля” и трите основни партии в „Обединени патриоти” са получили общо 34 млн. лв. субсдиии. Останалите над 4 милиона лева са прибрали по-малките партии. Както „Труд” разкри,  , откакто се раздават държавни субсидии. От ведомството отказват да обявят разпределението по формации, но „Труд” изчисли, че 144 млн. лв. е получила ГЕРБ и около 82 млн. – БСП.   По закон парите за парламентарните коалиции се разпределят между съставляващите ги партии според коалиционно споразумение, а при липса на такова – пропорционално на броя на народните представители от отделните партии. Министерството на финансите превежда дела от субсидията за всяка партия в посочена от нея сметка. Обичайно разпределението е според предварително споразумение, а до пропорционалност се стига при раздори в коалициите.   Харченето на държавните субсидии по закон се контролира от Сметната палата. Партиите са задължени да представят пред одитната институция банковите си сметки, дарителите си и годишни финансови отчети, заверени от независим одитор. Сметната палата е длъжна до средата на годината да провери приходите и разходите на всички формации, получавали субсидии, ползвали държавни и общински помещения и участвали в избори в предходната година. За 2016 г. държавните одитори не откриха нищо нередно при проверка на разходите на 22 партии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " 38 партии на държавна хранилка\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b0%d0%ba%d1%82%d1%8c%d0%be%d1%80%d0%b0-%d0%b2%d0%b8%d0%bd%d1%81-%d0%b2%d0%be%d0%bd-%d1%88%d0%be%d1%84%d0%b8%d1%80%d0%b0%d0%bb-%d0%bf/", "text": "Полицията в Калифорния арестува актьора Винс Вон за каране на автомобил под въздействието на алкохол или наркотици, съобщи Ти Ем Зи (TMZ). В 4 часа сутринта в неделя полицаите спрели автомобила, управляван от актьора. След това той е отведен в полицейското управление и все още остава в ареста. В колата е имало още един човек. Представители на актьора не са коментирали инцидента. Известният предимно като комик Винс Вон призна миналата година, че е стигнал до момента, в който иска да се отдалечи от комедията. Макар да е известен предимно със смешните си сцени, най-новият му филм е престъпният трилър Brawl in Cell Block 99. Актьорът, който е на 48, сподели, че така е намерил нещо различно в сравнение с предишните си филми. В Brawl in Cell Block 99 той влезе в ролята на бившия алкохолик Брадли Томас, който губи работата си като автомонтьор и на кръстопът в живота си, чувства, че няма по-добър вариант от това да бъде наркотрафикант. Тогава Вон каза, че веднага е харесал сценария на продукцията, защо главният герой не се вписва в традиционните представи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Арестуваха актьора Винс Вон, шофирал пиян "}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b1%d0%b5%d0%bb%d0%b3%d0%b8%d0%b9%d0%ba%d0%b0-%d0%b7%d0%b0-%d0%bc%d0%b8%d1%81-%d0%bc%d0%be%d0%bd%d0%b4%d0%b8%d0%b0%d0%bb-%d1%81%d0%bd%d0%b8%d0%bc%d0%ba/", "text": "В навечерието на откриването на световното първенство, белгийка грабна короната Мис Мондиал 2018. На състезание в Германия Зоуи Брюнет бе отличена като най-красива от всички 32 участнички, представляващи своята родина. 18-годишната блондинка пожела подобен успех и на националния отбор на “червените дяволи”, които са и един от фаворитите на турнира.", "date": "2018.06.10", "title": " Избраха белгийка за Мис Мондиал (СНИМКИ)\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bc%d0%b2%d1%80/", "text": "Не приемам смъртта на Владимир Пелов като малшанс. Струва ми се, че започва да става една система от системно и последователно демотивиране на личния състав на Министерството да си върши работата последователно, компетентно, с необходимите заградителни мероприятия. Това зави евродепутатът и заместник-председател на ВМРО Ангел Джамбазки по  . Той изтъкна, че в РПУ–Ботевград има сериозен недостиг на оперативни кадри. “Да ни обясняват как не могат да осъдят издирван престъпник, избягал като на селска сватба от парадния вход на затвора, защото бил с брада и с качулка е нелепо. Дори човек, който никога не се е занимавал с такава работа, би предположил, че е престъпникът може би ще се опита да си промени външния вид. В най-нискобюджетните филми, тези, като избяга от затвора, или се подстрижат косата или я боядисат нещо, а тук нашите са изненадани, че бил сложил качулка“, коментира Джамбазки. “Защо има недокомплект?! Първо, професията не е привлекателна. Второ, мотивацията на личния състав е на нула! Трето, професионалното ръководство, политическото ръководство на МВР не се справя с подготовката и с мотивацията на личния състав. Съвсем очаквано виждаме как служителите общо взето не се справят с поставените им задачи”, констатира евродепутатът. Според политика, в работата на МВР „започват да се натрупват много грешки, които започват да стават система“. Той припомни, че на няколко пъти се е наложило Специалните сили на Министерството на отбраната да влизат в операции за залавяне на престъпници. Проблемът в МВР не е в професионалното, а в политическото ръководство на ведомството, категоричен е Джамбазки. Всички български представители в ЕП са положили усилия за промяна на регламента за транспортни работници, изтъкна Джамбазки, но гласуването е показало „лицемерието, фалша и двойния стандарт на нашите съюзници, но и конкуренти в лицето на президента Макрон“: „Ако в началото ни говориха лъжливо и невярно как са загрижени за водачите, които тъгували по семействата си и трябвало да се връщат на 3 седмици, а ние им казахме, че това противоречи на основни принципи на Европейския съюз – свободата не придвижване – и те бяха принудени да отстъпят пред тази очевидно лобистка поправка, всъщтност се издадоха, че изобщо не ги интересува дали шофьорите се прибират. Ако в темата с прибирането на шофьорите можеш да кажеш, че има някаква загриженост за хората, да искаш да се връща камиона какво означава?! Че камионът също тъгува ли? Че иска да си види приятелите – камиони в София?! Всъщност те разкриха целта – камионите да не работят, транспортните фирми да объркат своя график, да не бъдат конкурентни, с административни пречки да фалират този бизнес на българските предприемачи, да откраднат работниците и да постигнат и на тези 17% от БВП“. Българските шофьори дават третата по големина дума в българския държавен бюджет на година 2 милиарда от данъци и осигуровки. Освен това те пазаруват в българските магазини и аптеки, а ДДС от техните разходи отива за пенсии, заплати и социални дейности, изтъкна евродепутатът, според когото политиката на пакета „Макрон“ е антиевропейска „Тези хора изключително нахално, колониално, се опитват да превърнат Източна Европа в една суровинна база и база за добив на човешка ръка. Опитват да направят две Европи – богата и територия, от която да се привлича работна ръка. Това няма да се случи! Гласуването в комисията по транспорт и туризъм беше много показателно, защото всеки представител в ЕП може да гласува във всяка една комисия, дори да не е член, стига титулярът на комисията да бъде съгласен. Ние в групата на европейските консерватори, направихме разговори с нашите западни колеги, които не се интересуват от този въпрос. Колегата от Великобритания отстъпи своето място на мен. По този начин и всички останали – поляци, чехи, латвийци в нашата група си размениха местата и ние видяхме абсолютно единствено тези гласувания, свързани с командировани работници, и ясното разбиране на целнтрално- и източноевропейци, че няма да се съгласим да бъдем втора категория хора“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Ангел Джамбазки: Ръководството на МВР не се справя с мотивацията на личния състав"}
{"url": "https://trud.bg/%d0%bc%d1%83%d0%b7%d0%b5%d1%8f%d1%82-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d1%81%d1%82%d0%b0%d0%b2%d0%b0-%d0%b4%d0%b5%d1%82%d1%81%d0%ba%d0%b0-%d0%b7%d0%b0%d0%bd%d0%b8%d0%bc/", "text": "  Регионалният исторически музей в Шумен отваря триетажната възрожденска къща “Авшарян” за летни занимания на деца. В комплекса е подредена атрактивната експозиция “Градски бит от края на XIX до 30-те години на XX век” и за нея той спечели приза “Музей на годината”. От понеделник за 2 часа всеки ден малките посетители могат да гостуват на комплекса, а таксата за заниманията е 2 лева, съобщават от Историческия музей. Децата ще могат да се запознаят отблизо с къщата на производителя и търговец на килими Ованес Авшарян и да участват в образователни и творчески занимания. Темите са свързани с бита и културата на българите с акцент върху изменението на българската къща. С навиците и обичаите в миналото, новостите в градския бит през XX век и навлизането на вносни мебели, занаятите и търговията. Към всяко занятие е предвидена възможност децата да оцветят, рисуват, да изработват предмети и да усвояват нови умения. Ваканцията в музея ще продължи до края на месеца. Това е традиционна инициатива на шуменските историци, но за първи път домакин ще бъде комплекс “Авшарян”.", "date": "2018.06.10", "title": " Музеят на годината става детска занималня"}
{"url": "https://trud.bg/%d0%bd%d0%be%d0%b2-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%be%d1%82%d0%be-%d0%bd%d0%b8-%d1%82%d0%b0%d0%b5%d0%ba%d1%83%d0%be%d0%bd/", "text": "Нови 7 медала спечелиха българските таекуондисти на Мултиевропейското първенство, което се провежда в Пловдив. Така общия брой на завоюваните родни медали само от това състезание става 17, което поставя нов рекорд за олимпийското ни таекуондо. Златен, три сребърни и три бронзови са медалите от събота, които поставят новия таекуондо рекорд. Припомняме, че в началото на годината националите ни спечелиха 13 медала на Европейското първенство в Турция. Точно толкова е броят на завоюваните медали за цялата 2017 г. от европейски и световни първенства, а само до момента на 2018-а те са вече 30! Така Българското таекуондо бие собствените си рекорди и носи на страната ни невероятни успехи за пореден път. Световният ни шампион Александър Джорджев в кат -59кг от клуб TK Гладиатор, донесе златото на страната ни, след като премина през 4 победоносни битки. Първите две, Сашо доминираше категорично над противниците си от Гърция и Русия. В трета среща, Джорджев срещна силен противник от Франция, но това не попречи на шампиона ни, да го преодолее с 14:13. На финала, дупничанинът даде своя реванш на турчина, който го спря по пътя зя медал на Световното в Тунис, и с 10:8 го остави след себе си. Сребро за България донесе Йордан Колев от клуб Рамус в кат. -80кг, който направи победоносни мачове, но белгиец го спря да вземе златото. Габриела Кацарова – 46 кг представи клуба си Класа на високо ниво и завоюва второто сребро за България. Третият медал със сребърен цвят бе спечелен от европейския ни шампион от 2017 г. Даниел Ладжев от клуб Августа. Бронзовите медали за страната, дойдоха от младите ни таекуондо надежди Николет Костова в кат. -49 кг от клуб Гладиатор, Ванеса Маркова в кат. – 46 кг от клуб Херея и Иван Симеонов от клуб Сунг ри (Ботевград).", "date": "2018.06.10", "title": " Нов рекорд на олимпийското ни таекуондо"}
{"url": "https://trud.bg/%d0%be%d0%b1%d1%8a%d1%80%d0%bd%d0%b0%d1%82-%d1%82%d0%b8%d1%80-%d0%b7%d0%b0%d1%82%d1%80%d1%83%d0%b4%d0%bd%d0%b8-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-6-%d1%87%d0%b0/", "text": "Обърнат тир блокира днес движението на пътя Стара Загора – Димитровград, предаде БТВ. За шест часа днес то се извършваше двупосочно в едната лента. Инцидентът стана в района на бившия Птицекомбинат, на около 200 метра от пътния възел. Няма данни за пострадали или ранени. Преместването на тира обаче наложи намесата на специализирана техника. Към 14:30 ч. движението по пътя бе възстановено.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Обърнат ТИР затрудни движението за 6 часа на пътя Стара Загора – Димитровград"}
{"url": "https://trud.bg/%d0%bf%d1%80%d0%be%d1%84-%d0%b3%d0%b5%d0%be%d1%80%d0%b3%d0%b8-%d0%ba%d0%b0%d1%81%d1%87%d0%b8%d0%b5%d0%b2-%d0%b8%d0%bc%d0%b0-%d1%81%d0%b5%d1%80%d0%b8%d0%be%d0%b7%d0%b5%d0%bd-%d1%81%d0%b5/", "text": "Има сериозен сеизмичен риск за площадката на АЕЦ „Белене” и това не бива да се пренебрегва. Това обяви пред    проф. Георги Касчиев, експерт по ядрена енергетик. Тя може да бъде подложена на въздействие от няколко сеизмични огнища, от които най-опасното е Вранча в Румъния, уточни Касчиев. През седмицата парламентът даде право на правителството отново да размрази АЕЦ „Белене”. Георги Касчиев е дългогодишен критик на проекта. Според него няма инвеститор, който да не поиска държавни гаранции от България, за да се включи в изграждането на АЕЦ „Белене”. Управляващите заблуждават хората, че може да се намери такъв инвеститор, категоричен е професорът. По думите му България няма да има нужда от такава мощност поне до 2040 г. и това било посочено и в доклада на БАН. Между професионалистите в енергетиката има ясен консенсус, че такава централа не е нужна – приоритетите са други, допълни Касчиев. На въпрос защо тогава отново се размразява проектът той коментира, че става въпрос за финалния етап от създаването на съюз – ГЕРБ – БСП и завой от европейско към евразийско развитие.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.10", "title": " Проф. Георги Касчиев: Има сериозен сеизмичен риск за площадката на АЕЦ „Белене”"}
