{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b5%d1%82%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8/", "text": "Специализираният наказателен съд остави за постоянно в ареста четиримата мъже,  с културно – исторически ценности, информира БНР. Сред задържаните е и служителят на ДАНС Надко Добчев, който, според прокуратурата, координирал действията на групата. Античен златен венец с тегло 400 грама е бил спасен от продажба за 2 милиона евро при спецакция на прокуратурата, ГДБОП и ДАНС в понеделник, за която медиите научиха часове преди съдебното заседание. Един от задържаните, занимавал се от години с иманярство, предал доброволно още четири артефакти – също златни, антични и – по думите на заместник-директора на Археологическия музей Христо Попов, датиращи от средата на IV век пр. Хр. На пресконференция, на която бяха показани накитите, пазени от маскирани и въоръжени барети, заместник–главният прокурор Иван Гешев на няколко пъти повтори, че с много голяма вероятност те са автентични, както и уточни, че прокуратурата знае, че има и незаконен бизнес с реплики на антични вещи:  „Но събраните доказателства, включително и от анализа на тези доказателства, а и включително от експертна справка, изготвена от специалисти от Националния археологически институт, нямаме основание към този момент да се съмняваме, че тези обекти са автентични“. Иманярите Димитър Андинов и Петър Влаев обаче обявиха античното злато за имитация. Венецът бил изработен от Влаев – от сребро и злато, и състарен с киселина. След като изслуша страните по делото, съдът уважи искането на прокуратурата и остави в ареста Добчев, Андинов, Влаев и четвъртият в групата  Антон Ивов. Решението може да бъде обжалвано пред Апелативния спецсъд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Съдът остави в ареста мъжете, обвинени в незаконна търговия с културно-исторически ценности"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%b8%d0%b3%d1%80%d0%b0%d0%b5-%d0%b2%d0%b0%d0%b6%d0%bd%d0%b0-%d1%80/", "text": "Новият ни посланик в Русия Атанас Кръстин връчи акредитивните си писма на президента Владимир Путин. В приветствие към него Путин отбеляза: “Появяват се нови възможности за сътрудничество с България в областта на енергетиката”. Путин обърна внимание на руско-българските отношения и сътрудничеството на двете страни в енергийната сфера. Той припомни, че тази година се честваха 140 години от Руско-турската освободителна война, а в Москва бяха на посещение и президента и премиера на България. “За съжаление преди време България се отказа от проекта за газопровод “Южен поток”. Сега обаче има възможност тя да изиграе важна роля за транзита на руски газ в Европа”, заяви Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Путин: България може да изиграе важна роля за транзита на руски газ в Европа (ВИДЕО)\t\t\t"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b2-%d1%81%d1%85%d0%b5%d0%bc%d0%b0-%d1%81-%d0%be%d0%bd%d0%ba%d0%be%d0%bb%d0%b5%d0%ba%d0%b0%d1%80%d1%81/", "text": "Има 9 тома с нови доказателства Апелативният спецсъд остави окончателно в ареста четирима обвинени за незаконна търговия с онколекарства – Борислав Сотиров, Делян Денсузов, Калоян Молалийски и Милослав Пейков. Небесна и Зара Балджийски, както и Светлана Тюлекова остават под домашен арест заради влошено здраве. От прокуратурата внесоха 9 нови тома с доказателства. Според съда няма опасност обвинените да се укрият, но може да извършат друго престъпление. Бандата действала от средата на 2017 г. до 4 октомври 2018 г. Седемте обвинени бяха задържани за участие в схема, чрез която е източвана здравната каса с незаконен реескпорт на онколекарства. Медикаментите били за пациенти от болниците „Йоан Павел“ в София и „Св. Мина“ в Благоевград.", "date": "2018.10.11", "title": " Арест за четирима в схема с онколекарства"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%b7%d0%b0-%d0%b8%d0%bd/", "text": "Националният съвет за интеграция на хората с увреждания подкрепи проекта на Закон за хората с увреждания, съобщи на брифинг министърът на труда и социалната политика Бисер Петков след приключване на заседанието на съвета. Двадесет и шест са били гласовете „за“, три – „против“ и един – „въздържал се“. На отделно гласуване е подложено предложението за отпадане на закрилата на хора с увреждания при уволнение. Предложението не е било подкрепено от преобладаващата част от консултативния орган. Закрилата остава. Законопроектът ще бъде гледан на НСТС във вторник, в сряда ще бъде внесен в МС, а на 19 октомври ще е в НС. Законът не е идеален, можеше да е по-смел и още по-категорично да заяви политиките за реформа и гарантирането на правата на хората с увреждания, но е крачка напред, отбеляза омбудсманът Мая Манолова. Тя ще продължи да настоява през следващите години по по-ясен начин да бъде уреден въпросът с помощните средства и медицинските изделия, така че да не се допуска да се източват пари от частни субекти за сметка на хората с увреждания. Мая Манолова иска и по-категорично да се разпишат квотите, които ще гарантират трудова заетост. По думите на омбудсмана работата по законопроекта е резултат от компромис, който са направили всички участници в работната група, положен е много труд и е редно да се каже добра дума за продукта на този труд. Това е приличен закон, който показва първата стъпка в реформата, обобщи Манолова. Според нея тази първа стъпка ще даде повече права на всички хора с увреждания. Заместник-председателят на Националния съвет за интеграция на хората с увреждания Адриана Стоименова каза, че законопроектът е балансиран, има нови моменти, съобразени с Конвенцията за правата на хората с увреждания. Като такива тя определи защитена заетост за хората с увреждания, хората с тежки увреждания ще имат необходимата база, в която да бъдат интегрирани – в трудова среда да имат икономическа активност. Освен медицинската рехабилитация, се включва и социалната. Правото на психолог и логопед е гарантирано от закона. Има пълна подкрепа от министерствата медицинските изделия и помощните средства бързо да влязат в МЗ, да има стандарт и общественият ресурс да се разходва за ефективни средства, допълни Стоименова. Мая Стоицева, представител на протестиращите майки, отбеляза, че в новия закон майките виждат най-доброто в допълнителните разпоредби и се надяват те да се случат, така както са заложени. Предвидено да има две национални програми – едната за подкрепа на работодателите, която да насочва ресурс към бизнеса за адаптиране на работни места за хора с увреждания, а другата за достъпна среда и мобилност, която ще насочва ресурс за достъпна среда най-вече на жилищни сгради, защото там има изоставане. Първата програма ще се администрира от Агенцията за хора с увреждания, ще бъде осигурен финансов ресурс и на проектен принцип ще се финансират проекти на бизнеса. Втората програма също ще се администрира от структури към МТСП и ще финансира проекти на физически и юридически лица за адаптиране на жилищни сгради. Квотите за хора с увреждания остават в проекта, но са предвидени доста хипотези, при които работодателите, които не спазват това задължение, могат да бъдат освободени от компенсационна вноска. Такава хипотеза са производства и дейности, които обективно не предполагат ангажиране на хора с увреждания , другата е – невъзможност за назначаване на човек с увреждане, защото Бюрата по труда или частни трудови посредници не са осигурили такъв човек. Тези обстоятелства ще се проверяват от ГИТ. Предвидено е изпълнението на задължението за квоти да може да бъде осъществено чрез алтернативни мерки – чрез закупуване от страна на предприятието на специализирани стоки и услуги, произведени от хората с уврежданията. Продължава дебатът и с работодателите , техните мнения отново ще бъдат взети предвид на утрешното заседание на Националния съвет за интеграция на хората с увреждания и на заседанието на НСТС другата седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Бисер Петков: Националният съвет за интеграция на хората с увреждания подкрепи проекта на Закон за хората с увреждания"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d0%bb%d0%b8-%d1%82%d1%80%d0%b0%d0%ba%d0%b8%d0%b9%d1%81%d0%ba%d0%b8-%d0%b2%d0%b5%d0%bd%d0%b5%d1%86-%d0%b7%d0%b0-2-%d0%bc%d0%bb%d0%bd-%d0%b5%d0%b2%d1%80%d0%be/", "text": "Обвиниха агент на ДАНС, координирал сделката Служители на ГДБОП, ДАНС и спецпрокурори спасиха уникално златно съкровище в момент на сделка за продажбата му. Четирима души, сред които и агент от ДАНС, са обвинение за участие в престъпната група, която опитала да продаде рядък златен тракийски венец за 2 милиона евро. Днес спецпрокуратурата поиска постоянното им задържане под стража. Сделката била спряна в района на Свиленград, а дългогодишен служител на ДАНС осъществявал координацията между продавачите и купувачите, които били българи. Той проверявал и надеждността им, обясни зам.-главният прокурор Иван Гешев. След арестите доброволно били предадени и други находки от комплекта – две златни гривни и торква, каза шефът на ГДБОП Ивайло Спиридонов. Зам.-директорът на Националния археологичен музей на БАН Христо Попов обясни, че съкровището е от втората половина на IV век пр. Хр. и разкрива контактите на тракийските аристократи от елита с Източна Гърция или Персия. Подобни венци са изключително редки, а в България има само 4 напълно запазени. При акцията са намерени още огърлие, пръстени, монети и други ценности, за които са назначени експертизи, но до момента няма съмнения, че са автентични. Информация за предстоящата сделка с антиките била получена в ДАНС в края на юли. Първоначално били задържани 7 души, но трима от тях са свидетели. Трима от обвинените са осъждани. Единият от заловените бил активен иманяр допреди 15 г., но се издигнал в йерархията. Още не е ясно кога и къде е било изкопано съкровището. Разследващите имат информация, че групата опитвала да го продаде в Турция, но до сделка не се стигнало. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.11", "title": " Хилядолетно съкровище пазарено за 2 млн. евро (обзор)\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%b7%d0%b0%d0%bb%d0%b8%d1%87%d0%b0%d0%b2%d0%b0-71-%d0%b4/", "text": "Министерството на туризма заличава 71 дружества, вписани като туроператори от Националния туристически регистър (НТР), съобщиха от ведомството. Дружествата, чиято регистрация е заличена, са със седалище и адрес на управление в градовете София, Варна, Бургас, Пловдив, Русе, Добрич, Плевен, Несебър, Поморие, Самоков, Кърджали, Велико Търново и Велинград. Заличаването е със заповед на министъра на туризма Николина Ангелкова и се предприема съгласно решение на Експертната комисия по регистрация на туроператори и туристически агенти (ЕКРТТА). Причината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност. Определен е период от две години, през който заличените дружества нямат право да заявяват регистрация за извършване на туроператорска дейност, считано от датата на издаване на заповедта. Заличените дружества не са премахнати от НТР, но е отразена заповедта за заличаването им, като имената им са оцветени в червено. Това се прави, за да може при справка в регистъра потребителите да получават информация дали туроператорът е коректен и извършва дейност, спазвайки закона. Според действащите разпоредби на Закона за туризма задължително условие е регистрираният туроператор ежегодно да сключва договор за задължителна застраховка „Отговорност на туроператора“ със застраховател по смисъла на Кодекса на застраховането и да я представя на министъра на туризма в 14-дневен срок от сключването или подновяването му. Не съществува правна възможност регистриран туроператор временно да спира дейността си и/или да няма валидна застраховка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Министерството на туризма заличава 71 дружества от Националния туристически регистър"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80-%d0%b2-%d0%b5%d0%b2%d1%80%d0%be%d0%bf%d0%be%d0%bb-%d0%b7%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%bd/", "text": "Финландецът Яри Лиуку, който е сред най-опитните и високопоставени служители в Европол в борбата с тежката престъпност, даде много висока оценка на работата на българската полиция при разкриването на жестокото убийство на Виктория Маринова. Ръководителят на Европейския център за борба с тежката организирана престъпност Лиукуе е поддържал ежедневна комуникация с ръководителя на българското бюро за връзка с Европол и отчете както неговия висок професионализъм, така и този на колегите му в София. Именно Яри Лиуку е ръководил координацията на действията на Европол. „Бяхме в течение на този казус от самото му начало, защото България има свое бюро за връзка с Европол. Бяхме в готовност да предложим нашата помощ и обсъждахме случая, но нашата помощ не се наложи. Видя се, че българската страна се движи решително напред в разследването и свършиха превъзходна работа в разплитането на случая.“, заяви той пред  . „Впечатляващо е краткото време, за което се разви разследването и много бързо бе локализиран заподозреният и то в чужда страна. Аз самият бях разследващ полицай като млад и от личен опит твърдя, че свършихте много добра работа“, коментира Яри Лиуку. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.11", "title": " Директор в Европол за разследването на убийството в Русе: Бяхме в течение на този казус от самото му начало\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%bb%d0%b0%d0%ba%d0%be%d0%b2%d0%b5-5/", "text": "Движението на влаковете между Благоевград и Дупница е възстановено. По-рано днес помощник-машинист  , след като се хвърли от товарна композиция в района на благоевградското село Бело поле, съобщи Йорданка Шаркова – говорител на Областната дирекция на МВР в Благоевград. По-рано днес движението на влаковете в участъка между гарите Благоевград и Кочериново беше спряно. Инцидентът се е случил след 16 часа, при влизането на влака в първия тунел при село Бело Поле край Благоевград. Загиналият е на 33 години от дупнишкото село Бистрица. Семеен, има едно дете. Мъжът е потомствен машинист, в системата на БДЖ работят баща му и брат му. Не е ясен мотивът за действията на машиниста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Възстановено е движението на влаковете между Благоевград и Дупница"}
{"url": "https://trud.bg/%d0%b2%d1%81%d1%8f%d0%ba%d0%be-%d1%82%d1%80%d0%b5%d1%82%d0%be-%d0%b4%d0%b5%d1%82%d0%b5-%d0%b5-%d1%81-%d0%bd%d0%b0%d0%b4%d0%bd%d0%be%d1%80%d0%bc%d0%b5%d0%bd%d0%be-%d1%82%d0%b5%d0%b3%d0%bb%d0%be/", "text": "Повече плодове и зеленчуци консумираме напоследък България е сред страните в Европейския съюз, в които е регистрирана висока честота на наднорменото тегло и затлъстяването в ранна детска възраст, редом с Гърция, Чехия и Великобритания. Около 30% от децата у нас са с наднормено тегло, а 13% – със затлъстяване. За втория случай се говори, когато при едно лице е настъпило увеличение от идеалното му тегло с 15% и повече. Данните бяха изнесени от Българското сдружение за проучване на затлъстяването и съпътстващите го заболявания (БАСОРД) на 11 октомври, вчера, когато се отбеляза световният ден за борба с този проблем. В основата му стоят най-вече вредни хранителни навици и обездвижване. Българчетата на възраст между 6 и 9 години прекарват пред компютър или телевизора средно по 25 часа на седмица, посочи доц. Светослав Ханджиев от БАСОРД. За сравнение връстниците им от Холандия и Белгия се застояват по 14 часа. Проучването показва още, че сме на водещо място в ЕС по най-ниска консумация на прясно мляко, но се отчита и положителна тенденция през последните години децата ни да консумират все повече плодове и зеленчуци. По този показател страната ни се нарежда на второ място в европейската общност. Отчита се като цяло и леко подобряване на хранителните ни навици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Всяко трето дете е с наднормено тегло\t\t\t"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%b1%d1%8e%d0%b4%d0%b6%d0%b5%d1%82%d0%bd%d0%b8-%d0%b7%d0%b0%d0%bf%d0%bb%d0%b0%d1%82%d0%b8-%d0%bd%d0%b0-%d0%b8%d0%bc%d0%b0%d0%bc%d0%b8-%d0%b8/", "text": "Цветанов покани представител на президентството да влезе в работната група Вероизповеданията минават на бюджетна издръжка, а харчовете ще подлежат на строга финансова отчетност. Това приеха депутатите с гласуването на първо четене на два проекта за промени в Закона за вероизповеданията. Единият проект е на ГЕРБ, БСП и ДПС, а вторият е на Обединените патриоти. Проектът на трите партии предвижда държавна субсидия да получават вероизповедания, към които принадлежи не по-малко от 1% от населението на страната. Според официалното преброяване този праг прескачат само православието и ислямът. За всяко самоопределило се лице ще се получават по 10 лв. от държавата, но не повече от 15 млн. лв. за вероизповедание. Миналата седмица, след среща със Светия синод премиерът Бойко Борисов обяви, че “заплатите на свещениците ще бъдат приравнени с тези на учителите”. Проектът на Обединени патриоти предвижда субсидиите да се разпределят пропорционално на числеността на самите вероизповедания. Пред “Труд” Искрен Веселинов от ВМРО коментира, че съотношението мюсюлнани-християни в страната ни е приблизително 1:7. Той бе категоричен, че проектът на ГЕРБ, ДПС и БСП е в ущърб на християните. При него имамите ще получат 5 млн. лв., а свещениците -15 млн. лв. Останалите вероизповедания ще получават средства само за храмове и гробища, както и досега. Промените на ГЕРБ, ДПС и БСП предвиждат и забрана на чужди дарения за заплати в религиозните общности. Патриотите са записали в проекта си, че службите се извършват само на български език. И двата законопроекта предвиждат чужденци да могат да участват в проповеди само ако това е предварително съгласувано с дирекция “Вероизповедания”.  Шефът на ПГ на ГЕРБ Цветан Цветанов обяви в пленарна зала, че ще бъде сформирана работна група, която ще има 21 дни да постигне консенсус по спорните текстове. Цветанов покани от трибуната в групата да участва и представител на президента Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Гласуваха бюджетни заплати на имами и попове (обзор)\t\t\t"}
{"url": "https://trud.bg/%d0%b0%d0%bd%d1%82%d0%b8%d1%87%d0%bd%d0%be%d1%82%d0%be-%d0%b7%d0%bb%d0%b0%d1%82%d0%bd%d0%be-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b5-%d0%b5-%d1%84%d0%b0%d0%bb%d1%88%d0%b8%d0%b2%d0%be/", "text": ", което беше   при спецакция на ГДБОП, ДАНС и прокуратурата, е фалшиво. Това твърди един от задържаните. „Венецът и торквата са имитации, които съм измислил. Венецът е имитация на тракийско изделие, а гривните и торквата са персийски стил. Изработени са от злато и сребро. Направени са така да изглеждат стари и антични. След като ги изработя ги състарявам с киселина“. Това заяви обвиняемият Петър Влаев по време на заседание в специализирания съд за определяне на мярка за неотклонение на лицата. Той допълни, че има и матрица на предмет, която се е намирала в дома му, но е била иззета. Другите трима обвиняеми са Димитър Андинов, Антон Игов и Недко Добчев. Пред съда Андинов също каза, че предметите са имитация. По-рано днес на брифинг беше посочено, че по предварителна оценка златните предмети са от 4 век пр. Хр. Четиримата обвиняеми са били задържани в момент, в който са опитали да продадат златния венец за 2 млн. евро. Според разследващите предметите са автентични. Прокуратурата иска от съда задържаните, които са обвинени за организирана престъпна група и трафик на антични ценности, да останат за постоянно в ареста. По време на заседание стана ясно още, че в разследването е участвал служител под прикритие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Античното златно съкровище е фалшиво, твърди един от обвиняемите"}
{"url": "https://trud.bg/%d0%b1%d0%bb%d0%b8%d0%b7%d0%be-25-%d0%be%d1%82-%d0%bf%d1%8a%d1%82%d0%b8%d1%89%d0%b0%d1%82%d0%b0-%d1%83-%d0%bd%d0%b0%d1%81-%d1%81%d0%b0-%d0%b2-%d0%bb%d0%be%d1%88%d0%be-%d1%81%d1%8a%d1%81%d1%82%d0%be/", "text": "Необходимо е обновяването на 112 съоръжения Близо 25% от пътищата у нас са в лошо състояние, а още 13% в незадоволително. Това показва анализа на Агенция „Пътна инфраструктура“, за изготвянето на който са обследвани всички над 20 хил. км. шосета у нас. Това заяви председателят на Управителния съвет на ведомството инж. Светослав Глосов по време на 11-та национална конференция по транспортна инфраструктура с международно участие, организирана от Катедра „Пътища“ на Университета по архитектура, строителство и геодезия. В най-лошо състояние от всички шосета са тези от третокласната мрежа, обясни Глосов. И заяви, че общо 8000 километра от тези отсечки имат нужда от ремонт. От обновяване се нуждаят и 112 съоръжения. В същото време 12% от пътищата у нас са в отлично състояние, показва проверката на пътната агенция, извършена през последния месец. 27% от шосетата са в добро състояние, а 22,5 на сто – в задоволително. Причината за това, че над една пета от пътищата имат нужда от обновяване, е дългогодишното недофинансиране на сектора, заяви Глосов. Той допълни, че при стартирането на тол системата догодина се очаква да се увеличат и средствата за поддръжка на шосетата у нас. Освен за ремонт и обновяване събраните пари ще могат да се използват и за финансиране на ново строителство. Тези средства ще бъдат използвани за довършването на магистралите „Хемус“ и „Струма“, скоростните направления към двата моста над Дунав – Видин- Ботевград и Русе- Велико Търново, отсечката София-Калотина, завършването на магистралния пръстен около София с отсечките от квартал „Младост“ до магистрала „Тракия“ и от квартал „Бъкстоун“ до магистрала „Люлин“. Сред приоритетните проекти, чакащи реализация, са тунелите под „Шипка“ и „Петрохан“ и автомагистрала „Черно море“. По време на форума изпълнителният директор на Камарата на строителите в България инж. Мирослав Мазнев призова да се спре ескалацията при дискредитиране на българския строителен сектор. „За разлика от други източноевропейски страни България не само запази своя строителен сектор, а българските компании са и успешни конкуренти на големите международни компании при изграждане на сложни, съвременни обекти“, подчерта той. Съветникът на премиера Бойко Борисов Малина Крумова заяви, че основната тема на конференцията – пътната безопасност, е особено актуална и при разглеждането й трябва да се мисли не само за инженерната мрежа и технически парк, но и за контрол върху водачите. Страната ни е сред държавите с най-много жертви по пътищата в Европа, като в сравнение с други страни на континента убитите по пътищата са десетки пъти повече, заяви проф. д-р Николай Михайлов, ръководител на катедра „Пътища и транспортни съоръжения“ към УАСГ. Той подчерта, че заданието е Библията на добрите пътища, а то от своя страна трябва да е съобразено с критериите за пътната безопасност.", "date": "2018.10.11", "title": " Близо 25% от пътищата у нас са в лошо състояние\t\t\t"}
{"url": "https://trud.bg/%d0%ba%d0%b8%d0%bf%d1%8a%d1%80-%d0%bf%d0%be%d0%b8%d1%81%d0%ba%d0%b0-%d0%bf%d1%8a%d1%80%d0%b2%d0%be%d1%82%d0%be-%d0%bc%d1%8f%d1%81%d1%82%d0%be/", "text": "Националният отбор на Кипър поиска първото място в група 3 на Лигата на нациите, където водач е България. След първите два кръга „лъвовете“ имат стропроцентов актив – 6 точки от два мача. В събота селекцията на Петър Хубчев приема Кипър. Тимът от Острова на Афродита е със загуба и победа. Трите точки вдъхват сериозна доза оптимизъм в лагера им преди гостуването на България. „Отиваме в София на мисия за развитието на футбола ни – пише кипърският сайт „Политис“. – Време е да направим нещо запомнящо се! Освен в България, дни по-късно гостуваме и на Словения. Можем да вземем точки и от двата мача, а това ще е достатъчно за атака на върха.“ Една от звездите в кипърския национален отбор Константинос Лаифис смята, че именно тези две гостувания са най-важните за тима в кампанията. „Защото ще покажат докъде сме стигнали и какво можем реално да постигнем в края – каза защитникът на „Стандарт“ (Лиеж). – Ако вземем точки от тези двубои, ще можем да се надяваме на нещо повече, защото след това ни остават още две домакинства – срещу България и Норвегия. Не сме си поставяли определена цел, но имаме мечти.“ Букмейкърите определиха тимът на нашите национали за абсолютен фаворит. Българсдкият „Еврофутбол“ предлага коефициент от 1.39 мачът да бъде спечелен от „лъвовете“ на Петър Хубчев и 5.65 трите точки да бъдат взети от кипърците. Световната компания „Bet365“ оцени евентуален домакински успех на 1.57, а победа за гостите на 7.50.", "date": "2018.10.11", "title": " Кипър поиска първото място"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-261/", "text": "Северин надрусан изтезавал Виктория Разказал на майка си, че искал да се предаде. Декларирал, че е съгласен да го екстрадират. До 10 дни обвиненият ще бъде върнат в България. Твърдят, че бил с умствена изостаналост.             НАП погна Лозан Панов, най-висшият съдия се крие от данъчните Разбра се защо председателят на ВКС не подаде през миналата година имуществената си декларация пред Сметната палата – анализ на „Труд“.         Трябва да има забрана за уронване доброто име на компаниите След отказани реклами се публикуват неверни неща, които рушат търговската репутация, казва Васил Велев, председател на Асоциацията на индустриалния капитал в България (АИКБ), в интервю за „Труд“.             Велизарий – военният гений на империята Знаменитият пълководец на Византия е роден в Германѝя, днешната Сапарева баня – новата статия на проф. Пламен Павлов от неговата рубрика „Мистериите на българските земи“.           Тръмп от Амазонка Силует на крайнодесния кандидат за президент на Бразилия Жаир Болсонаро, който спечели първия тур на избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Вижте акцентите в броя на вестник „Труд“ в петък, 12 октомври 2018"}
{"url": "https://trud.bg/%d0%b1%d0%be%d0%b3-%d0%b4%d0%b0-%d0%bf%d1%80%d0%be%d1%81%d1%82%d0%b8-%d0%b2%d0%b8%d0%ba%d1%82%d0%be%d1%80%d0%b8%d1%8f-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d0%b0-%d1%82%d1%8f-%d0%bd%d0%b0/", "text": "Сагата с трагедията около убийството на Виктория Маринова приключи. В последните няколко дни това беше най-коментираната тема и предизвика бурна обществена реакция не само у нас. България бе по първите страници на световни медии, страната ни бе оклеветена като място, където убиват журналисти. „Световната журналистика скърби за 44-ата си жертва. 30-годишната Виктория Маринова, майка на две деца, която бе жестоко убита. Нейното „перо“ подразни режима на Борисов. Убита, докато разследва нередности по отношение на финансови средства от ЕС. Нейните разследвания са фокусирани върху корупцията в държавата. Според българските медии изнасилването е направено, за да заблуди разследването. Мотивът на извършителя е един: убийството на Маринова да бъде наказателен пример… В репортажа си Маринова разкрива, че 30% до 40% от финансиране, получено от група компании, са били използвани за подкупи. Виктория Маринова е популярна журналистка в България, смятана за най-добра в разследващата журналистика“. Така описаха бруталното убийство на Виктория Маринова гръцките медии. Антикорупционни групи и евродепутати призоваха българското правителство и власти да разследват смъртта на журналиста. Представителят на ОССЕ за свободата на медиите Арлем Дезир заяви, че е „шокиран“ от убийството и призова за „пълни и задълбочени разследвания“ с послание в туитър. Множество журналисти написаха послания в социалните мрежи, шокирани от убийството и припомнят, че това е третият журналист, който се занимава с разследване на корупция, убит в Европа за повече от година. Дафне Каруана Галиция в Малта, бе убита през октомври миналата година, а през февруари словашки журналист Ян Куцияк. Последва въпросът: Покойното момиче журналист ли е, и то разследващ? Отговорът бе „не“. А начинът, по който се използва нейната смърт – невиждано дъно. Според криминолозите 90% от убийствата имат битов характер, а поръчковите убийства не се характеризират със злобно изнасилване и удушаване. Там липсва емоционалност. Сега, когато се видя, че престъплението в Русе е наистина дело на психопат, малко ще повярват, защото този случай се преекспонира от виртуалните писъци, които заглушиха гласа на разследващите журналисти и криминолози. Стигна се до там, че световните медии започнаха да гърмят: „България заедно с Румъния са две държави, които не членуват в „Шенген“ поради високата корупция в публичната администрация. Корупцията в България е вкоренена във всички области на обществения живот. От митническите служби, през политиците и обществото. Установено е лошо управление на средствата от Европейската Общност. Откровенията обаче, които бяха чути по време на предаването на Виктория Маринова, надхвърлиха границите“. Новината за корумпираната България прескочи дори Океана. Осигурено бе медийно покритие на пълна лъжа в рамките на 48 часа. „Българските медии се опитаха да разследват случая, ровейки се в личния й живот. Не беше сексуален мотивът за убийството й. Някой е много сърдит. Убийството стана няколко дни след нейния репортаж за злоупотреба със средства на ЕС, свързани с руски олигарси, политици и бизнес-компании, въвлечени в корупция и обществени поръчки, и това може би е причината за убийството на Маринова“, коментира българинът Руслан Трад, член на Съюза на европейските журналисти – България, в интервю за германския вестник „Билд“. Защо и кой се опита да подмени фактологията за смъртта на Виктория, българинът трудно ще осъзнае, защото невидима сянка се грижи да предизвика пълно недоверие в институциите. Дори и да обявят публично 101% доказателства за убийството, съмненията ще останат. Разпадът на доверие в институциите е видим и голяма част от журналистите активно допринасят за това. Бог да прости Виктория Маринова, а тя да прости на нас. Да ни прости за гаврата с нейната памет! Да ни прости, че бе използвана и консумирана морално! Тъжна и непрежалима е всяка загуба на човек. Всяко убийство е подъл акт, който трябва да бъде наказан. Жалко за красивата жена и майка, отишла си без време от този свят, но изопачаването на фактите ни тласна в посока, от която връщането е трудно. Разклати се световното доверие и скоро Шенген едва ли ще има. Много хора прекалиха със спекулации, провокации и манипулации. Брутално е. Виктория Маринова, майка, съпруга, дъщеря, бе брутално изнасилена, обезобразена и убита в Русе. Обезобразена и омерзена бе и нейната памет. Да се надяваме към физическите и морални извършители да бъде приложена цялата строгост на закона, с което да се измие лицето на България пред света. Виктория, Прости ни!   Малко е да се каже, че така ни се пада През последното десетилетие имаше и други случаи, които ни навлякоха негативни реакции от Европа. Сега ще си носим последствията за годините, в които корупция, насилие и измами се ширеха безнаказано. Малко е да се каже, че така ни се пада. Оставаме си тук, на границата между Евразия и свободния свят – място, от което никога няма да се измъкнем, освен ако не можем сами да се хванем за косата и се изтеглим извън духовното блато, което ни поглъща.          ", "date": "2018.10.11", "title": " Бог да прости Виктория Маринова, а тя на нас!\t\t\t"}
{"url": "https://trud.bg/e-%d0%ba%d0%b0%d0%ba-%d0%b4%d0%b0-%d1%81%d1%82%d0%b0%d0%bd%d0%b5-%d1%82%d0%be%d0%b2%d0%b0-%d0%b5%d0%b4%d0%b8%d0%bd%d0%b5%d0%bd%d0%b8%d0%b5-%d1%83%d0%b2%d0%b0%d0%b6%d0%b0%d0%b5%d0%bc%d0%b8-%d0%b3/", "text": "Уважаеми господин президент Радев, това, дето го говорите за единението на нацията, е добро намерение. Но, както са рекли древните, пътят към ада е постлан с добри намерения. От понеделник пътят към ада на вашите намерения ви го постила не някой друг, а политическият ви импресарио – госпожа Корнелия Нинова. Била обезпокоена от негативния образ на страната, който се създал през тези дни. Е, нали тя самата заедно с Вигенин, стъпили върху трупа на Виктория, запяха в един глас с клеветниците на България. Дава ли си сметка госпожа Нинова, че с мародерската си позиция ангажира втората политическа сила в България и нейните избиратели в майцепродажна кампания? Е, затова ви питам, уважаеми господин Радев, как да стане единение, когато политическият лидер на почти половин България хули родината и народа си злобно и първосигнално?", "date": "2018.10.11", "title": " E как да стане това единение, уважаеми господин Президент"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%b2-%d1%81%d0%be%d1%84%d0%b8%d1%8f-%d0%bf%d0%be%d0%bb/", "text": "Медицинският университет в София е получил дарение от 1 037 413 долара, съобщиха от учебното заведение. Това е станало след преминали законови процедури, тъй като дарителят д-р Андрей Георгиев е починал през 2014 г. Той е българският емигрант в САЩ, дарил и над   и още половин милион долара на общината в града. Д-р Андрей Георгиев роден в София през 1921 г., в началото на 50-те години на миналия век той емигрира в САЩ. Умира на 93 години, на 22 април 2014 г., в дома си в Улимингтън, щата Делауеър. Академичният съвет на Медицинския университет е решил всяка година 20 000 лв. да бъдат давани на завършилите с пълно отличие студенти, като средствата ще се разпределят на всички факултети, Филиал – Враца и Медицинския колеж. Част от наследството ще бъде разпределено като награден фонд в размер на 180 000 лв. за първите три места в конкурса за идеен проект за новата Учебно-административната сграда на Ректората. Една от аудиториите в нея ще носи името на завещателя д-р Андрей Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Медицинският университет в София получи дарение от над 1 млн. долара\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d1%81-%d0%bf%d1%80%d0%b5%d0%b7%d0%b5%d0%bd%d1%82%d0%b0%d1%86%d0%b8%d1%8f-%d0%bd%d0%b0-%d1%81%d1%80%d0%b5%d1%89%d0%b0%d1%82/", "text": "Община Свищов, като номинирана от Министерството на икономиката, Министерството за Българското председателство на Съвета на ЕС и Национално сдружение на общините в Република България ще вземе участие в 4-та среща на местните лидери Китай-ЦИЕ „16+1“, която ще се проведе на 20 октомври в София. Форумът, на който ще присъства кметът на Свищов Генчо Генчев с екип от експерти, ще се проведе под мотото „Глобално мислене, действия на местно ниво“ и ще включва две пленарни сесии. Първата е насочена към селското стопанство и туризма, а втората към индустриални и демонстрационни паркове, зони и малки и средни предприятия. Очаква се на мегафорума да присъстват около 700 участници, 250 представители на над 20 китайски провинции, местни власти и китайския бизнес, както и гости на другите държави от Централна и Източна Европа. Основната цел на срещата е осигуряване на платформа за задълбочаване на сътрудничеството между местните власти и бизнеса от ЦИЕ и Китай, както и представяне на възможностите на българските общини за инвестиции на местно ниво. Предвидено е представяне на 4 презентации от кметове на български общини, включващи възможности за инвестиции в България, като Свищов е една от тях.  Лично кметът на Общината Генчо Генчев, с експертен екип, ще презентира възможностите за инвестиции и бизнес в Свищов и региона. Ще бъде промотиран Дунавският индустриално-технологичен парк „Свищов“ и благоприятното геостратегическо местоположение, съотнесено към евро-азиатските коридори. Това от своя страна, само по себе си е изключителна възможност и предпоставка за установяване и развитие на сътрудничество и подобряване на бизнес климата в Свищов и общината. Инициативата „16 + 1“ за сътрудничество между Китай и 16-те страни от Централна и Източна Европа е важен механизъм за стимулиране на политическия диалог, инвестициите, търговските и икономическите отношения и сътрудничеството в широк кръг от области. Чрез участието си в този форум, община Свищов ще намери своето заслужено място в перспективните икономически региони в Югоизточна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Община Свищов с презентация на срещата на местните лидери Китай – Централна и Източна Европа „16+1“"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80-%d0%be%d1%82-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d1%85%d1%80%d0%b0%d0%bd%d0%b8%d1%82%d0%b5-%d0%b2%d1%8a%d0%b4/", "text": "Ветеринарен лекар, инспектор в Областната агенция по безопасност на храните в Шумен, е отглеждал марихуана в закътана нива. Д-р Красен Крумов/32г./ превърнал и къща в шуменския кв. „Дивдядово“ в сушилня за канабис от началото на лятото. Тази седмица криминалисти от Полицейското управление в Шумен след перфектна акция сложили край на наркоземеделието и предотвратили излизането на над 380 кг. суха и прясна трева на пазара. До разкриване незаконната дейност на държавния служител се стигнало по оперативен сигнал, каза шефът на ОДМВР-Шумен ст.комисар Ялчън Расим. Поне 2 седмици ветеринарният доктор е бил следен, а на 9 октомври към 18,40 ч. бил спрян, докато шофира джипа си „Нисан Терано“ и бил във видимо неадекватно състояние. Тестът с дрегер отчел 0,2 промила алкохол, а следващ тест за наркотици отчел, че водачът е употребил канабис. Криминалисти знаели къде е къщата-сишилня в квартала и при последвал обиск вътре намерили 298 стръка сух канабис, които били пръснати във всички стаи, включително в банята и тоалетната. Открити са и 9 чувала, пълни с наркотрева. Общото им количество било към 80 кг. След това със съдействието на инспектора и с помощта на следово куче криминалисти стигнали до половин декар нива в трудно достъпна, гориста местност край шуменското село Янково. Там се натъкнали на огромни стръкове канабис, някои високи по 3,90 м. Трудно отсекли марихуаната, едра като кипариси. Общото й тегло в суров вид е поне 300 кг. Наркоземеделецът отглеждал канабиса по съвети от специален сайт. Торял и ползвал препарати, личало от откритите опаковки на полето. Той опитал да обясни, че дрогата е за лична консумация, но количеството е огромно. От 1 грам суха марихуана се произвеждат 3 цигари. Цената на една върви между 8 и 10 лв. на шуменския пазар. Според криминалисти, той не е успял да пласира нищо. Купил е имота в квартала в началото на лятото специално заради доходната дейност. След 24-часов арест инспекторът е освободен. Срещу него е повдигнато обвинение за отглеждане на дрога с цел разпространение, каза окръжният прокурор на Шумен Маргарита Георгиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Инспектор от Агенцията по храните въдил канабис (СНИМКИ)\t\t\t"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b2-%d0%bf%d0%b8%d1%81%d0%bc%d0%b0-%d0%b4%d0%be-%d0%ba%d0%bb%d0%b5%d0%b2%d0%b5%d1%82%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b1/", "text": "„Вие бяхте сред множеството високопоставени служители, които бързо осъдиха убийството. За съжаление, Вие също така започнахте да развивате хипотези за причината за престъплението. Прибързахте със заключенията и решихте да сочите с пръст. Убийството веднага бе квалифицирано като престъпление срещу свободното слово.“ Това пише евродепутатът Ангел Джамбазки (ВМРО/ЕКР) в писмо до заместник-председателя на Европейската комисия Франс Тимерманс. Както , Тимермас все още не е опровергал изявлението си в туитър, че е „шокиран от ужасяващото убийство на Виктория Маринова“ и че „отново смел журналист пада в борбата за истината и срещу корупцията“. Освен до Тимеманс, Джамбазки е изпратил идентични писма и до комисар Вера Йоурова и до председатели на групи в Европарламента – Франческа Келер („Зелените“), Ги Верхофстатд (АЛДЕ) и Манфред Вебер (ЕНП). „Крайно време е да признаете грешката си, тъй като се гордеете с борбата с фалшиви новини. При този случай, обаче, изглежда, че разпространявате фалшиви новини в оценката си за убийството на Виктория. Вие призовахте за справедливост след трагичната смърт на Виктория. Правосъдието ще възтържествува. Надявам се, че ще имате смелостта да го признаете. Надявам се, че ще осъдите и посочите основния извършител с истинското му име – цигански престъпник. Един от многото“, призовава Ангел Джамбазки.   Пълният текст на писмото на Джамбазки до заместник-председателя на ЕК: Уважаеми Вицепрезидент на ЕК Тимерманс, Миналата седмица България привлече вниманието на световните медии, политици и знаменитости. Длъжностни лица от институциите на ЕС не направиха изключение – от членовете на ЕП до комисарите. Причината? Особено гнусно престъпление. Брилянтна млада жена и журналистка Виктория Маринова бе жестоко изнасилена и убита в северния град Русе, на Дунава. Престъплението шокира България и света. Смъртта ѝ незабавно привлече повсеместен международен укор. Направени бяха и паралели с други случаи на убити разследващи журналисти от близкото минало. През октомври 2017 г. малтийският разследващ журналист Дафне Каруана Галиция бе убита в атентат с кола-бомба, а през февруари тази година журналистът Ян Куцияк беше застрелян. Вие бяхте сред множеството високопоставени служители, които бързо осъдиха убийството. За съжаление, Вие също така започнахте да развивате хипотези за причината за престъплението. Прибързахте със заключенията и решихте да сочите с пръст. Убийството веднага бе квалифицирано като престъпление срещу свободното слово. Това сериозно наруши работата на българската полиция, която работи неуморно, за да използва горещите следи от престъплението. Те бързо извършиха работата си и започнаха да събират ДНК проби, да разпитват възможни свидетели и да осигуряват периметъра около местопрестъплението. Истинският мотив за престъплението се оказа много различен. Към днешна дата българската полиция има заподозрян, чиято ДНК съвпада с пробите от ДНК, събрани на мястото на престъплението. Освен това, той е носил в себе си част от облеклото на жертвата (нейното бельо), където е открита и нейната ДНК. Той бе задържан в Германия чрез европейска заповед за арест. Очаквам медийната ярост да спре точно тук. Защото очевидно отговорен за ужасното престъпление е българският циганин Северин Красимиров. В Европа тази етническа група е известна също като роми. В моята страна имаме голям проблем с престъпността, свързана с циганите. Той се простира от баналната дребна кражба, през изнасилвания и често убийства. Западна Европа също е свидетел на някои от техните чудовищни деяния. Миналия април 13-годишно момиче бе изнасилвано във Вупертал, Германия от осем български цигани. Общественият протест срещу това престъпление в Европа беше минимален. Престъплението срещу Виктория не е близко до убийствата на Дафне Каруана Галиция и Ян Куцияк. Те бяха убити заради работата им от професионални убийци. Виктория, от друга страна, е имала нещастието да пресече пътя на чудовище. Ром, който няма да се интегрира в нашето общество, и ще направи всичко, за да задоволи болните си сексуални желания. Престъплението срещу нея е по-скоро сродно на престъпленията на групата за сексуална злоупотреба с деца в Рочдейл или на масовото сексуално насилие по време на новогодишните празници от 2015/2016 в Кьолн. И в двата случая престъпления, извършени от мюсюлмански мигранти, които не зачитат жените, нападат и изнасилват невинни момичета и жени. Крайно време е да признаете грешката си, тъй като се гордеете с борбата с фалшиви новини. При този случай, обаче, изглежда, че разпространявате фалшиви новини в оценката си за убийството на Виктория. Вие призовахте за справедливост след трагичната смърт на Виктория. Правосъдието ще възтържествува. Надявам се, че ще имате смелостта да го признаете. Надявам се, че ще осъдите и посочите основния извършител с истинското му име – цигански престъпник. Един от многото. С уважение, Ангел Джамбазки АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.10.11", "title": " Джамбазки в писма до клеветниците на България в Брюксел: Крайно време е да признаете грешката си"}
{"url": "https://trud.bg/%d0%b3%d0%be%d1%80%d1%8f-%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%b2-%d1%8f%d0%bc%d0%b1%d0%be%d0%bb/", "text": "Пожар избухна в лек автомобил „Мерцедес“, паркиран на ул.“Ресен“ в Ямбол, съобщиха от полицията. Сигнал за произшествието е подаден към 2,20 ч. на 11 октомври. Огнеборците установили, че пламъците са обхванали предната част на колата. Произшествието е ликвидирано с участието на един специализиран пожарен автомобил. Пламналият „Мерцедес“ е собственост на 28-годишен мъж. Пламъците са нанесли щети и на спрения в близост автомобил „Мицубиши“. Извършен е оглед на местопроизшествието. Води се дознание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Горя „Мерцедес“ в Ямбол"}
{"url": "https://trud.bg/%d0%be%d1%89%d0%b5-21-%d0%b4%d0%b0%d1%80%d0%be%d0%b2%d0%b8%d1%82%d0%b8-%d0%b4%d0%b5%d1%86%d0%b0-%d1%81%d0%b0-%d0%be%d0%b4%d0%be%d0%b1%d1%80%d0%b5%d0%bd%d0%b8-%d0%b7%d0%b0-%d1%81%d1%82%d0%b8%d0%bf/", "text": "Още 21 деца с изявени таланти от Търговище ще получат стипендия. Това реши на есенната си сесия комисията към общината, която отпуска стипендиите по местната наредба за стимулиране на младежи с изявени дарби. Определените на втората за годината сесия деца ще получават стипендия в размер на 1/5 от минималната работна заплата за период от два месеца. Според наредбата, месечната стипендията се присъжда на деца с поне три значими изяви на местно, регионално, национално или международно ниво, с класиране до трето място през последната година. Тази стипендия се присъжда само веднъж на едно дете или младеж в една календарна година. Целта е повече даровити ученици да получат финансов стимул. Заедно с одобрените през първото полугодие други 28 деца, стимулираните стават общо 49. На предното си заседание комисията присъди и еднократната стипендия „Търговищко дарование”, която е в размер на три минимални работни заплати. Годишна стипендия, в размер на две минимални заплати, бе определена за трима ученици. В навечерието на 1 ноември общината ще връчи стипендиите на всички отлични деца на специална церемония, информират от кметството. От там уточняват, че бюджетът за подпомагане на изявените деца и младежи е 18 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Още 21 даровити деца са одобрени за стипендии в Търговище\t\t\t"}
{"url": "https://trud.bg/%d0%bc%d0%b5%d0%bd%d0%b8%d0%b4%d0%b6%d1%8a%d1%80%d1%8a%d1%82-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d0%b1%d0%bb%d0%b8%d0%b7%d0%be/", "text": "В момента това са ни възможностите, но сме много близко до най-добрите 8 отбора в света“, заяви Любомир Герасимов, мениджър на женския национален тим по волейбол.  Националките завършиха с победа на мондила в Япония, като разгромиха Япония с 3:0 (19, 20, 20) и разделиха 11-то място.  От играта на „лъвиците“ остана доволен и селекционерът Иван Петков. „Без да блестим с определени хора, блестим като отбор – обяви той. – След тежката битка с Тайланд (3:2) ден по-рано, момичетата показаха характер и волеви качества, от които в трудните мачове на моменти се скриваме. Доста специалисти тук на световното са на мнение, че нашият отбор е добре организиран. Грешките ще ги анализираме, но тях ги правят и елитните състави.“  Наставникът призна, че 2019-а се очаква тежка. И се надява в Лигата на нациите българките не само да придобият още опит, а да направят добро класиране. „И да имаме силен старт за олимпийските квалификации“, продължи Петков.  А лидерът Италия се класира за финалната шестица след 3:1 срещу САЩ. Волейболистките на Давиде Мадзанти записаха девети успех. В следващата фаза продължават още янките, както и Холандия, Япония и Сърбия.", "date": "2018.10.11", "title": " Мениджърът на волейболистките: Близо сме до  най-добрите 8 в света"}
{"url": "https://trud.bg/%d0%bd%d0%be%d0%b2%d0%b0%d1%86%d0%b8-%d0%bd%d0%b0%d0%b9-%d1%80%d0%b5%d0%b7%d1%83%d0%bb%d1%82%d0%b0%d1%82%d0%bd%d0%b8-%d0%b7%d0%b0-%d1%83%d1%81%d0%bf%d0%b5%d1%85%d0%b0-%d0%bd%d0%b0-%d0%bd/", "text": "Руснаците Савелий Поздняков и Дмитрий Яковлев, новите попълнения на „Нефтохимик 2010“, бяха най-резултатни за бургазлии в първия мач от Шампионската лига по волейбол. Нашите победиха „Младост“ (Бръчко) с 3:1 (17, 20, -24, 23) при гостуването в Босна и Херцеговина. И двамата забиха по 10 точки. Реваншът е във вторник от 19 ч в Бургас. При нов успех българите ще играят с победителя от двубоя между „Младост“ (Загреб) и сръбския „Войводина“ (Нови Сад).  Същевременно Боян Йорданов регистрира 24 т., но „Панатинайкос“ падна с 2:3 от АЕК (Солун) в мач за купата на Гърция.", "date": "2018.10.11", "title": " Новаци най-резултатни за успеха на „Нефтохимик“"}
{"url": "https://trud.bg/%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b8-%d0%bf%d0%b5%d1%80%d1%81%d0%bf%d0%b5%d0%ba%d1%82%d0%b8%d0%b2%d0%b8-%d0%b7%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%bd%d0%b0/", "text": "Кръгла маса на тема „Проблеми и перспективи за развитие на земеделието в България”, която се проведе в Стопанската академия в Свищов, предизвика за участие над 40 представители на практиката. Във форума, организиран от катедра „Аграрна икономика”, участваха и десетки академични преподаватели, докторанти и студенти от едноименната специалност. Провеждането на кръглата маса бе посветено на 25-годишнината от създаването на съвременните земеделски кооперации и изграждането на Национален съюз на земеделските кооперации (НСЗК) в България. Кръглата маса, която бе първата научна проява за новата учебна година в Стопанска академия, откри доц. д-р Марина Николова – ръководител на катедра „Аграрна икономика”. Тя подчерта, че темата на форума е и ще бъде винаги актуална, тъй като аграрният сектор е важен и приоритетен за икономиката на страната ни. „В условията на европейско субсидиране, аграрният сектор дава възможност за стартиране на разнообразни предприемачески инициативи и за развитие на иновативни и конкурентоспособни земеделски стопанства” – каза доц. Николова. В приветствието си ректорът доц. д-р Иван Марчевски заяви, че Стопанска академия с радост подкрепя подобни инициативи, в които научно-образователни звена стават медиатор между институциите и реализират публичен ефект. Зам.-кметът Анелия Димитрова също поздрави организаторите и участниците, като за пореден път показа подкрепата на местната власт при организиране на съвместни форуми с участието на свищовското висше училище, правителствени институции в лицето на МЗХГ, представители на бизнеса и браншови организации. Тя припомни, че българското земеделие ще продължава да бъде основна движеща сила на националната и местната икономика. Като участник в дискусията, Георги Праматаров характеризира общото състояние и перспективите за развитие на селското стопанство в България през призмата на европейските програми и субсидии от експертна гледна точка. Представителят на земеделското ни министерство обобщи, че в сектора е налице стабилност, предстои създаване на стратегически план за развитие на земеделието за периода 2021-2027г., с което значително ще се подобри прилагането на ОСП в двата й стълба – директна подкрепа и развитие на селските райони. По думите на Праматаров, в новия референтен период ще се прилагат съвременни методи за проверка на заявленията за подпомагане – модерни технологии, сателитни изображения и софтуер. Проф. Гена Велковска – университетски преподавател и представител на неправителствена организация, занимаваща се с въпросите по опазване на околната среда, развитие на технологиите и използване на алтернативна енергия, изнесе презентация на тема „Връзката „климатични промени – стандарти” в земеделската инфраструктура”. Председателят на НСЗК запозна аудиторията с проблемите и възможностите за развитие на съвременните земеделски кооперации в България. Явор Гечев подчерта, че моделът на кооперативната организационна форма в българското земеделие има нужда от вътрешно преструктуриране и актуализиране на административно-правната рамка. Тенденциите и проблемите на земеделските кооперации в свищовски регион представи председателят на РЗК „Дунав 2000”. Игнат Ангелов акцентира върху тревожното намаляване, както на селскостопанската площ в кооперациите, така и на все по-силното свиване на кооперативната организационна форма в селското стопанство. Темата на кръглата маса, направените презентации и споделени мнения предизвика оживена и задълбочена дискусия между участвалите представители на практиката и научните среди. Те се обединиха около становището, че е необходимо по-често да се срещат на подобни форуми, за да дискутират и заедно да решават актуалните въпроси, свързани с развитието на българското земеделие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Проблеми и перспективи за развитие на земеделието в България дискутираха в Стопанска академия"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%b0%d0%b5%d1%86/", "text": "Обединение на АЕЦ „Козлодуй“ и ТЕЦ „Марица изток“ 2 би създало повече проблеми, отколкото би дало решения. Това каза министърът на енергетиката Теменужка Петкова във връзка със съществуващия вариант за обединението на АЕЦ „Козлодуй“ и ТЕЦ „Марица изток“ 2 и в отговор на въпрос на депутата от БСП Иван Генов за мнението й по този вариант. Народният представител от ПГ на БСП Иван Генов коментира: „Изкарайте АЕЦ „Козлодуй“ от БЕХ, направете ядрен холдинг. Това ще се върне. Не ограбвайте атомната енергетика на България. Това ще ограби въобще българската енергетика. Няма да говорим за енергетика, ако тази глупост се осъществи“, каза Генов за идеята за обединение на АЕЦ „Козлодуй“ с ТЕЦ „Марица изток“ 2. Народният представител от ПГ на ГЕРБ и председател на Комисията по енергетика Делян Добрев заяви, че проблемът на ТЕЦ 2 не е, че регистрира огромни загуби, а че те водят до декапитализация на дружеството. „В един момент ще стигнем до ситуация, в която дружеството е дотолкова декапитализирано, че ако трябва директорът да спази закона, той трябва да го обяви в несъстоятелност“, каза още Делян Добрев. Според Добрев правилното решение е всяка централа да си свие разходите, за да работи на печалба. От своя страна министър Теменужка Петкова отговори: „Когато се правят подобни предложения те се правят с цел да се оцени доколко е удачно да се приложи в този случай и доколко не е. Това, което ние сме направили като оценка на такъв един вариант, показва следното. Такова едно обединението би създало повече проблеми, отколкото би дало решения. По думите й АЕЦ „Козлодуй“ е подписал конвенция, свързана с неговата финансова стабилност. „Няма как една атомна електроцентрала да бъде подложена на финансов риск. На второ място има сключено споразумение с Евратом, по силата на което има определени клаузи“, заяви още Петкова. Тя уточни, че тук стои въпросът за така наречената концентрация и дали това обединение би повлияло на пазара. „На трето място става въпрос за кроссубсидиране, което ЕК следи много стриктно и това е наистина един много сериозен проблем. Отделно от това на АЕЦ „Козлодуй“ са му необходими средства за удължаване на живота на шести блок“, посочи още министър Петкова. Петкова заяви пред журналисти, че електроенергийната система на страната е в добро състояние и е готова да посрещне есенно-зимния сезон. На въпрос дали има опасност за енергийната система с оглед на есенно-зимния сезон, тя отговори: „За четвърта поредна година МЕ чрез своите контролни органи извърши проверка в трите електроразпределителни предприятия и в Електроенергийния системен оператор, за да проверим каква е готовността на тези важни енергийни дружества за есенно-зимния сезон“. Тя уточни, че електроразпределителната система на страната е в добро състояние и увери, че гражданите трябва да бъдат спокойни. Министър Петкова допъни, че няма как да поскъпне токът заради състоянието на ТЕЦ „Марица изток“ 2. По думите на министъра няма никакъв проблем за цената на ел. енергията. Тя уточни, че това решение се взима от КЕВР. „Ако ценовите нива на емисиите се запазят около 25 евро, това, което ТЕЦ „Марица изток“ 2 трябва да плати, за да купи тези емисии, за да може да работи през следващата година, е малко над 466 млн. лв. Това са разходите, които държавната ТЕЦ трябва да направи, за да купи тези емисии. Ако такива емисии не бъдат закупени, съгласно европейските правила и директиви, ТЕЦ-ът няма право да работи или ако работи, трябва да заплаща съответните глоби“, допълни министър Петкова. По думите й това е проблемът по отношение на ТЕЦ „Марица изток“ 2. „Централата е в отлично техническо състояние, готова е за зимата. Това, върху което ние сега работим е да начертаем мерки краткосрочни, средносрочни и дългосрочни мерки за решаване на тези ситуация. Въглищните централи в България са основна, базова мощност, без която българската електроенергийна система няма как да работи нормално. Това са близо 4 000 MW“, каза още министър Петкова. Тя успокои всички български граждани, че ТЕЦ „Марица изток“ 2 ще работи. „Неслучайно холдинговата структура е създадена в рамките на БЕХ. Неговият смисъл е да създава добри финансови услови. Искам само да отбележа, че през последните две години БЕХ закупува емисиите за ТЕЦ „Марица изток“ 2 и това автоматично се превръща в задължение на ТЕЦ „Марица изток“ 2 към БЕХ и има ангажимент да погаси тези задължения. Всичко онова, което трябва да бъде направено ще бъде направено, така че ТЕЦ-ът да работи нормално“, каза още министър Петкова и уточни, че въпросът е какви ще бъдат дългосрочните мерки. Тя уточни, че въпросът е доста сериозен и изисква комплексно разглеждане на проблема. „Оттук натътък ще търсим решения. Други държави-членки са решили подобен въпрос с кандидатстване и съответно одобряване от страна на ЕК на така наречения стратегически резерв. Ще търсим варианти в тази посока“, допълни още енергийният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Теменужка Петкова: Обединение на АЕЦ „Козлодуй“ и ТЕЦ „Марица изток“ 2 би създало повече проблеми, отколкото би дало решения"}
{"url": "https://trud.bg/ii-%d0%b4%d1%8a%d1%80%d0%b6%d0%b0%d0%b2%d0%b5%d0%bd-%d1%82%d1%83%d1%80%d0%bd%d0%b8%d1%80-%d0%bf%d0%be-%d1%85%d1%83%d0%b4%d0%be%d0%b6%d0%b5%d1%81%d1%82%d0%b2%d0%b5%d0%bd%d0%b0-%d0%b3%d0%b8%d0%bc%d0%bd/", "text": "Над 300 грации от цялата страна ще демонстрират финес и и красиви съчетания в рамките на II Държавен турнир по художествена гимнастика „Купите на Кмета на община Благоевград“. Събитието ще се проведе на 13 октомври, като стартира в 09.00 часа и ще продължи до 21.00 часа. В турнира ще вземат участие 16 отбора, сред които „Левски“, „Левски-Триадица“, „Левски плюс“, „София спорт“, ЦСКА, „Локомотив“, СК „Нюанс“, КХГ „Берое“ и други. Очакват се и гости от Норвегия. Организатор на събитието са Клуб по художествена гимнастика „Пирин“, Община Благоевград и БФХГ. Турнирът е и последна проверка на отборите участващи в последните за сезона Държавни първенства „А“ категория – ансамбли и „Б“ категория индивидуално и отборно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " II Държавен турнир по художествена гимнастика „Купите на Кмета на община Благоевград“ ще се проведе в зала „Скаптопара“"}
{"url": "https://trud.bg/%d0%bf%d0%be%d0%bc%d0%be%d1%89%d0%bd%d0%b8%d0%ba-%d0%bc%d0%b0%d1%88%d0%b8%d0%bd%d0%b8%d1%81%d1%82-%d1%81%d0%ba%d0%be%d1%87%d0%b8-%d0%be%d1%82-%d1%82%d0%be%d0%b2%d0%b0%d1%80%d0%b5%d0%bd-%d0%b2%d0%bb/", "text": "Около 16:05 ч. е преустановено движението на влаковете в участъка между гарите Благоевград и Кочериново поради настъпил инцидент с помощник-машинист от товарен влак в тунел между двете гари, съобщиха от БДЖ. По първоначална информация помощник-машинистът е скочил в движение от първия локомотив на товарната композиция. В момента на място се извършват следствени действия за изясняване на обстоятелствата около инцидента. Ще бъдат взети показания от машиниста и локомотивния персонал на втория локомотив. До приключване на следствените действия е организиран превоз с автобуси за пътниците от преминаващите през участъка пътнически влакове. Ръководството на националния железопътен превозвач изказва съболезнования на семейството на загиналия служител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Помощник-машинист скочи от товарен влак в тунел между гарите Благоевград и Кочериново"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%81%d0%b8-%d1%81%d0%b2%d1%8a%d1%80%d1%88%d0%b8-%d0%bf/", "text": "Българската полиция си свърши перфектно работата по разкриване на убийството в Русе. Това каза пред журналисти в Казанлък вицепремиерът Валери Симеонов, който взе участие в Национална среща на тема „Обществен ред и сигурност – необходимост от законодателни промени“. Вицепремиерът обърна особено внимание на участието на българската полиция в залавянето на убиеца на журналистката Виктория Маринова в Германия. Той добави, че цялото разкритие е резултат на действията на нашата полиция, на следствените органи и прокуратурата. „В синхрон работиха много добри екипи, изпратени от София, и за четири дни това зверско убийство бе разкрито, въпреки че извършителят буквално за 24 часа е напуснал България. Мисля си, че няма такова място в България, където да не може полицията в рамките на един час да влезе и да си свърши работата“, каза още Симеонов. Вицепремиерът определи обстановката в момента в Германия като подвластна на доста противоречиви политически тенденции, които са се отразили върху действията на полицията там. „Когато едните са либерално ориентирани, другите са крайно националистически и агресивно настроени, тогава институциите започват да се колебаят, стават нерешителни и в крайна сметка, никой да не си мисли, че България по отношение на етническите проблеми е зле. Напротив, бих казал, че сме една от успешно решаващите тези проблеми държава в Европа. В България всяко гето подлежи на проверки, подлежи на пълен контрол“, каза вицепремиерът. На журналистически въпрос, дали в Русе има опасност след разкритията около убийството да възникне етническо напрежение вицепремиерът Симеонов отговори, че навсякъде има опасност. „Точно затова съм тук, за да разбера доколко има такъв риск. Виждам, че в Казанлък няма такъв риск, какъвто имаше в Асеновград и „Шекер махала“. Не съм бил в Русе, но засега нямам подадени сигнали“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Валери Симеонов: Полицията си свърши перфектно работата по разкриване на убийството в Русе"}
{"url": "https://trud.bg/%d0%bc%d0%bb%d0%b0%d0%b4-%d1%82%d0%b0%d0%bb%d0%b0%d0%bd%d1%82-%d0%b2%d1%8a%d0%b2-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0%d1%82%d0%b0-%d0%bd%d0%b0%d1%83%d0%ba%d0%b0-%d0%b8%d0%b7%d0%b1/", "text": "След успешно издържан конкурс в началото на октомври в състава на катедра „Финанси и кредит“ при Стопанската академия „Д. А. Ценов“ в Свищов на академичната длъжност „асистент“ е назначен с договор за 4 години д-р Калоян Петков. Той е роден на 1 ноември 1990 г. в крайдунавския град. Бакалавър е по „Финанси” в свищовския ВУЗ. Има магистърска степен по „Финансов мениджмънт” към академията. Доктор е по „Финанси, парично обращение, кредит и застраховка“ със защита на дисертационен труд на тема „Усъвършенстване на оценяването на фирмите в България“ под научното ръководство на доц. д-р Александър Ганчев пред научно жури с председател проф. д-р Андрей Захариев. Съвместно с доц. д-р Пламен Пътев (I-Shou University, Kaohsiung, ROC Taiwan) има приета за публикуване до края на 2018 г. статия в научното списание „Journal of Wealth Management“, коeто се индексира във водещата световна база с реферирани научни публикации Scopus и развива съвместен проект за професионални корпоративни инвестиционни анализи. При участието си в конкурса д-р Калоян Петков депозира публикувани седем статии, осем научни доклада, едно участие в колектив за написване на учебник, два самостоятелни учебника и две участия в методически ръководства в общ обем от 838 стандартни страници, към които с дисертацията и автореферата към нея се формира научна продукция от над 1200 стр. Има мобилност по Еразъм за период от пет месеца през 2017 г. във Факултета по Икономикс на Университета във Вилнюс. Участвал е като докторант в разработката и осигуряването на учебни програми по „Финансов анализ” (в среда MS Excel), както и в научни проекти към Института за научни изследвания на СА „Д. А. Ценов“. Носител е на наградата на името на д-р Иванка Петкова за изследвания на млади учени в областта на международните финанси, организирана от Института за икономическа политика. Д-р Калоян Петков се развива в областта на портфейлния мениджънт и в частност практическото приложение на активния портфейлен мениджмънт в развиващите се икономики по света. Уменията в областта на иконометричния анализ, приложението на специализиран софтуер (R/RStudio) и финансовото моделиране му позволяват да участва в разработката на инвестиционни модели, използвани от инвестиционни фондове, пенсионни дружества, индивидуални инвеститори и др. с цел подобряване представянето на техните портфейли от ценни книжа. Като докторант в редовна форма на обучение е избран за член на Студентския съвет при СА „Д. А. Ценов“ на позиция заместник-председател. В тази си позиция е инициатор на научни форуми за студенти, водещи до публикуване в годишни сборници със студентско научно творчество. Активно се ангажира с развитие на студентския спорт и лично подкрепя като картотекиран играч участието на студентски отбор в Националната аматьорска лига по баскетбол (сезон 2017/2018 г.). През настоящия сезон (2018/2019 г.), заедно с докторант Цветелин Борисов от катедра „Бизнес информатика“, е организатор на представителния за Свищов баскетболен отбор „BorisovStudios – Свищов“. Като член на Общото събрание и Академичния съвет на СА „Д. А. Ценов“ ревностно защитава студентската независимост и самоуправление. Една от ежегодните инициативи, които д-р Калоян Петков активно развива е подготовката на екипи, представляващи Стопанска Академия „Д. А. Ценов“ в състезанието за финансови анализатори CFA Research Challenge. Състезанието се провежда на глобално ниво и е едно от най-елитните събития в корпоративния и инвестиционен свят. Участвалите студенти в екипите на Стопанска академия без изключение се реализират на високи позиции в сектор „Финансови и застрахователни дейности“. След конкурс за експерт по проект на СА „Д. А. Ценов“ по Оперативна програма „Наука и образование за интелигентен растеж“ д-р Калоян Петков написва два академични учебника за финансово-аналитична подготовка на студенти и докторанти чрез използване на специализиран иконометричен софтуер „R”. След проведени лекции през 2018 г. във формат „зимно“ и „лятно училище“ чрез тях се обогатява конкурентно подготовката на целеви групи от 16 студенти и 24 докторанти от СА „Д. А. Ценов“, които понастоящем разработват и своите първи „start-up” научни изследвания за публикуване като статии и студии в алманаси на английски език. В катедра „Финанси и кредит“ в Свищов д-р Калоян Петков ще преподава по учебни дисциплини в ОКС „Бакалавър“, свързани с корпоративните финанси, инвестициите и портфейлния мениджмънт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Млад талант във финансовата наука избра професията преподавател в Стопанската  академия в Свищов"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b8-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-2/", "text": "С цел икономическо израстване и просперитет на Община Свищов и превръщането и в модерен, индустриално-технологичен, транспортен, образователен, културен и туристически център, привлекателно място за живот и инвестиции, кметът на Свищов Генчо Генчев и ректорът на Стопанската академия „Д. А. Ценов“ доц. д-р Иван Марчевски подписаха меморандум за сътрудничество и партньорство между двете институции. Намеренията са с този меморандум е да се създаде практическа рамка за развитието на по-тясно сътрудничество между двете страни, както и предпоставки за подобряване на икономическият и инвестиционният климат в Община Свищов, чрез съвместни дейности при изграждането и развитието на „Дунавски индустриално-технологичен парк – Свищов“. Двете страни обменят информация, свързана с възможностите за инвестиции и икономическо сътрудничество. Част от ангажиментите по споразумението от страна на община Свищов се изразяват в насърчаване и подпомагане на икономическото сътрудничество, проучване и разработване на инвестиционни проекти, както и разработване на инвестиционни намерения. Също така Общината се ангажира за посредничество между СА „Д. А. Ценов“, бъдещи инвеститори и бизнеса за подобряване на баланса, между търсенето и предлагането на висококвалифицирани специалисти с висше образование, съобразно прогнозираните потребности от работна сила на пазара на труда. От своя страна, СА „Д. А Ценов“ също поема редица ангажименти, част от които са – осигуряване на кадри за бъдещите инвеститори, което ще спомогне и за икономическия просперитет на региона; оказване на консултантска помощ при осъществяване дейностите на технологичния парк и фирмите, опериращи в него; и подготовка на висококвалифицирани специалисти, с профил и компетентности, съответстващи на нуждите на „Дунавски индустриално-технологичен парк „Свищов“. Меморандумът влиза в сила от датата на подписването му и е със срок от 3 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Община Свищов и Стопанската академия подписаха меморандум за сътрудничество"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%b3%d0%be%d1%81%d1%82%d1%83%d0%b2%d0%b0%d1%85%d0%b0-%d0%bd%d0%b0-%d1%88%d1%83%d0%bc%d0%b5%d0%bd/", "text": "Журналисти от Одрин, Чорлу и Текирдаг гостуваха на кмета на Шумен Любомир Христов. Медийната визита в четвъртък e по проект, който се реализира от Генералното консулство на България в Одрин и Дирекцията по информация и печат към президента на Република Турция. Градоначалникът на Шумен разказа пред медиите за историческите забележителности на региона, където е създадена българската държава. Сега целта е икономическо развитие на Шумен и превръщането му и в икономически център на Североизтока. Амбицията е на път да се реализира след като в Индустриалния парк на града има над 17 инвеститори от 5 националности, а бизнесът трудно намира работна ръка. Турските медии питаха градоначалника как помага на външните инвеститори, искаха да разберат как той вижда Турция от България и дали е за присъдединяването й към ЕС. Журналистите се интересуваха кой е най-големият проблем на общината, а градоначалникът призна, че заради ниските заплати на държавните служители трудно задържа експерти в кмеството. В държавния бюджет за идната година обаче, се очаква да бъдат заложени средства за увеличение, което може да реши този проблем на местните власти. В момента кметската заплата е 1400 евро, а на чиновниците 400 евро, каза градоначалника. Христов обясни пред турските медии, че в града се полагат грижи за османските културни паметници, а тази година ще бъдат ремонтирани две чешми и ще бъде облагороден района около стара часовникова кула. За това е поел ангажимент собственикът на фирма „Алкомет“АД Фикрет Индже. Шумен предлага на бизнеса си да осиновява културни паметници и да се грижи за тях. Въпрос на турските медии за професията на градоначалника го върна в годините, когато е оглавявал звеното за Борба с организираната престъпност и по това време е спасил от изнасяне коран, оценен за $1 млн. Сега антиката е в шуменския музей. Андон Андонов от Генералното консулство в Одрин благодари на градоначалника за топлото посрещане. В края на септември журналисти от Шумен и Разград също посетиха Турция в рамките на проекта. Обменът се осъществява с финансовата подкрепа на Българо-турската търговско-индустриална камара. В Шуменско групата посети Хитрино, където е паметника на легендарния борец Коджа Юсуф, стигна и до родното му село Черна. Гостите разгледаха Томбул джамия, Паметника „Създатели на българската държава“ и Двора на крилицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Турски журналисти гостуваха на шуменския кмет\t\t\t"}
{"url": "https://trud.bg/%d1%8f%d0%b1%d0%bb%d0%be%d0%bd%d1%81%d0%ba%d0%b8-%d0%b4%d0%b0%d1%80%d0%b8-%d0%bf%d0%b0%d1%80%d0%b8-%d0%bd%d0%b0-%d1%88%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%bb%d0%b5%d0%b2/", "text": "Давид Яблонски, бранителят на „Левски“, дари 3000 лева на школата на „сините“. Парите бяха събрани от феновете на клуба, след като чехът бе глобен от БФС за непристойно видео след дербито с ЦСКА (1:0). В крайна сметка Яблонски е предпочел сам да плати санкцията, а събраните средства да отидат за нуждите на детско-юношеската школа на столичния гранд.", "date": "2018.10.11", "title": " Яблонски дари пари на школата на „Левски“"}
{"url": "https://trud.bg/%d1%81%d0%b8%d1%81%d1%82%d0%b5%d0%bc%d0%b0-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-%d0%be%d0%bf%d0%b0%d1%88%d0%ba%d0%b8%d1%82%d0%b5-%d0%b7%d0%b0-%d0%bc%d0%b5%d1%81%d1%82%d0%bd%d0%b8/", "text": "Общинската администрация в Сливен внедри система за контрол на клиентските опашки в дирекцията за местните данъци и такси, съобщиха от общината. След десетдневен тестов период, машините вече работят. Гражданите ще получават номера, системата ще ги насочва гласово към необходимото гише, каса или стая. Целта е да бъдат обслужени максимален брой клиенти. За разлика от подобните системи в банковите институции, в общинската е интегриран специален код, който позволява на хората да изкажат мнението си за обслужването от конкетния служител. Генерираният код на клиентския номер е валиден в рамките на деня, а анонимността на всяко мнение е гарантирана, увериха от администрацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.11", "title": " Система управлява опашките за местните данъци и такси в Сливен"}
