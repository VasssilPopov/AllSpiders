{"url": "https://trud.bg/%d0%b4%d1%8a%d0%b1%d0%bb%d0%b8%d0%bd-%d0%bd%d0%b5-%d0%b8%d1%81%d0%ba%d0%b0-%d0%b3%d1%80%d0%b0%d0%bd%d0%b8%d1%86%d0%b0-%d0%bf%d1%80%d0%b5%d0%b7-%d0%b8%d1%80%d0%bb%d0%b0%d0%bd%d0%b4%d1%81%d0%ba%d0%be/", "text": "Ирландия не желае през Ирландско море да минава някаква въображаема граница, която да отделя Северна Ирландия от останалата част на Обединеното кралство. Това заяви ирландският министър на външните работи и търговията Саймън Ковини по време на посещение във Варшава, предаде Ройтерс. Преговарящите за Брекзита се опитват да намерят решение на спора как да се избегне възстановяване на граничните проверки между Северна Ирландия и членката на ЕС Република Ирландия. Като вариант, за да напреднат преговорите, се обмисля възможността за редовни митнически проверки на някои стоки, транспортирани между двата острова. Дъблин се опитва да убеди пробританските политици в Северна Ирландия, че това не е равнозначно на конституционно оспорване на статута на британската провинция. Именно тази позиция провокира изказването на Ковини на пресконференция след срещата му с полския външен министър Яцек Чапутович, посочи Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Дъблин не иска граница през Ирландско море след Брекзита"}
{"url": "https://trud.bg/%d0%be%d1%81%d1%82%d0%b0%d0%bd%d0%b0-%d1%81%d0%b0%d0%bc%d0%be-%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%b8%d1%8f%d1%82-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d1%88/", "text": "Скандалният Гафур Рахимов остана единствен претендент за президентския пост на Международната федерация по бокс (АИБА). Узбекът е заподозрян във връзки с организираната престъпност и има забрана да извършва каквито и да било финансови операции в САЩ. Той в момента изпълнява функциите на президент на АИБА. А преди дни от МОК обявиха, че ако Рахимов се кандидатира, мястото на бокса в олимпийската програма за Токио 2020 е под въпрос.  Изборната комисия към АИБА обаче обяви, че другият претендент Серик Конакбаев (Казахстан), не е събрал гласовете на минимум 20 национални федерации и отпада от надпреварата. Самият казахстанец разкри, че ще обжалва решението, тъй като Рахимов е закъснял с подаването на документите.  Изборът е в Москва на 2 и 3 ноември.", "date": "2018.10.03", "title": " Остана само скандалният кандидат за шеф на бокса"}
{"url": "https://trud.bg/%d0%bf%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b2%d0%bb%d0%b0%d1%85%d0%be%d0%b2-%d0%b7%d0%b0-%d0%ba/", "text": "БСП ще се въздържат при гласуването Правната комисия одобри кандидатурата на Красимир Влахов и прие проекторешение, с което да я предложи на пленарната зала. 12 депутати гласуваха “за”. “Против” нямаше, а четиримата депутати от БСП се въздържаха. По-рано Влахов се срещна последователно с ДПС и с “Воля”, а преди това и с Обединените патриоти, които го издигнаха заедно с ГЕРБ. И Мустафа Карадайъ, и Веселин Марешки изказаха отличните си впечатления от него след изслушването. Единствените, които не пожелаха среща с Влахов, бяха от групата на БСП. Шефът на правната комисия Данаил Кирилов нарече Влахов “ревизор” на законотворчеството по време на предишния му пост на зам.-председател на ВКС и председател на гражданската колегия.", "date": "2018.10.03", "title": " Правната комисия подкрепи Влахов за КС\t\t\t"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-74-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6/", "text": "Окръжна прокуратура-Пловдив привлече като обвиняем С.Г., на 74 г., за това, че е направил опит умишлено да умъртви друг 33-годишен мъж – престъпление по чл. 115 във вр. чл. 18 ал. 1 от Наказателния кодекс. Това съобщиха от пресслужбата на държавното обвинение. До момента е установено, че на 2 октомври 2018 г., край гр. Раковски, обвиняемият С.Г. е прострелял с огнестрелно оръжие 33-годишен мъж, след възникнало пререкание помежду им. Пострадалият е бил откаран в болница в гр. Пловдив, където му е оказана спешна медицинска помощ. Обвиняемият С.Г. е задържан за срок от 72 часа с постановление на наблюдаващия прокурор от Окръжна прокуратура-Пловдив, в рамките, на които ще се прецени за внасяне на искане в съда за вземане на за мярка за неотклонение „задържана под стража“ спрямо обвиняемия. Разследването по случая продължава. Предвиденото от закона наказание за престъплението, в което С.Г. е обвинен, е „лишаване от свобода“ от 10 до 20 години.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Повдигнаха обвинение на 74-годишен мъж, стрелял с пистолет срещу 33-годишен в Пловдив"}
{"url": "https://trud.bg/50-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b0%d1%86%d0%b8%d0%b5%d0%bd%d1%82-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%b7%d0%b0%d0%b1%d0%b0%d0%b2%d1%8f%d0%bd%d0%b5/", "text": "50-годишен мъж на хемодиализа е починал днес следобяд, а причината се установява, съобщи Людмил Харалмпиев, нефролог във Видинската болница, предаде БТА. Мъжът е трябвало да бъде подложен на диализа в понеделник в болница „Света Петка“ в града, но е дошъл в по-късен час и   Пропуснал е следващата процедура и след като му се е влошило състоянието днес е постъпил в „Спешна помощ“. Преди да бъде подложен на хемодиализа е починал, обясни Харалампиев. След сигнал на пациенти от Видин днес на посещение в местната болница пристигна омбудсманът Мая Манолова. Тя провери отделението по хемодиализа, а по-късно ще се срещне с ръководството на здравното заведение. „Ако някой си прави тънки сметки на гърба на тежко болни хора и ако това са причините за разтакаването и непускането на алтернативен център по хемодиализа във Видин, то това е най-тежкото действие, което може да се направи срещу хората. Няма да оставя този въпрос така. Лично съм написала няколко препоръки и съм провела достатъчно много разговори“, каза Манолова. Омбудсманът обясни, че има подадени сигнали от пациенти за състоянието на единствения център по диализа във Видин от месеци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.03", "title": " 50-годишен пациент почина след забавяне на хемодиализа в болницата във Видин"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d1%81%d0%b0%d0%bc%d0%be%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d0%b0%d0%bc-%d1%82%d1%80%d0%b0%d0%ba%d0%b8%d1%8f-%d0%b2%d0%b8%d0%b4/", "text": "Кола се запали на автомагистрала „Тракия”, съобщи Нова ТВ. Сигнал е подаден в полицията в Пазарджик около 16.00 часа. Автомобилът се е самозапалил на 100-ия километър в платното в посока Бургас. На място незабавно са изпратени екипи на Пътна полиция и пожарната. Автомобилът е с бургаска регистрация. В него е пътувало семейство. За щастие те не са пострадали. Движението в участъка се извършва в изпреварващата лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Кола се самозапали на АМ „Тракия” (ВИДЕО)"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%b4%d0%be%d0%b1%d1%80%d0%b0-%d0%b4%d0%be%d1%88%d0%bb%d0%b0-%d0%b2/", "text": "Генералният секретар на НАТО Йенс Столтенберг заяви, че Македония може да бъде приета в Алианса, само ако споразумението с Гърция за новото име на страната бъде осъществено, съобщава „Интерфакс“. „Не мога да съветвам (македонците) как да вземат решения за страната си. Но мога да да кажа, че членството в НАТО е възможно само при изпълнение на договора с Гърция за името. Няма алтернатива“, каза Столтенберг. „Готови сме да приветстваме Македония като 30-ият член на НАТО. Но е много важно да бъде изпълнен договорът“, добави той. На референдума в Македония гласуваха около 36 % от избирателите, което прави резулататите от него недействителни. При това положение проманата на името ще трябва да бъде ратифицирана от парламента на Македония, за което е необходимо квалифицирано мнозинство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Столтенберг: Македония е добра дошла в НАТО, но трябва да си промени името"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2%d1%8a%d1%80%d1%85%d1%83-%d0%b4%d0%b4%d1%81/", "text": "Четири мерки за затягане на контрола върху ДДС приеха финансовите министри на ЕС на последното заседание на Съвета на ЕС по икономически и финансови въпроси, съобщиха от МФ. Фирмите ще трябва да дават повече доказателства за сделката, когато искат освобождаване от ДДС при доставка в рамките на ЕС. За да се ползва освобождаване от ДДС при доставка в ЕС ще се въведе изискване за наличие на идентификационен номер по ДДС на клиента. Третата промяна предвижда въвеждане навсякъде в ЕС на еднакви правила за складиране на стоки до поискване на клиента. При доставки на стоки между две фирми под режим складиране без прехвърляне на правото на собственост до поискване от клиента ще е налице само една доставка с място на изпълнение в държавата, където са складовете. Последната промяна е свързана с верижните доставки, като всичко това ще влезе в сила от 2020 г. Допълнително страните от ЕС ще може да въвеждат обратно начисляване на ДДС за доставки на стойност над 17500 евро до 30 юни 2022 г.", "date": "2018.10.03", "title": " Затягат контрола върху ДДС"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d0%bb%d0%b0%d0%b4%d0%b5%d0%b6%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%b8-%d0%be%d0%b3%d1%80%d0%b0%d0%b1%d0%b8%d1%85%d0%b0-82-%d0%b3%d0%be/", "text": "82-годишен бургазлия пострада след побой за направена забележка на двама младежи на 15 и 18 години. Случаят е до закусвалня, в близост до ул. „Велека“ в кв. Победа, след като те не си платили закуските, които са взели, предаде  . Повалили възрастния мъж на земята и му взели и наличните 10 лв. Извършителите са заловени, единият от тях е криминално проявен.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Двама младежи нападнаха и ограбиха 82-годишен мъж след забележка"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bb%d0%b8%d0%bc%d0%b8%d1%82%d0%b0-%d0%bf%d0%be-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b0-%d0%be%d1%82%d0%b3%d0%be%d0%b2%d0%be%d1%80/", "text": "Пращат брокерите на училище Лимитите на обезщетенията, които се изплащат по застраховката “Гражданска отговорност”, ще бъдат увеличени. За имуществени вреди ще се плащат до 2,1 млн. лв., при 2 млн. лв. в момента. А ако са пострадали и хора, ще се плащат до 10,42 млн. лв., при 10 млн. лв. сега. Това гласят приети от кабинета промени в Кодекса за застраховането. Промяната не би трябвало да се отрази на цените на полиците, защото е очаквана от бранша, а “Гражданска отговорност” наскоро вече поскъпна. С промените всеки служител на разпространител на застраховки ще трябва ежегодно да повишава квалификацията си като премине през поне 15 часа обучение. Въвеждат се и нови категории застрахователни посредници. В първата влизат сегашните брокери и агенти, които трябва да отговарят на най-високите изискванията за знания и умения. Нова категория посредници ще предлагат полици като допълнителна дейност. Те ще трябва да се регистрират в КФН и да отговарят на по-ограничени критерии за знания – познаване на условията по застраховките, на правилата за завеждане на претенции и за разглеждане на жалби. Те ще предлагат само застраховки на една компания, свързани с продукт или услуга, и няма да могат да предлагат полици “Живот” и “Гражданска отговорност”. Третата категория посредници ще предлагат полици като допълнителна дейност и за тях ще има по-малко изисквания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Вдигат лимита по „Гражданска отговорност“\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80%d1%81%d0%ba%d0%b0%d1%82%d0%b0-%d0%ba%d0%be%d0%bb%d0%b5%d0%b3%d0%b8%d1%8f-%d0%bd%d0%b5-%d0%b8%d0%b7%d0%b1%d1%80%d0%b0-%d1%88%d0%b5%d1%84-%d0%bd%d0%b0/", "text": "Прокурорската колегия на Висшия съдебен съвет единодушно с 10 гласа „против“ не избра Бойко Йорданов Атанасов – следовател в Следствения отдел на Софийска градска прокуратура за административен ръководител на Апелативна специализирана прокуратура, съобщиха от пресслужбата на ВСС. Той остана единствен кандидат след като в началото на заседанието главният прокурор на Република България Сотир Цацаров обяви, че с молба депозирана на 02.10.2018 г. в деловодството на ВСС, Емилия Русинова – градски прокурор на СГП  за участие в изборната процедурата, поради мотиви от личен характер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Прокурорската колегия не избра шеф на апелативната спецпрокуратура"}
{"url": "https://trud.bg/%d0%b8%d0%b7%d0%bd%d0%b5%d0%bd%d0%b0%d0%b4%d0%b8%d1%82%d0%b5-%d0%b4%d0%be%d1%81%d0%b5%d0%b3%d0%b0-%d0%bf%d1%80%d0%b5%d0%b7-%d1%81%d0%b5%d0%b7%d0%be%d0%bd%d0%b0-%d0%b2-%d1%82%d0%be%d0%bf-%d0%bf%d1%8a/", "text": "Вече измина повече от месец, откакто големите европейски първенства стартираха сезон 2018/2019. В някои от тях очакваните лидери доминират и оправдават прогнозите, но също така има и отбори, които изненадват с представянето си. Разбира се, изненадите не са само положителни, тъй като има и доста от отрицателно естество. В следващите редове ще разгледаме най-големите изненади от началото на сезона за топ 5 на най-добрите европейски първенства по футбол. Ще видим кои отбори изненадват с добро представяне и кои с лошо. Английска Висша лига Нека стартираме с английската Премиър Лийг, където спорът за титлата и за топ 4 обещава да бъде повече от интересен за пореден сезон. От началото на кампанията обаче един отбор впечатли доста със своята игра и резултати. Това е отборът на Уотфорд. Под ръководството на испанеца Хави Грасия “стършелите” разчитат на интересна схема и тактика за своите срещи, която до момента дава резултат. Роберто Перейра е едно от откритията този сезон, който впечатлява с експлозивност, дрибъл и добър поглед върху играта. Някои онлайн букмейкъри като Betfair побързаха да сравнят Уотфорд с тима на Лестър, който изненадващо стана шампион във Висшата лига преди няколко сезона, но според експертите силите на “стършелите” няма да стигнат до там при наличието на толкова силна конкуренция. Отрицателната гледна точка в Премиър Лийг е Манчестър Юнайтед. Тимът завърши втори през миналия сезон и през този се очакваше да надгради представянето си, борейки се за титлата. Това обаче не изглежда така, след като Юнайтед спечели 10 точки от възможни 21 в първите 7 кръга на шампионата. Сезонът ще бъде тежък за “червените дяволи”. Испанската Ла Лига В Примера сериозно впечатление прави тимът на Депортиво Алавес. Отборът стартира сезона силно и все още се държи близо до лидерите в подреждането. През миналия сезон Алавес завърши във втората половина на таблицата, но сега разполага с нужното самочувствие да се представи по-добре. Някои сайтове като Bet365 дори увеличиха шансовете им за класиране в евротурнирите през следващия сезон. В състава няма имена, които да се открояват, но си личи, че тимът е сработен добре и това му донася успехите до този момент. Валенсия е отборът, който се проваля от началото на сезона. “Прилепите” записаха 5 ремита в първите си 7 мача и се нареждат във втората половина на таблицата. През миналия сезон Валенсия се утвърди в топ 4 на класирането, но през този сезонът стартира слабо и на отбора ще му бъде трудно да повтори това представяне. Наставникът Марселиньо ще трябва да подобри нещо в тима, за да дойдат победите. Немската Бундеслига Отправяме се към немската Първа Бундеслига, където приятната изненада от началото на кампанията е столичният Херта. Тимът добави много малко качество към състава, но то бе достатъчно, за да се създаде един боеспособен тим. През последните години Херта винаги е гледал към челните места в класирането, но максимално е достигал до 6 място. Изглежда, че дългогодишната работа на наставника Пал Дардай вече дава резултат и тимът ще се надява на нещо повече. Букмейкърските анализатори от сайта на  Efirbet  отбелязват, че тимът спечели срещу тимове като Байерн Мюнхен и Шалке 04 от началото на сезона, така че амбициите им са оправдани. Негативната изненада през този сезон в Бундеслигата е Шалке 04. Тимът от Гелзенкирхен бе изключително стабилен през изминалата кампания и заслужено завърши зад лидера Байерн Мюнхен. Въпреки това началото на сезона за тима бе катастрофално и с 5 загуби в първите 5 мача на отбора в лигата. Чак в шестия си мач той постигна първия си успех. Тежък сезон очаква и Шалке, ако иска отново да се класира в топ 4. До голяма степен проблемите са породени и от факта, че доста ключови състезатели напуснаха отбора. Италианската Серия А В Калчото приятната изненада за сезона до този момент се нарича Сасуоло. Откакто тимът се изкачи в Серия А през сезон 2013/2014, той е достигал максимум до 6-та позиция в крайното класиране. Сега обаче има шанс да подобри този резултат. От началото на кампанията Сасуоло загуби мачове срещу Милан и Ювентус, но въпреки това спечели срещу Интер, както и срещу друг отбори, които се водят от “тяхната черга”. В състава няма кой знае какви имена, но качеството на играта е добро и надеждите са за силно представяне. Аталанта е отборът, който изненада негативно с представянето си в Калчото. Тимът не показа много от началото на кампанията и записа само 1 успех в първите си 7 мача. Това е твърде малко за тим, който преди два сезона финишира 4-ти, а през миналата кампания остана на 7 място. Аталанта отпадна и от Лига Европа, което още повече проваля сезона за отбора от Бергамо. Колкото до шансовете на тима да изпадне, някои сайтове като Winbet вече занижиха коефициентите си за изпадане на Аталанта. Френската Лига 1 Лил е един от емблематичните отбори във Франция с 4 шампионски титли в своята история. Въпреки това обаче през миналия сезон тимът беше в битката за оцеляване в най-високото ниво на френския футбол. Оцеляването на отбора сякаш го преобрази и през настоящата кампания “песовете” се нареждат на 2 място в класирането след 8 кръга в шампионата. Дали ще успеят да завършат високо, предстои да видим, но до момента оставят отлични впечатления. Начело на тима е опитният французин Кристоф Галтие, чиято задача този сезон ще бъде да върне отбора сред лидерите в класирането. От началото на сезона Лил впечатли с изразителни победи над Рен и Олимпик Марсилия. Кои са следващите мачове на тима може да разгледате, възползвайки се от някой промоционален  , който ще ви даде възможност за повече печалби от мачовете на Лил. На ответния полюс с представянето си е Монако. Тимът е с 6 точки и само 1 победа в първите си 8 мача от лигата. През изминалата кампания “монегаските” завършиха на второ място, а през тази не стартират добре сезона и ще трябва да се потрудят, ако искат да се върнат отново сред топ отборите. Причините за проблемите в лагера на Монако са доста, но въпреки всичко в последните години тимът показа, че е способен на подвизи. Засега обаче си остава най-голямото разочарование от началото на сезона във френския футбол.", "date": "2018.10.03", "title": " Изненадите досега през сезона в топ първенствата на Европа\t\t\t "}
{"url": "https://trud.bg/%d0%b4%d0%b5%d0%b2%d0%b5%d1%82-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%ba%d1%80%d0%b0%d0%bd%d0%b0-%d0%b2%d1%8a%d0%b2-%d0%b2%d0%b8%d0%bd%d0%bf%d1%80%d0%be%d0%bc%d0%b0-%d0%b2-%d0%bf/", "text": "Запечатали само съоръженията, фирмата работи Девет нелегални крана откриха във винпрома в Поморие. Всеки един от тях е имал дебит за източване на пет литра алкохол без акциз за по-малко от минута. Това каза пред журналисти Юлиан Мирков, зам-директор на Агенция “Митници” по повод извършената проверка в данъчния склад. “Винпромът е с големи нарушения. От крановете е възможно да изтича алкохол, без да има измервателни устройства, които да предават данните към Агенция “Митници” за количеството. Това е в разрез с разпоредбите”, заяви той. Крановете са поставени без одобрението на митническите органи, бе категоричен Мирков. “В технологичните схеми, които са налични при нас, те не съществуват. В представените от самия склад схеми, също не присъстват тези кранове. Oтделно митничарите са открили и пластмасови разфасовки на туби от 5 литра с ракия и мастика без акциз. По думите му митничарите запечатали само съоръженията, складът не е спрял да функционира и да изкупува продукцията от грозде. “Започваме проверки на всички складове на производители на алкохол в страната. Те се около 165, но нас ни интересуват само тези с производство, не само за съхранение”, допълни Мирков. Срокът за проверките е в рамките на два месеца, а от началото на тази седмица митничарите са влезли в шест данъчни склада, каза митничарят. Според зам-директора на Агенция “Митници” от проверките тази седмица са констатирали два склада с големи нарушения – Винпром Поморие и Винекс Славянци, и четири с почти незначителни нарушения – Винпром Търговище, Винпром Долна Баня, Свиленград и Ловеч. Във Винекс Славянци митничарите са открили проблем с измервателния уред на количеството алкохол, което може да води до укриване на акцизна стока. И в този склад е запечатан само уредът, всичко друго продължава да функционира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Девет нелегални крана във винпрома в Поморие (ОБЗОР)\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%be%d0%b2%d1%87%d0%b0%d1%80%d0%be%d0%b2-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%86%d0%b5%d0%bd%d0%b0%d1%82%d0%b0/", "text": "Бившият министър на енергетиката Румен Овчаров е на мнение, че няма вариант, при който цената на газа може да бъде намалена при преговори с руската страна, предаде  . Можем да постигнем по-ниска цена, ако докажем, че сме ощетени, но според числата това ще е много трудно, отбеляза Овчаров. По думите му в момента цената в България е по-ниска, отколкото в Германия. Усреднената цена за 2017 г. за Германия е 208 долара за 1000 нормални куб. м, а за България е 190. За първото тримесечие на тази година е 254 срещу 210 в България, а за второто – 242 на 226, посочи бившият министър. „Да, има възможност да се промени механизмът – може да се вкарат т. нар. спот цени, или борсовите цени на природния газ. Спот цените в момента обаче са над 350 долара за 1000 куб. м, а в България цената е 250”, допълни той. „Слушам, че едва ли не трябва да отидем и да почукаме на вратичката на „Газпром” и те веднага ще ни намалят цената”, коментира Овчаров. „Извън бакалските сметки вече влизаме сферата на голямата политика. Ако приемем, че сме ощетени и искамe намаляване на цените, Русия, от друга страна, ще каже: „Чакайте бе, ние изхарчихме 1 милиард за „Южен поток”, а вие просто ни отсвирихте. Тези загуби кой ще ги плати? Ние искаме да правим хъб, откъде ще дойде газът? Можем ли да направим хъба, без да се договорим с руснаците, че част от „Турски поток” ще мине през България, или ще дойде директна тръба, което вече е почти илюзорно. Тоест влизаме в голям сложен комплекс от въпроси, които не могат бъдат решавани на парче”, смята Овчаров. Според бившия енергиен министър трябва да се освободим от илюзията, че цените на енергоресурсите са социална категория, тъй като те са пазарна категория. „Държейки ниски цени на електроенергията, субсидираме не бедните хора, а преди всичко големите богаташи, защото те са големите консуматори. Субсидираме тези, които си отопляват басейните с електроенергия”, изтъкна Овчаров. Той допълни, че за бедните хора се прави социална политика и се определят енергийни помощи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Румен Овчаров: Увеличението на цената на природния газ е неизбежно"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%85/", "text": "Поскъпването на хляба се дължи основно на цената на новата реколта пшеница, която е с около 20% повече от старата. Това е основен фактор за повишение в цената на брашното. Това обясни пред   министърът на земеделието, храните и горите Румен Порожанов. При самото производство също има фактори като електроенергия и работна заплата, които могат да повлияят на цената, допълни той. „Нашата основна цел е при цената на хляба да няма спекула в търговията. Има цена на доставчици, договорена с ритейла и там са калкулирани разликите с доставките, обслужването, брака и т.н.“, каза той. Министърът е категоричен, че след проведени разговори с големите търговски вериги, техните представители са проявили разбиране по въпроса и е постигната устна договорка за нула процента печалба от цената на хляба. По думите на Порожанов, в момента земеделското министерство продължава тези разговори, които преминават в обсъждане на цените на всички български продукти. Земеделският министър коментира и проблема със забрана за лов на диви прасета в пограничните райони с Румъния заради опасността от заразното заболяване Африканска чума по свинете (АЧС). „В Румъния е много тежко разпространена болестта, така че заложената рестрикция да няма гонка на първите 5 км е за да минимизираме риска от движение на животни между двете държави, включително в рамките на речната ни граница. Трябва да отбележа, че направихме една много прилична ограда, която напълно изпълнява функциите си“, коментира той. Порожанов обясни, че след детайлни разговори с представители на двата ловни съюза в страната, от следващата седмица ловът може да бъде разрешен в частта на сухоземната и морската граница, но само под формата на тиха гонка, без участието на ловни кучета. Ще либерализираме разрешените зони за лов около Варна, около курортите, но не и в Тутранканци, където имаше случай на чума, допълни Порожанов. Министърът коментира и развитието на конфликта с чума по домашния добитък в Ямболска и Бургаска областа. „Болестта е констатирана многократно с проби от френската лаборатория, като всеки момент очакваме идентификация на вируса“, обясни той. При ситуацията в село Шарково опозицията търсеше провокация, но ние не допуснахме това да се случи, обясни Порожанов. Той допълни, че стопанката от село Болярово Анна Петрова, която отказваше да бъдат взети проби от нейното стадо, вече сама е поискала това и е депозирала желанието си писмено. По повод предложението на вицепремиера Красимир Каракачанов за социална кошница с фиксирани цени на основните хранителни продукти, земеделският министър коментира, че в момента пазарът на храните не предполага подобна необходимост от такава интервенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Министър Порожанов: Поскъпването на хляба се дължи основно на цената на новата реколта пшеница"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%80/", "text": "Евродепутатите отправиха предупреждение към Румъния и призоваха Букурещ да зачита независимостта на съдебната власт и да продължи борбата с корупцията, предаде БТВ. Заради спорни промени в правната система Еврокомисията може да не премахне мониторинга, който засяга и България. Решението ще бъде обявено след месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Европейският парламент предупреди Румъния да продължи борбата с корупцията"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%87%d0%bd%d0%b8-%d0%b8%d0%b3%d1%80%d0%b8-2018/", "text": "„Форт Тръмп“ ще даде повод на руснаците да се домилитаризират От трибуната на ООН американският президент Доналд Тръмп смъмри Германия, но похвали Полша за активната й роля в отстояването на американските интереси в региона. Повод за това е не само полската готовност да купува американски втечнен газ, но и обявеното решение да изгради американска военна база на своя територия. Тя ще струва $2 млрд. , платени от полския бюджет и ще се казва… “Форт Тръмп”. Американският президент заяви, че “Щом те се канят да платят, естествено ще обсъдим нещата”. Тръмп има основание да бъде доволен, защото това е първото проявление на неговата нова стратегия към съюзниците “сигурност срещу пари”. Според обявеното към момента полската страна се надява във “Форт Тръмп” да бъде разположена една тежка бронетанкова дивизия с постоянна дислокация, което е оптимистично като намерение. Армията на САЩ разполага с две бронетанкови дивизии (1-ва танкова дивизия и 1-ва кавалерийска дивизия), които са огромни по щат. Личния състав е между 18 и 20 хил. души с 348 бойни танка и от 128-320 хеликоптера. Само разходите по предислоцирането и издръжката на такова съединение ще надхвърлят първоначално отделените $2 млрд. В своя статия бившия командващ на американските войски в Европа, ген. Бен Ходжис излага доста аргументи против такава постоянна база. В чисто военен аспект разполагането на голям контингент в Европа на постоянна основа ще трябва или да се увеличи съставът на въоръжените сили на САЩ като цяло или да се предислоцира едно от двете такива съединения от Щатите в Европа, а Конгресът едва ли ще одобри това. Като друг довод генералът посочва, че база на постоянна основа е нарушение на Основополагащия договор Русия – НАТО и подобно действие ще осигури на руските политици повод да заявяват, че сигурността на Русия е застрашена и да настояват за по-високи военни разходи. Такава база ще подхранва руските страхове пред заплахата откъм Запад. Независимо от заявеното желание за цяла дивизия вероятно в бъдещата база ще бъде разположена една бронетанкова бригада, но и към момента в Полша се намира на ротационен принцип такава бригада ( First Team) от същата Кавалерийска дивизия (1st Cavalary Division). Ходжис посочва също, че изграждането на форт е свързано с огромна работа по логистиката и инфраструктурата на обектите, докато ротацията дава възможност да се тренира прехвърлянето на войски през Атлантика в Европа, което е от особена важност за САЩ. Полското правителство обаче е ръководено от съвършено други мотиви и те са свързани с нарасналата в пъти военна мощ на Русия. След решенията на срещата на НАТО през 2016 г. се взе решение за прехвърлянето на ротационен принцип по източните граници на алианса на 4 батальонни бойни групи (ББГ) в прибалтийските републики и Полша. След срещата на НАТО през 2018 г. беше решено сформирането на 30 ББГ с 30 дневна готовност. Дори това обаче не може да успокои Полша, когато от другата страна Русия разполага с боеготови 126 батальонни бойни групи. Безпокойство предизвиква и проведеното учение “Восток-2018” – безпрецедентно по мащаб от 30 години, в което беше задействана близо 300 хилядна армия. Бойните възможности, овладяването на бойната техника и качествено новото въоръжение бяха демонстрирани тази година в поредица от военни изложения. От 2013 г. в Русия се провежда международно военно състезание “Танков биатлон”. Това е бойно-приложно състезание между танковите екипажи на полигон “Алабино”, включващо преодоляване на полоса с препятствия за демонстриране на умението за управление на танка, стрелба с основното оръдие и допълнителното въоръжение по различни видове мишени. Допускат се участия и на различни видове танкове. Като правило китайските участници използват свой боен танк Type 96B. Състезанието преминава в три етапа, като има щафетно и индивидуално представяне. Тази година участниците бяха от 28 държави, като освен страните от ОНД участваха Китай, Индия, Иран, Венецуела, Виетнам, Сърбия, ЮАР, Кувейт и др. Такова състезание от две години започна да се провежда и между някои държави от НАТО и партньори в Германия Strong Europe Tank Challenge (SETC). Масовото навлизане на безпилотни летателни апарати във войските и вниманието, което руското командване отделя на този елемент от войсковото осигуряване, предизвика организирането за втора година на военен Дрон-биатлон. Освен демонстрацията на умения по пилотиране, операторите на дроновете трябва да избягват заслепявания от лазерни лъчи и мрежи-капани. За наградата на Министерството на отбраната се състезаваха оператори на безпилотни разузнавателни апарати от Израел, Корея, Испания, Обединените арабски емирства и Беларус. Безспорно най-важното изложение на военна техника беше “Армия- 2018”. На обща площ от 200 хил. дка в парка “Патриот” в Подмосковието бяха изложени повече от 26 хиляди експоната от въоръжение и бойна техника от 1200 фирми и конструктурски бюра от 8 държави. На бойните полигони за сухопътна техника “Алабино” и на летище “Кубинка” ежедневно се провеждаха демонстрации и бойни стрелби. Най-новите образци на военната техника, платформата “Армата” в нейните разновидности основен боен танк Т-14 и бойна машина на пехотата Т-15, “Курганец -25”, както и бойната машина за огнева поддръжка на танкове “Терминатор”. Платформата „Армата“ осигурява нов вид защита на личния състав, като екипажът от трима души се намира в специална защитена титаниева капсула. Машините са с необитаеми бойни куполи, където се намира въоръжението с изцяло автоматизираните системи за управление. Покритието е от специален радиопоглъщащ материал, а защитата се осигурява от комплекс за активна защита (КАЗ) “Афганит”. Същата е базирана на съвършено нов принцип, като освен бронировката е създаден и цял комплекс от различни средства за противодействие. Бордов радар с 4 бр., активно фазирани антенни решетки АФАР с интегрирани ултравиолетови пеленгатори за ранно откриване на целите. Наземно и въздушно разузнаване следи обстановката около машината. При разкриване на атакуващ снаряд или ракета, системата автоматично предприема поредица от действия като освен пасивните димни завеси, лазерно и инфрачервено заслепяване на оптиката, има и активно противодействие. При наличие на атака бордовият компютър автоматично обръща към опасното направление куполата с най-защитената бронирана част, изчислява по траекторията полета на ракетата и мястото от където е пусната и нанася контраудар. Благодарение на двата допълнителни доплерови радара се определя скоростта и разстоянието на ракетата до машината и срещу нея се изстрелва сноп от разрушаващи елементи. Танкът Т-14 е въоръжен с гладкостволно оръдие 125 мм или 152 мм 2А83 с 45 снаряда и две картечници 12,7 и 7,62 мм. Неговият вариант като БМП е Т-15 с екипаж от 2 души и десант от 9. Въоръжен е с 30 мм автоматично оръдие, 7,62 мм картечница и 4 бр. свръхзвукови ПТРК “Атака”, БМП “Курганец- 25”е със същото въоръжение но с 3 души екипаж и 8 десант. По време на изложението бяха проведени и бойни стрелби на полигон с участието на танкове Т-80, Т-90 , Т- 14, бойни роботизирани комплекси “Уран” 9, 122 мм САУ, реактивни системи “Торнадо”. Роботизирането и въвеждането на електромобилите във военната техника е застъпено много сериозно при разработването на новите системи . Безпилотните летателни апарати са абсолютен хит във всички модерни армии. Демонстрирани бяха електрически машини тип “Бъги”, електромобили и електромотори за армейски и полицейски нужди. Новостите в авиационната техника са представени в обновените ударни хеликоптери Ми-28Н, Ми-35П, Ми-35М, транспортните Ми-17 В-5. На специално авиошоу взеха участие и китайска авиационна група със седем изтребителя J-10. След свалянето на руския самолет Ил-20 над Сирия в следствие на действията на израелската авиация, Русия обяви, че доставя на сирийската армия 4 броя противозенитни комплекси С-300, както и системи за радиоелектронна борба и заглушаване на сателитните комуникации. На изложението бяха представени същите системи. Конкретно зенитно-ракетния комплекс С-300 вариант ПМУ представлява комплекс от 12 пускови установки с по 4 ракети всяка (общо 48 бр.в комплекс). Той поразява аеродинамични цели от 40 до 200 км. включително крилати ракети и балистични цели от 5 до 40 км., летящи със скорост до 8,5 Мах (скоростта на звука). Многоканалната система дава възможност да се води огън едновременно по 6 цели като те се обстрелат с по две ракети. Комплексът „Красуха С-4“ е предназначен за радиоелектронна борба РЕБ. Станцията анализира сигналите от РЛС и им въздейства чрез заглушаващо излъчване, подавя наземни и авиационни радари, вкл. АУАКС, сигналите на разузнавателните спътници и безпилотните средства. Системата “Жител” е предназначена за разкриване, пеленговане и радиоподавяне на системите за навигация GPS, мобилните и мрежови комуникации и сателитните системи за свръзка. Нарастващата военна активност на границите между Русия и НАТО, новите системи за въоръжение и ескалацията на конфликта в Сирия създават повишен риск от инциденти и военен сблъсък не само на територията на Близкия Изток но и по цялата граница на съприкосновение от Полша, през конфликта в Украйна и Източното Средиземноморие. Ускоряването на проектите за модернизация на българската армия и скоростно закупуване на модерни оръжейни системи и въвеждането на новите безпилотни средства и роботизирани системи са от жизнено значение за поддържане на отбранителните способности на страната ни.                              ", "date": "2018.10.03", "title": " Патриотични игри 2018\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b2%d1%8a%d0%bd%d1%88%d0%bd%d0%b0%d1%82%d0%b0-%d1%82%d1%8a%d1%80%d0%b3%d0%be%d0%b2%d0%b8/", "text": "Години наред Христо Христов е човекът, който дърпа конците във външната търговия на България. Като министър е осъществил сделки за милиарди, каквито днес ни изглеждат немислими, приятел е с най-големите богаташи в Турция, Арабските страни и къде ли не. Животът му е низ от срещи с най-известните хора тогава в политиката и е пълен с невероятни истории. – Господин Христов, били сте част от управлението на страната във времена, които днешната политика отрича. Как живее днес пенсионер като вас, има доста хора, които си мислят, че живеете като Симеончо, каквато приказка има? – Живея си в апартамента, в който винаги съм бил, тук на 12-ия етаж с моята съпруга Вили и следя политиката, разбира се. Боледувам, все пак съм на възраст, навестяват ме стари приятели. А за тези, които мислят, че си живея като Симеончо… ами няма как да ги поканя, защото може да ги разочаровам. – И днес мнозина още ви наричат най-добрият търговец в политиката. Ласкае ли ви такава оценка? Днешните ваши колеги министри как бихте ги оценили? – Е, чувал съм тази оценка. Мога да кажа, че бях добър търговец. Но времето, в което беше това, отмина, друго бе… Добрите политици сега са кът, тогава имаше големи личности – и на Запад, и на Изток. Политиката, а и търговията е цяло изкуство. И за това се искат много познания, много дипломация и много информация. Не смея да давам оценки за днешните, защото може да се обидят. Но липсва класа. -Тези, които ви познават и са работили с вас, са категорични, че във всички търговски преговори в чужбина, винаги сте успявали да договорите най-добрите цени за България. Как успявахте да сторите това? – Първо, трябва да искаш да го направиш и да си убеден, че това ще е добро за държавата, а не за теб. А ти ще си добре, ако страната ти върви напред. Често повтарях на Тодор Живков, че съм търговец, а не политик, когато искаше да присъствам и да му помагам в политически договорки. И друго, което е най-важното – българите забравяме, че информацията е най-великото нещо в търговията. Основните правила са няколко: да не се бърза, да се проучи всичко, да се разбере какво знаят за теб партньорите ти и чак тогава да излезеш с предложение. В това е майсторлъкът. – Имали ли сте конфликти с Тодор Живков или сте се радвали на пълното му доверие? – Той ми имаше пълно доверие, но веднъж се скарахме с него, беше през 80-те. Поиска от мен да говоря в ЦК срещу Луканов, защото Андрей бил предател. Аз се сепнах веднага: „Как така предател?“ Обясни ми, че след заседание на Политбюро Луканов веднага бързал да отиде в съветското посолство да докладва какво сме говорили. Аз обаче го репликирах: „Другарю Живков, нали вие също информирате посланика, защо говорите така. – Информирам го, но знам какво да кажа, а Луканов не знае какво говори. Това е престъпление, което прави.“ – Как реагирахте на думите му? – Не се съгласих с Живков и му казах, че прави грешка. „Такава услуга не мога да ви направя никога, аз съм Христо Христов, а не някой друг. Щом в Политбюро стават такива работи, съм на ваша страна, но си намерете човек, който да каже тези неща.“ Живков се страхуваше от руска намеса, а Луканов имаше подкрепата им. И ми се разсърди. Но му мина… – Сега непрекъснато казват, че България отивала към дъното, макар управляващите да отчитат доста успехи. Вие също ли мислите така? – Знаете ли, не зная дали отиваме към дъното. Много е силно така да се каже. Но много хора живеят зле, днес животът наистина е тежък. Най-много ме боли това, че нямаме съюзници, които да ни помагат. Тези всичките от ЕС и от САЩ само ни дават акъл какво да правим. Нищо че сме в американската орбита – то и почти целият свят е в нея, но поне да ни помагаха истински. А те само дават акъл. Помощта им е робство. – Нали получаваме толкова милиарди евросубсидии, една американска фондация спонсорира доста проекти, някои медии и т.н. А освен това – преди руснаците не правеха ли същото? – Е, как да е същото, като знам какви са били цените и какви суровини сме получавали тогава. Направил съм таблица, в която има анализ какво сме изнасяме за Русия и какво бихме спечелили, ако го продадем на Запад, а с парите купим нефт и други суровини. Т.е. става дума за съотношението с Русия. Получи се, че изгодата в търговията за нас е два пъти и половина по-голяма, ако правим това с Русия. От нея ние купувахме нефт, газ, метали, дървен материал, памук, въглища и какво ли не още. – Дайте някой пример. – Ооо, примери много, ще ви кажа един, който не е известен. През 1980-а отидохме със Станко Тодоров – той тогава беше министър-председател на България, на среща с Алексей Косигин – председател на министрите на СССР. Той беше независим от Леонид Брежнев, макар политиката да беше съгласувана. Посрещна ни Косигин и Станко му каза: „Искам да дойда да се видим в Кремъл“. – „Станко, може да дойдеш, но пари няма да ти дам“, му рече той. След като ни настаниха в една вила, дадох съвет на Станко: като не ни дава пари, поне нефт да даде, да се върнем с нещо. На другия ден след срещата им, имаше резултат и Станко беше доволен: „Даде ни един милион тона нефт“. Разбира се, не беше без пари, но нефтът имаше много ниски цени – 9 рубли за тон. А през юни 1980 г. един барел суров петрол беше достигнал рекордните 120 долара. Преди десетина години пък барелът удари 150 долара, помните… – С руснаците е ясно, но я кажете как търгувахме с американците тогава? – Имаше някаква комуникация. Когато бях заместник-министър ме определиха да отговарям за комисията с Америка. И дори трябваше да отида там на заседанието на смесената комисия. Беше на ниво търговска палата. Колегата ми американец беше много свестен, много богат, не ползваше лека кола, а се движеше с велосипед. Заместникът ми отиде, аз не можах и той ми разказа. Но аз тогава проучих какви са били търговско-политическите ни отношения с Щатите, какво е правила България в търговията с тях от 1900-ата година досега. – И какво открихте? – Имало е размяна – българи са ходили там на работа. Вуйчо ми също е бил и дори е станал отговорник на жп линията, която са построили от САЩ до Канада. Но това е дълга история… Срещал съм се с хора, които са правили търговия с Щатите и се оказа, че България е продавала и купувала от Америка само селскостопанска стока. Продавали сме розово масло и тютюн, килими, конфитюр. Има нещо любопитно. Бащата на предприемача Васил Василев – бай Панайот Василев, ми е разказвал, че много са ни харесвали вкуса на червения пипер. Но единственото, за което са имали претенции, е бил цвета му. Искали да бъде още по-тъмно червен. И там вземали тухли, които настъргвали и ги смесвали с пипера. Така цветът ставал по-тъмен и го пращали по Америка. – Интелектуалците по време на вашето управление бяха доста привилегировани, но днес не е така. Вижте какво разделение има между тях, обиди се леят всякакви. – Не вървят нещата сега с интелектуалците. Вярно е, че те не бива да славославят властта, но всичко е до политика и зависи от главния треньор. Преди това беше Тодор Живков. Всичко, което е направено в България – и добро, и лошо, без Живков нямаше как да стане. За мен Живков е най-големият държавник в новата ни история, но мнозина не го признават това. Историята го е доказала, фактите са налице, макар че днес политиката е те да се заличават и всичко да потъне в забрава. Преди да ме репликирате, че си защитавам времето, в което съм живял и съм бил министър, ще ви кажа като по-стар и препатил: Срещу фактите не се рита, защото те рано или късно излизат. Именно защото ги забраняват едва ли не, те ще рикушират като бумеранг всеки път. Защо не можем да сме по-мъдри – ей това се питам. – Добре, вие няма как да не защитавате Живков, но той все пак беше тоталитарен ръководител, няма как да го отречете. – Е, това е вярно, кой го отрича. Изборите тогава носеха такъв характер. Нямаше за кого друг да гласуваш, не беше демократична базата, върху която се изграждаше България – в смисъла на западната демокрация, с която живее света. Но от гледна точка за развитието на България – тук нямаше никакво предприятие, което да произвежда машини. Ще ви разкажа случай с министъра на машиностроенето Тончо Чакъров. Пращат го в наш завод, в който има стругове. Вижда един от работниците как често напуска струга и отива до прозореца, гледа навън. Пита директорът какво прави и той му обяснява, че човекът е дошъл с кравата си, вързал я е за едно дърво и проверява дали кравата не се е оплела. Ето така започна българската индустрия. И трябва да разберат някои хора, че сме започнали от нулата. Ако нищо не бяхме построили, нищо нямаше да има от България. За това се чудя как много хора продължават да говорят, че всичко тогава е било престъпно… Та ние вдигнахме държавата на крака и я доведохме сред първите 30-40 нации! И друго ще ти кажа, мило момиче, запомни от мен: който казва, че Живков не е имал влияние, ще има много здраве от мен. Той просто не знае за какво става дума, а и е крайно време да се спре с отрицанието и омразата. – Защо Живков и Горбачов не можаха да се харесат? – Той не прие Горбачов още в началото. Ще ви разкажа нещо интересно. Отиваме за посещение в Япония и първото ни кацане със самолета беше в един много хубав малък сибирски град. Разгледахме града, училищата – във всяко от тях имаше гимнастически салон и плувен басейн. Седнахме на обяд, руснаците се бяха престарали – на масата имаше риба и еленско месо. Живков обаче, макар да не пиеше, поиска 50 грама водка. Те изпаднаха в паника, започнаха да търсят, но след известно време се върнаха и се извиниха искрено, че нямат водка. Това се случи по времето на Горбачов, когато беше забранено да се пие. – Живков няма как да не е знаел за режима тогава… – Знаеше, разбира се, но искаше да им се надсмее и им каза в негов стил: „Ей, браво бе, във великия СССР да няма 50 грама за генералния секретар на БКП!“ Когато обаче Горбачов дойде в София, Живков ме предупреди, че трябва да го посрещнем двамата. Не исках, но той ме помоли, като в същото време нареди на масата да има само безалкохолни питиета. И Горбачов като видя това, му каза: „Другарю Живков, аз зная какво сте казали в Сибир. Но знайте, че ние приехме тази инициатива, защото в Русия много се пие“. Тогава моя милост се намеси: „За да се спаси Русия от алкохола, трябва да пиете български вина. Можете ли да си представите какво ще си помислят във всяко българско село, ако в Русия не искат да пият българско вино?“. И след този разговор отвориха пазара за виното ни в Русия. – Не се ли страхувахте да правите този номер с безалкохолните на Горбачов? – Не, за мен беше много важно да възстановя доставките на коняк в Русия, ние продавахме там хиляди бутилки „Слънчев бряг“ и „Плиска“ и много пари идваха в икономиката ни. Освен това бях сигурен, че ще докладват на Горбачов какво е казал Живков – все пак дълги години съм се занимавал с политика, не съм за подценяване. И как няма да го каже! А Бай Тошо нарочно попита за водката в Сибир, той не пиеше. Поне аз не съм го виждал. Ще ви кажа нещо, което знам – борбата срещу алкохола не се води със забрани, а с култура. – Какво искате да кажете, г-н Христов? – България пие ? от виното, което пият във Франция. Но не можем да наречем французите пияници. Там има култура на пиенето. България по примера на Русия изкара един закон, с който забрани пиенето преди 18 ч. вечер– това беше някъде средата на 80-те години. Бях министър на търговията и на мен ми възложиха тази роля. Като отидох в Шопско да видя как го изпълняват, видях следното. В 18 ч. имаше огромна опашка пред кръчмата, а вътре вместо по 50 грама, всеки вземаше по 150 грама и се напиваше. Глупава работа. Спомням си, че дори ме извикаха на едно заседание на Политбюро, заради това, че някой в някакво кафене по пътя близо до Русе наливал коняк в чашите за кафе. Искаха да ме наказват, че не съм предотвратил това. Ядосах се страшно много, теглих им една, и им заявих, че цивилизацията е преживяла толкова проблеми, че и това ще преживее. Не може човек да не пие едно питие, а ние да търсим кусур за това. Начо Папазов отишъл при Живков и му разказал как съм реагирал. Живков се засмял, ударил по масата и казал: „Ей, тоя Христо Христов е молодец (юнак). И отмени забраната за алкохола след този скандал. – Значи сте били непокорен. Но помните ли кой е предложил на Живков да забраним алкохола? – Е как кой, всичко идваше от Русия. Външният министър Петър Младенов, като се върна от едно посещение там, ни каза какво са направили руските другари и че трябва да ги последваме. Аз веднага му скочих: „Ти ли бе, Пешо, ще ми казваш това, ти ли, дето не може да те опазим от ракийката, водката и уискито!“ – Господин Христов, а какво мислите за днешната политика, за Бойко Борисов, който печели всички избори, в които участва през последните десетина години? – Наблюдавам всичко, което се случва в българската политика. Не ми убягва нищо. Гледам го Борисов и за него категорично мога да кажа, че той изцяло иска да прилича на Тодор Живков. Бил съм при Живков в Бояна, когато Бойко му беше бодигард, и той присъства на срещата ни. Мисля, че Борисов засега добре се оправя, но България е много сложна. Дори Фердинанд, когато е дошъл тук, е рекъл: „Абе много малка държава, а толкова трудно се управлява.“ – Защо се управлява трудно? – Заради хората, които живеят тук. Вижте колко много политици има, а никой не иска да приеме мнението на другия. Всеки дърпа към своята черга и смята, че той е прав. За политиката се иска бърза мисъл, много информация и възможност да се лавира. А това не е работа за всеки. Трябва да вземеш, ако искате го наречете и по друг начин – да откраднеш нещо от другите. Защото може много неща да се научат от тези, които са били преди теб. – Някои намекват, че ГЕРБ и БСП трябва да направят заедно кабинет. Това добре ли ще е? – За ГЕРБ може и да е добре, но за БСП – не. И запомнете – българите са умни хора, нищо че понякога грешат. Те гледат и преценяват. Но който ги подцени, ще сбърка. Нашият гост  Христо Христов е роден през 1931 г. в габровското село Яворец. Между 1971 и 1977 г. е зам.-министър, а от 1977 до 1986 г. – министър на външната търговия. След това три години управлява цялата търговия, а в периода 1989-1990 г. е министър на външноикономическите връзки. 13 години е член на ЦК на БКП.                 ", "date": "2018.10.03", "title": " Бившият министър на външната търговия по времето на социализма Христо Христов пред „Труд“: Информацията е най-великото нещо в търговията\t\t\t"}
{"url": "https://trud.bg/46-%d0%be%d0%b1%d1%89%d0%b8%d0%bd%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d0%bf%d1%80%d0%b5%d1%85%d0%b2%d1%8a%d1%80%d0%bb%d1%8f%d1%82-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%b0/", "text": "В края на седмицата изтича срокът, до който кметовете ще трябва да решат дали да прехвърлят стопанисваните от тях язовири на държавата. Последните проверки установиха, че за близо 900 язовира се необходими ремонти, а над 400 от тях са класифицирани за неотложен ремонт Кметът на Кърджали и заместник-председател на Управителния съвет на Националното сдружение на общините в република България (НСОРБ) Хасан Азис обясни по   мотивите за решението на общината да прехвърли част от язовирите си: „В община Кърджали разполагаме с 366 водоеми и язовири като с последното решение на Общинския съвет 20 от тези в най-тежко състояние и с най-големи размери бяха прехвърлени към държавата, така че община Кърджали от тук нататък трябва да експлоатира и да поддържа останалата част от язовирите и водоемите. Има няколко неща, които трябва да бъдат направени“. Трябва да класифицира какво е язовир и какво е водоем, за да може да се определи необходимата инвестиция. Все още няма и яснота по какъв начин може да се отдават язовирите на концесия или под наем. „Към настоящия момент тече един друг процес, който е много притеснителен за кметовете и за общините. Всъщност това беше една от причините ние да поискаме законодателни промени. Всички кметове, към настоящия момент, са проверявани и има всекидневни санкции – десетки, за това, че общините не поддържат язовирите и водоемите. Община Кърджали имаме над 17 акта по около 1200-1500 лв, с които се глобява кмета. Искам дебело да подчертая, че всички актове, които са ми направени като кмет на община Кърджали, сме ги обжалвали пред съда и всичките, към настоящия момент, са паднали. Няма ясно разписани отговорности по отношение на експлоатацията и поддържането на язовирите. Това е нещо, което трябва да бъде решено“, каза Хасан Азис. В национален мащаб има над 5000 язовири и водоеми, които трябва да бъдат по някакъв начин под контрола на местната и на централна изпълнителна власт, допълни той. Парламентарният секретар на НСОРБ Благой Станчев допълни, че процесът по уточняването на броя водоеми в страната продължава. „Към края на миналата година бяха 6000, а сега е нараснала бройката на 6816 общо язовирите. От тях около 4800 са общински. Наистина поради невъзможността общините да полагат грижи съобразно изискванията на закона, инициирахме законови промени. Към момента 46 Общински съвета са взели решение и са депозирани заявления от кметовете до министъра на икономиката за прехвърлянето на 1247 язовира“, информира Станчев. Останалите общини имат още няколко дни да вземат решение за водоемите си. Прехвърлянето не приключва с подаването на заявлението и до края на процеса отговорността за обектите е на общините, изтъкна той. „Трудно се печели от концесионни наеми. Желаещите за концесионери далеч не са толкова много“, добави Станчев и уточни, че в повечето случаи от общините са доволни концесионерът да се ангажира с поддръжката на съоръжението.", "date": "2018.10.03", "title": " 46 общини искат да прехвърлят на държавата 1247 язовира"}
{"url": "https://trud.bg/%d0%bd%d0%b0%d0%b3%d0%bb%d0%b0%d1%81%d0%b5%d0%bd-%d0%bb%d0%b8-%d0%b5-%d0%ba%d0%be%d0%bd%d0%ba%d1%83%d1%80%d1%81%d1%8a%d1%82-%d0%b7%d0%b0-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb/", "text": "Очаквахме осем оферти за купуване на бойни самолети от седем държави. Получихме обаче предложения от три държави за четири типа изтребители. Остава да видим кой ще бъде победителят. Съревнованието е за 1,8 млрд. лв. с ДДС. Страните са САЩ с две оферти за нови F-16 и F-18, Швеция за нов „Gripen C/D“ и Италия за употребявани Eurofighter Tranche 1. Победителят трябва да достави осем многофункционални изтребителя. В същото време той и българската страна следва да имат едно на ум, че това е само първият етап на превъоръжаване на бойната ни авиация. Ние ще плащаме в продължение на десет години. Новите самолети трябва да пристигат в авиобаза Граф Игнатиево в продължение на шест последователни години, т.е. до 2024 г., ако има договор до края на тази година. Въпросът е кой ще бъде победителят и кои обстоятелства могат да предопределят резултата. Вече е ясно, че първо експертите ще разгледат офертите. Тази, т.нар. съвместна работна група, назначена със заповед на министъра на отбраната , ще трябва да приключи своята работа в 14-дневен срок, т.е. около 15 октомври, с протокол за резултатите от оценката и подреждане на всички кандидати, подали оферти, по азбучен ред. Процедурата обаче не свършва до тук. Предстои най-интересното. С протокола на съвместната работна група ще се запознае друга група – политико-военна за подобряване на направените предложения, която ще бъде назначена със заповед на премиера. Нейната работа ще приключи с предложение за избор на доставчик на нов самолет, за което след одобрение от МС ще бъде подготвен проект на междуправителствено споразумение, което трябва да бъде ратифицирано от парламента. Най-логично е победител да бъде този, който покрива най-пълно изискванията на проекта за инвестиционен разход. Това означава доставката да гарантира преодоляването на дефицита от способности на въоръжените сили на Република България за неутрализиране на широк спектър от въздушни, наземни и морски заплахи, при всякаква метеорологична обстановка и време от денонощието. И още – чрез него да се постигне и необходимата оперативна съвместимост със съюзниците от НАТО и ЕС. И ако някой в 1,8 млрд. лв. вмести девет, а не осем самолета, би трябвало договорът му да е в кърпа вързан. Има поне три обстоятелства, които няма как да не натежат. Предполага се, че с това се обяснява и създаването на политико-военната група, която да излъчи победителя. Първото е широко прокламираното стратегическо партньорство в областта на отбраната. Само ден преди отварянето на офертите премиерът го напомни след срещата си с държавния секретар на САЩ. Той е последователен в тази си позиция. Дори изпрати делегация зад океана, за да помогне за подобряване на американската оферта. За баланс стори същото и по отношение на Швеция, но мисията бе почти в последния момент. Второто обстоятелство е с какви самолети са въоръжени авиациите на съюзниците около нас. Не са шведски, не са германски и италиански. Тук аргументът за по-добра оперативна съвместимост в региона е малко дилетантен, но върши работа, когато трябва да убеждаваш хора, за които процедурата е с предизвестен край. Третото обстоятелство е длъжно да предотврати възможността изведнъж да възникне въпросът „Ами сега, каква стана тя?“. Подобно възклицание може да има, ако класирането на политико-военната група повтори онова подреждане, което направи служебното правителство през април 2017 г. Тогава „Грипен“ оглави класирането. Ако се повтори, много хора трябва да се извинят за думите си по онова време. Впрочем, не са малко тези, които залагат за крайния резултат, имайки предвид политическите аргументи. До тук вървим по утъпкан път. Към края на 2012 г. в рамките на тогавашната финансова рамка най-пълно на утвърдените изисквания са отговаряли три самолета от четири държави. В средата на декември 2016 г. към тези четири държави, бе изпратено запитване/искане за предоставяне на предложения. Получените отговори са разгледани и анализирани, съгласно утвърдената методика. Резултатите бяха представени в Министерския съвет за вземане на окончателно решение. По този повод Народното събрание сформира временна парламентарна комисия за проучване изпълнението на процедурата по избор на нов тип боен самолет. МО изпълни препоръките на парламента и получи отново оферти. Сега трябва да ги анализира и проектът да стигне етапа, в който се намираше през април 2017 г. От тази гледна точка е възможно да се прогнозира поне година и половина-две закъснение. Няма начин то да не се е отразило на изпълнението на задачите от ВВС, на подготовката на летателния и инженерно-техническия състав, на стойността на сделката, ако искате, и на приема на курсанти във факултет „Авиационен“ на Националния военен университет. От друга страна успехът на предстоящата сделка би имал значителен мотивиращ ефект. Ако, разбира се, авиационната общественост и българското гражданство, като цяло, не останат със съмнения в мотивите при определяне на победителя.   Политическото решение ще взема министър Каракачанов Министър Каракачанов ще бъде начело на политико-военната група, която трябва да определи победителя. На него се пада да посочи най-добрият за нас самолет от четирите предложения. И да внесе съответния доклад в Министерския съвет. Вече си призна, че ще лобира за Българската армия и нейните бойни способности. Пак по негови прогнози до края на тази година всичко трябва да бъде ясно.        ", "date": "2018.10.03", "title": " Нагласен ли е конкурсът за изтребителите?\t\t\t"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%be%d1%82%d1%82%d0%b5%d0%b3%d0%bb%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%83%d1%80%d0%b0/", "text": "Сочената за фаворит за поста ръководител на Специализираната апелативна прокуратура Емилия Русинова оттегли по лични причини кандидатурата си за поста, съобщи  . В момента тя оглавява Софийската градска прокуратура. Преди началото на заседанието на Прокурорската колегия на Висшия съдебен съвет главният прокурор Сотир Цацаров лаконично съобщи за решението на Русинова и уведоми за него другия участник в надпреварата – следователят Бойко Атанасов. Атанасов е известен с критиките си към ръководството на държавното обвинение и лично към главния прокурор, коментира националното радио. За да бъде избран за шеф на апелативната спецпрокуратурата, той трябва да получи подкрепата на поне шест от членовете на Прокурорската колегия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Емилия Русинова оттегли кандидатурата си за ръководител на Апелативната спецпрокуратура\t\t\t"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d1%81%d0%ba%d1%80%d0%b8%d1%82%d0%b0-%d0%bf%d0%be%d0%b4%d0%b2%d0%be%d0%b4%d0%bd%d0%b0-%d0%bf%d0%b5%d1%89%d0%b5%d1%80%d0%b0-%d0%bd%d0%b0-%d0%be%d1%81/", "text": "Впечатляващо откритие направиха водолазите на остров Крит. След напрегнати усилия идентифицираха и изследваха подводна пещера в района на Спата. „Откриването на пещерата не е случайно. Търсим я в продължение на шест години и успяхме да я намерим след системни проучвания“, заяви собственикът на Chania Diving Centre, Никос Янулакис. Геоложките карти са тези, които дадоха подозрения и признаци за съществуването на пещера в тази област. Засега тя е посетена само веднъж. „Не можем да я посещаваме често. Първо трябва да се направи проучване и картографиране. Пещерата е напълно неизследвана, което ще отнеме на опитни водолази усилия и време за това“, допълни още той. Видеото от дълбините на пещерата е впечатляващо и показва кадри от нейната вътрешност от  посещението на водолазите от Крит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Намериха скрита подводна пещера на остров Крит (ВИДЕО)"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%81/", "text": "Не смятаме, че има нужда от нова писта на летище София. В дългосрочна перспектива аеропортът ще се нуждае от нов терминал. Това заяви Чарли Корниш, главен изпълнителен директор на Manchester Airports Group (MAG), най-големият британски летищен оператор, който обяви, че ще участва в процедурата за концесия на столичното летище. Компанията е публично-частна, като е управлявана от акционерите си – местните власти на Манчестър и Industry Fund Management (IFM), който държи 35,5% дял в MAG. IFM е австралийски инвестиционен пенсионен фонд, който държи дялове в 16 летища в Австралия и Европа, сред които и летището във Виена. Според Корниш интерес към летище София ще има от инвестиционни групи от Турция, Франция и Германия. Какви инвестиции планира кандидат концесионерът не каза с аргумента, че това е търговска тайна, но обяви, че ще инвестира в технологии, инфраструктура, а по нататък може да се обсъжда и преструктуриране на терминалите. Очаква се офертите на желаещите да стопанисват столичното летище да бъдат получени до 22 октомври 2018 г.    ", "date": "2018.10.03", "title": " Кандидатът за концесионер на летище София: Няма нужда от нова писта\t\t\t"}
{"url": "https://trud.bg/%d1%8f%d0%b7%d0%be%d0%b2%d0%b8%d1%80%d0%b8%d1%82%d0%b5-%d0%be%d0%b3%d0%be%d1%81%d1%82%d0%b0-%d0%b8-%d0%b1%d0%b5%d0%bb%d0%b8-%d0%b8%d1%81%d0%ba%d1%8a%d1%80-%d1%89/", "text": "Правителството прие решение, с което допълва одобрения списък на язовирните стени и съоръженията към тях, на които трябва да се извърши основен ремонт или реконструкция. В списъка се включват язовирите „Огоста“ в община Монтана и „Бели Искър“ в община Самоков, с което се създават условия да се предприемат необходимите мерки за осигуряване на изправното техническо състояние на язовирните стени на двата обекта и съоръженията към тях и за тяхната безопасна експлоатация. Това съобщиха от Министерски съвет.", "date": "2018.10.03", "title": " Язовирите „Огоста“ и „Бели Искър“ ще претърпят основен ремонт"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%ba%d0%be%d0%bd%d0%ba%d1%83%d1%80%d1%81%d0%b8-%d0%b7%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b8-%d0%bd%d0%b0-%d1%85%d1%83%d0%b4%d0%be/", "text": "Конкурси за директори на художествената галерия „Никола Маринов” и на регионалния исторически музей в Търговище обяви общината. Конкурсите се обявяват във връзка с изтичането на 5-годишния мандат на досегашните ръководители на двете институции. Изискванията към кандидатите са публикувани на сайта на общинската администрация, където има и образец на заявление за участие. За позициите се изисква висше образование, степен „магистър“. За художествената галерия тя е в професионално направление „Теория на изкуството“ и/или „Изобразително изкуство“, а за историческия музей – „История и археология“ и/или „Социология, антропология и науки за културата“. Минималният професионален опит за заемане на директорската позиция в галерията е 3 години, а в музея – 5 години. Кандидатите трябва да представят и писмена концепция за развитието на съответната културна институция за период от 5 години. Ще бъде проведено събеседване, по време на което допуснатите кандидати ще трябва да защитят разработките си. Подаването на документи за участие е в срок до 1 ноември, включително, и се извършва в Центъра за административно обслужване на общината в Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Обявиха конкурси за директори на художествената галерия и музея в Търговище"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%be%d1%82%d0%bf%d1%83%d1%81%d0%ba%d0%b0-%d0%bf%d0%b5%d1%80%d1%81%d0%be%d0%bd%d0%b0%d0%bb%d0%bd%d0%b8-%d0%bf%d0%b5%d0%bd%d1%81%d0%b8%d0%b8/", "text": "46 деца без право на наследствена пенсия от починал родител ще получат персонални пенсии в размер на 113,02 лв. месечно, реши правителството. Пенсиите са в размер на 90 на сто от социалната пенсия за старост и се изплащат от 1 октомври. С отпускането им ще бъдат подпомогнати 31 семейства, останали в затруднено финансово положение.", "date": "2018.10.03", "title": " Държавата отпуска персонални пенсии на 46 деца"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d1%80%d0%b0%d0%b7%d0%bf/", "text": "Министърът на здравеопазването Кирил Ананиев разпореди незабавна проверка в Центъра по хемодиализа във Видин. Заместникът му д-р Бойко Пенков пътува за Видин, за да провери на място каква е ситуацията, съобщиха от правителствената пресслужба. Създадена е организация пациентите от Видин да бъдат транспортирани безплатно до лечебните заведения в Монтана и Лом. В близките дни Министерството на здравеопазването ще предостави 180 000 лв. на болницата във Видин за закупуване на хемодиализни апарати, легла и водопочистваща система. Средствата са осигурени от Министерския съвет в края на септември т.г. Вчера стана ясно, че Центърът за хемодиализа във Видинската болница  , а той е единствен за цялата област. Причината е, че повреда в апаратурата за пречистване на водата. На пациентите се извършва хемодиализа, но има риск от усложнения. По информация на директора на лечебното заведение, аварията ще бъде отстранена до края на седмицата и от понеделник апаратът ще работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Министърът на здравеопазването разпореди незабавна проверка в Центъра по хемодиализа във Видин"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%89%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%b1%d0%b5%d0%b7%d0%bb%d0%b8%d1%85%d0%b2%d0%b5%d0%bd%d0%b8-%d0%b7%d0%b0%d0%b5/", "text": "Министерският съвет прие Постановление за условията и реда за отпускане на временни безлихвени заеми от централния бюджет по бюджетите на общините. Те са за финансиране на разходи за междинни и окончателни плащания по одобрени проекти по Програмата за развитие на селските райони (ПРСР) за периода 2014 – 2020 г. и тяхното възстановяване. Общините бенефициенти по ПРСР са с малък бюджет и приходи. Те са силно затруднени да осигуряват собствени средства за извършване на междинните и окончателни плащания към изпълнителите по съответния проект, преди подаването и одобряването на заявките за плащане от фонд „Земеделие“, съобщиха от пресцентъра на Министерски съвет. Временните безлихвени заеми от централния бюджет ще могат да се отпускат на общини с одобрени проекти по ПРСР, които са сключили договор с Държавен фонд „Земеделие” (ДФЗ) за предоставяне на безвъзмездна финансова помощ. Необходимо е общините да нямат и задължения към ДФЗ, освен ако е допуснато разсрочване, отсрочване или обезпечение на задълженията. Размерът на заема, който ще се предоставя на общината за извършване на междинни плащания ще е до разликата между общия размер на одобрените за финансово подпомагане разходи, включени в заявките за плащане, и платеното по проекта авансово плащане от Държавен фонд „Земеделие“. С друго Постановление правителството одобри допълнителни разходи по бюджета на Държавен фонд „Земеделие“ за 2018 г. в общ размер до 20 750 000 лв. Средствата са необходими за извършване на плащания за финансиране на разходи за ДДС на общини по одобрени за подпомагане проекти по ПРСР и Програмата за морско дело и рибарство.", "date": "2018.10.03", "title": " Общините ще получават безлихвени заеми за проекти по програмата за селските райони"}
{"url": "https://trud.bg/%d1%83%d1%81%d1%82%d0%b0%d1%82%d0%b0-%d0%bd%d0%b0-%d0%bc%d0%be%d1%83-%d0%b8%d0%b7%d0%b2%d1%8a%d0%bd-%d0%ba%d0%be%d0%bd%d1%82%d1%80%d0%be%d0%bb/", "text": "Война на „Олд Трафорд“!  Вече нищо не може да стопли отношенията между Жозе Моуриньо и легендата Пол Скоулс. „Той е срам за клуба и трябваше да го уволнят още след загубата от „Уест Хем“ в събота“, изригна големият халф от ерата на сър Алекс Фъргюсън след 0:0 с „Валенсия“. „Устата му е извън контрол“, продължи Скоулс.  „Не ми трябва да знам какво е говорил и не ме интересува – отвърна Моуриньо. – Живее в свободна страна, където хората говорят свободно. Доволен съм от раздаването на отбора, но не и от резултата. Той нито е лош, нито е добър. Бих припомнил само, че миналия сезон спечелихме групата, завършихме втори в първенството, играхме финал за купата.“  Припомнянията вече не топлят „Олд Трафорд“. В края публиката бурно освиркваше футболистите. Играта на „Юнайтед“ срещу „Валенсия“ с изключение на първите 10 минути бе скучна. Най-слаби бяха суперзвездите в атака Алексис Санчес и Ромелу Лукаку.  Капитанът Антонио Валенсия е на път да си навлече гнева не само на Моу, но и на ръководството. В социалните мрежи той хареса призив за уволнението на треньора. В него пише още, че е наказание да се гледа играта на „Юнайтед“ при португалеца. Вторият капитан Пол Погба вече загуби лентата, след като каза, че отборът трябва да атакува и това бе прието като критика към тактиката.  В края на мача Специалния показа към трибуните малкия си пръст. Това накара легендата Гари Линекер да го сравни с филмовия герой д-р Зло. А Пол Погба иска да напусне „Манчестър Юнайтед“, без значение дали Моуриньо ще бъде уволнен. Още през януари новият световен шампион с Франция ще се опита да предизвика трансфер в „Барселона“. А вече се говори и за интерес от „Пари Сен Жермен“.  Загубата на точки у дома даде възможност на „Ювентус“ да излезе на първо място в класирането в групата. За разлика от „Реал“ в Торино нямат проблеми, когато Кристиано Роналдо отсъства. Хеттрик направи Пауло Дибала за 3:0 над дебютанта „Йънг Бойс“. Единствено „Юве“ в големите първенства има само победи от началото на сезона. „Още не сме в оптимална форма“, твърди треньорът Масимилиано Алегри.  А „Олд Трафорд“ вече чака своя загубен син КР7, за да си спомни за времената, когато „Юнайтед“ бе фаворит №1 да спечели Шампионската лига.", "date": "2018.10.03", "title": " Устата на Моу – извън контрол"}
{"url": "https://trud.bg/%d1%80%d0%b5%d0%b0%d0%bb-%d0%bf%d0%be%d0%b4%d0%be%d0%b1%d1%80%d0%b8-%d1%87%d0%b5%d1%80%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%be%d1%82-2007-%d0%b0/", "text": "Европейският шампион „Реал“ е на колене и се гърчи в черен антирекорд. От 22 септември и мача с „Еспаньол“ големият „бял балет“ не е вкарвал гол. Случва се за първи път от 2007-а.  Фиаското на най-силния тим на Континента от последните 3 сезона продължи с 0:1 срещу ЦСКА на стадион „Лужники“ в Москва.  Три пъти поред „Реал“ не може да бие, не може и да вкара. Серията стартира с 0:3 срещу „Севиля“, продължи с 0:0 с „Атлетико“. На въпрос дали липсва прекалено много Кристиано Роналдо, костариканският вратар Кейлор Навас, №1 за миналия сезон в европейския футбол, отвърна: „Не можеш да закриеш слънцето с един пръст!“  Десет години португалецът блестеше в атаката на „Реал“, в последната година вкара 44 гола. Но сега вече е в „Ювентус“. А когато го няма и Гарет Бейл заради контузия, „кралете“ направо си куцат.  ЦСКА (Москва) пък взе най-паметната си победа след триумфа във финала за Купата на УЕФА през 2005-а срещу „Спортинг“. 20-годишният хърватин Никола Власич, дошъл под наем от „Евертън“, използва грешка на Тони Кроос за единствения гол.  Стадион „Лужники“ отново е испански кошмар. На тази арена Русия срази „Ла Фурия“ с дузпи в 1/8-финала на Мондиал 2018. Три месеца по-късно там отново излязоха Дани Карвахал, Марко Асенсио, Начо Фернандес, Лукас Васкес и Алваро Одриосола. Нямаше го само получилият почивка капитан Серхио Рамос.  В другия мач „Рома“ разгроми „Виктория“ (Пилзен) с 5:0 след хеттрик на Един Джеко. За първи път в Шампионската лига вкара Джъстин Клуйверт, син на легендата Патрик Клуйверт.", "date": "2018.10.03", "title": " “Реал“ изравни черен рекорд от 2007-а"}
{"url": "https://trud.bg/57-%d1%82%d1%80%d1%83%d0%b4%d0%be%d0%b2%d0%b8-%d0%b7%d0%bb%d0%be%d0%bf%d0%be%d0%bb%d1%83%d0%ba%d0%b8-%d1%81%d0%b0-%d1%81%d1%82%d0%b0%d0%bd%d0%b0%d0%bb%d0%b8-%d0%b2-%d1%88%d1%83%d0%bc%d0%b5%d0%bd%d1%81/", "text": "От началото на годината в териториалното поделение на Националния осигурителен институт в Шумен са били декларирани 59 трудови злополуки, но две от тях не са били признати за такива. Повечето от инцидентите са възникнали на работното място – 45 и една от тях е завършила със смърт. Други 14 случая са станали в момент на отиване или при връщане от работа. Няма регистрирани случаи с професионално заболяване. За деветмесечието експертите от ТП на НОИ – Шумен, съвместно с Дирекция „Инспекция по труда“, са участвали в 9 разследвания на трудови инциденти.", "date": "2018.10.03", "title": " 57 трудови злополуки са станали в Шуменско"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%be%d1%82%d0%bf%d1%83%d1%81%d0%bd%d0%b0-28-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%bf%d1%80%d0%b5%d0%be%d0%b4%d0%be%d0%bb%d1%8f/", "text": "Правителството одобри допълнителни разходи за 2018 г. в размер на 2 782 263 лв. по бюджетите на Министерството на регионалното развитие и благоустройството и общините Мизия, Дупница и Тетевен. Сумата е предназначена за преодоляване на щетите от бедствията в посочените общини и е предложена с решение на Междуведомствената комисия за възстановяване и подпомагане, съобщиха от пресцентъра на Министерски съвет. Заложените цели са: възстановяване на засегнати обекти в следствие на падналите обилни валежи на 23 и 24 юли т.г. в района на Община Тетевен, ремонтни дейности на улици и сгради в Мизия, укрепване на пътя Дяково-Кременик чрез изграждане на подпорна стена.", "date": "2018.10.03", "title": " Кабинетът отпусна 2,8 млн. лв. за преодоляване на щетите от бедствията в Мизия, Дупница и Тетевен"}
{"url": "https://trud.bg/%d0%b3%d0%be%d1%80%d1%81%d0%ba%d0%b8%d1%82%d0%b5-%d0%b2-%d0%bf%d0%be%d0%bf%d0%be%d0%b2%d0%be-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-2-%d0%ba%d0%b0%d1%80%d1%83%d1%86%d0%b8-%d1%81-%d0%bd/", "text": "Две каруци, натоварени с незаконна дървесина, както и моторен трион са задържани при проверки на горските стражари от държавното ловно стопанство „Черни Лом” в Попово. При проверки в районите около 5 села и град Попово са съставени 6 акта и 3 констативни протокола. 4 от актовете са издадени в района на село Голямо Ново, а останалите в Заветно. Конфискувани са 2 каруци, във всяка от които били пренасяни по 1,5 куб. м дърва за огрев от клен без документи за законен произход. При проверките е бил задържан и моторен трион на нарушителите, съобщават от Североизточното държавно предприятие. От там апелират, при съмнения за нарушения и инциденти в горите, гражданите да подават сигнали на телефон 112.", "date": "2018.10.03", "title": " Горските в Попово задържаха 2 каруци с незаконна дървесина"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d0%bf%d0%b5%d1%82%d0%b8%d0%bc%d0%b0-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b5-%d1%83%d0%b4%d0%b0%d0%b2%d0%b8%d1%85%d0%b0-%d0%b2/", "text": "Петима мигранти са се удавили в река Марица, а двама са в неизвестност, при опит да преминат от Турция в Гърция. Случаят е от миналата събота, но става известен за гръцките медии едва тази сутрин, защото в разследването са участвали предимно турските спасителни служби, съобщава атинският вестник „Та неа“. Групата, която се е опитала да премине реката в района на турския град Енез, е била от 11 човека. Поради дъждовете и вятъра в района обаче лодката им се е преобърнала. Четирима от пътниците са успели да се върнат на турския бряг и са уведомили властите. Спасители са открили телата на петима от мигрантите, а двама са в неизвестност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Най-малко петима мигранти се удавиха в Марица при опит за преминаване на граница"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d0%b5-%d0%be%d1%82%d0%ba%d1%80%d0%b8%d0%bb%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0-%d0%bd%d0%b0-%d0%bc%d0%b8/", "text": "В момента Агенция „Митници“ проверява шест обекта – данъчни складове за производство на алкохол, като в следващите два месеца ще бъдат проверени и останалите обекти, в които се дестилира алкохол. При досегашните проверки са открити несъответствия с изискванията на ЗАДС и нормативните актове за неговото прилагане в два от данъчните складове, съобщи на  . В данъчен склад, находящ се в град Поморие, е установено наличието на 9 крана, монтирани върху дестилационни съоръжения. Крановете са поставени без одобрението на митническите органи, не се пломбирани и на съответните точки не са монтирани измервателни уреди. През крановете е установено, че изтича готова продукция – алкохол. Някои от крановете са с голям дебит – с експеримент митническите служители са доказали, че 5-литров съд се запълва за 45 секунди. В данъчен склад, находящ се в село Славянци, община Сунгурларе, митническите служители след извършен полеви експеримент по отношение средствата за измерване и контрол и данните, предавани от тях, установяват, че измервателният уред визуализира на дисплея си движение на акцизен продукт, но не натрупва информация за количеството на преминалия продукт. Т.е. на практика уредът не отчета и не предава данни към Агенция „Митници“ и това създава възможност да се извеждат акцизни стоки без да са отчетени и съответно без да се заплати акциз. За проверките са съставени протоколи. Предстои да бъдат изготвени становища и в зависимост от тежестта на нарушенията ще се предприемат съответните административни и административно наказателни мерки. Вече са наложени обезпечителни мерки на части от двата обекта, където се намират доказателствата. В останалите четири проверявани обекта, намиращи се в районите на Търговище, Долна Баня, Свиленград и Ловеч, не са открити съществени нарушения. Агенция „Митници“ прилага законовата процедура по един и същи начин към всички обекти, в които са установени нарушения, подчерта заместник-директорът на Агенция „Митници“ Юлиан Мирков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Вижте какво е открила проверката на митничарите в Поморие (ВИДЕО)"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%b8%d0%b7%d0%b8%d1%81%d0%ba%d0%b2%d0%b0%d0%bd%d0%b8%d1%8f%d1%82%d0%b0-%d0%ba%d1%8a%d0%bc-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0/", "text": "Министерският съвет одобри проект на Закон за изменение и допълнение на Кодекса за застраховането (ЗИД на КЗ). Предложените промени са в резултат от транспонирането на изискванията на Директива (ЕС) 2016/97 на Европейския Парламент и на Съвета от 20 януари 2016 г. относно разпространението на застрахователни продукти, съобщиха от Министерски съвет. Законопроектът предвижда въвеждането на нови, завишени изисквания спрямо познанията и квалификацията на застрахователните посредници, членовете на техните органи и служителите, които са непосредствено заети с разпространение на застрахователни продукти. Новите изисквания са диференцирани по области на познания и спрямо категориите на предлаганите застрахователни продукти. Поставят се нови изисквания за повишаване квалификацията на застрахователните посредници, членовете на техните органи и служителите, които се занимават с разпространение на застрахователни продукти – чрез професионално обучение или развитие, не по-малко от 15 часа годишно. Повишава се минималният размер на застрахователната сума по задължителната застраховка „Професионална отговорност“ на застрахователните посредници. Законопроектът въвежда регламентация на нова категория разпространители на застрахователни продукти – посредници, предлагащи застрахователни продукти като допълнителна дейност. Те ще могат да бъдат регистрирани при спазване на ограничени изисквания за квалификация, които основно се свеждат до познаването на предлаганите застрахователни продукти и на правилата за разглеждане на претенции и жалби. Предоставя се възможност спрямо тази категория посредници да се прилагат и по-ниски нива на минималната застрахователна сума по задължителната застраховка „Професионална отговорност“ на застрахователните посредници. С проекта на закон се въвежда ново условие за регистрация на застрахователен посредник, касаещо разкриване на самоличността на лицата, които притежават повече от 10 на сто от капитала на посредника, както и на лицата, които имат тесни връзки с него. Предвидена е и възможност за подаване на заявление за регистрация като застрахователен посредник по интернет. Текстовете поставят и допълнителни изисквания по отношение на пакетните продажби и на продажбите на основаващи се на застраховане инвестиционни продукти. Със законопроекта се въвеждат нови правила за трансграничното извършване на дейността по застрахователно посредничество и за надзора върху него. Уредена е детайлна процедура по изпращане на уведомления между надзорните органи. Предлага се също така механизъм за разпределение на правомощията между надзорните органи на държавата членка по произход и държавата членка по седалището на клона на застрахователните посредници. Промените ще създадат задължение за предоставяне на обективна информация относно застрахователните продукти, като се предвижда предоставянето на стандартизиран информационен документ за застрахователния продукт при сключване на застраховки по общо застраховане. Предлага се доразвиване на уредбата в частта й по предоставянето на ползвателите на застрахователни услуги на информация върху траен носител, различен от хартия, включително и чрез интернет страница с изричното съгласие на конкретния ползвател. ЗИД на КЗ предлага също така актуализирането на минималните размери на застрахователната сума по задължителна застраховка „Гражданска отговорност“ на автомобилистите, като досегашният размер от 10 000 000 лв. за имуществени или неимуществени вреди вследствие на телесно увреждане или смърт да се увеличи на 10 420 000 лв., а досегашният размер от 2 000 000 лв. за вреди, причинени на имущество, да се увеличи на 2 100 000 лв.", "date": "2018.10.03", "title": " Затягат изискванията към застрахователните посредници"}
{"url": "https://trud.bg/%d0%be%d1%82%d0%bf%d0%b0%d0%b4%d0%b0%d1%82-373-%d1%83%d1%81%d0%bb%d1%83%d0%b3%d0%b8-%d0%b8-%d1%80%d0%b5%d0%b6%d0%b8%d0%bc%d0%b8-%d0%b2-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0/", "text": "Правителството одобри пакет от над 1500 мерки за трансформация на модела на административно обслужване. Предвижда се общо 373 административни услуги и регулаторни режима да бъдат премахнати с цел облекчаване на гражданите и създаване на по-добри условия за икономическа и инвестиционна дейност, съобщиха от Министерски съвет. С решението се редуцират изискваните от заявителите документи, увеличава се служебният обмен на документи, съкращават се някои срокове и такси, стандартизират се услуги на администрации със сходен профил на дейност. До 31 декември т.г. министрите трябва да организират съответстващото на приетите мерки заличаване или вписване в Административния регистър на предоставяните административни услуги, а в срок до 31 март 2019 г. – да изготвят и внесат за одобрение в Министерския съвет проектите за изменения на закони и подзаконови нормативни актове от тяхната компетентност. Отчет за изпълнението на приетия пакет от мерки ще бъде внасян на всеки три месеца от заместник министър-председателя, отговарящ за административната реформа.", "date": "2018.10.03", "title": " Отпадат 373 услуги и режими в администрацията"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd%d0%b5-%d1%81%d0%b5-%d1%81%d1%82%d1%80%d0%b0%d1%85/", "text": "Британският премиер Тереза Мей заяви, че Великобритания не се страхува да напусне ЕС без сделка. В нейната реч при закриването на конгреса на Консервативната партия в Бирмингам тя изтъкна, че ако хората в страната са обединени – бъдещето е в техните ръце, предаде  . Под звуците на „Дансинг Куин“ на АББА, Тереза Мей излезе на подиума в бойко настроение и още в началото наблегна на това, колко е важно Консервативната партия да остане единна, отправяйки в същото време остри критики към лидера на Лейбъристката партия Джеръми Корбин, който, по нейните думи, не трябва да бъде допускан близо до властта. По най-очакваната тема – Брекзит, Тереза Мей отново непреклонна, че нейната задача като премиер е да изпълни волята на народа от референдума. Това обаче не означава да приеме какъвто и да е Брекзит, а само онзи, който е в интерес на страната. “Никой не желае добра сделка повече от мен. Но това никога не е означавало сделка на всяка цена. Великобритания не се страхува да напусне без сделка, ако трябва“, поясни Мей. И британският премиер изрази твърда увереност, че най-добрите дни пред Великобритания тепърва предстоят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Тереза Мей: Великобритания не се страхува да напусне ЕС без сделка"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%b8%d1%81%d0%ba%d0%b0-%d0%b4%d0%b0-%d1%81%d0%b8-%d0%b2%d1%8a%d1%80%d0%bd%d0%b5-%d0%b8%d0%b1%d1%80%d0%b0%d1%85%d0%b8%d0%bc%d0%be%d0%b2%d0%b8%d1%87/", "text": "Златан Ибрахимович може сензационно да се завърне в италианската Серия „А“. Нападателят е желан за ново попълнение през зимния трансферен прозорец, с което треньорът Дженаро Гатузо да подсили състава. 37-годишният таран има договор с американския „ЛА Галакси“ до декември 2019-а. Идеята на Гатузо е да бъде привлечен Ибрахимович за шест месеца през януари, за да помогне именно в ключовите моменти от сезона. Плейофите на Мейджър Лийг Сокър ще приключат на 8 декември, а сезонът започна през месец март. Шведът има 20 гола в 24 мача в Щатите, а наскоро заяви, че не мисли за отказване, въпреки напредналата си футболна възраст.", "date": "2018.10.03", "title": " „Милан“ иска да си върне Ибрахимович"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b8%d0%b7%d0%be%d1%81%d1%82%d0%b0%d0%b2%d0%b5%d0%bd-%d0%b1%d0%b0%d0%b3%d0%b0%d0%b6-%d0%be%d1%82%d1%86%d0%b5%d0%bf%d0%b8-%d0%bf%d0%bb%d0%be%d1%89/", "text": "Изоставена раница вдигна на крак столичната полиция. От СДВР проверяват изоставения багаж, който се намира пред сградата на Народното събрание, от страната на паметника на Цар Освободител. На мястото има полицейска кола и пожарна. Спряно е движението пред парламента по бул. „Цар Освободител“ между БАН и СУ „Св. Климент Охридски”, като полицаите са опънали лента до зоната пред хотел „Радисън“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Сигнал за изоставен багаж отцепи площада пред Народното събрание (СНИМКИ)\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bc%d0%be%d1%82%d0%be%d0%ba%d1%80%d0%be%d1%81%d1%8a%d1%82-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b2-%d0%b1/", "text": "След близо 20 годишна пауза Благоевград отново се връща на мотокрос картата на България, с предстоящото домакинство на шестия кръг от Републиканския шампионат по мотокрос, който предстои тази седмица, съобщиха от пресцентъра на партия АБВ.  Организаторите на състезанието от община Благоевград и местния клуб „ЕърМакс Рейсинг“ са избрали добре познато място на мотокросистите от близкото минало, на което да разположат новото състезателно трасе. Това е региона на село Зелен Дол, което се намира на 5 километра от Благоевград. През 2017 година на мотополигон „Зелен Дол” се е състояло едно неофициално състезание, но през 2018 година инфраструктурата на мотополигона бе развита, като същинското състезателно трасе бе удължено и разширено. На днешната среща с медиите председателят на Гран При България Румен Петков поздрави домакините за отличната работа по трасето и съобщи, че през уикенда ще видим над 100 състезатели в различните класове да водят битка за качване на подиума. „Заповядайте на мотополигон „Зелен Дол” в събота и неделя и станете част от голямото му завръщане на републиканската мотокрос сцена“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Румен Петков: Мотокросът се завръща в Благоевград"}
{"url": "https://trud.bg/%d1%84%d0%b8%d0%bb%d0%b8%d0%bf-%d0%ba%d0%b8%d1%80%d0%ba%d0%be%d1%80%d0%be%d0%b2-%d1%89%d0%b5-%d0%bf%d1%80%d0%b0%d0%b2%d0%b8-%d0%b5%d1%81%d1%82%d1%80%d0%b0%d0%b4%d0%b5%d0%bd-%d1%84%d0%b5%d1%81%d1%82/", "text": "Мегазвездата на руската поп музика Филип Киркоров ще прави естраден фестивал в Санаторно-оздравителен комплекс „Камчия“, собственост на правителството на Москва. Това стана ясно по време на визитата руската делегация във Варна, водена от Сергей Черьомкин, ръководител на Департамента за външноикономически и международни връзки. Посещението е част от програмата на дните на Москва в България, която се провежда в София, Варна и Плевен.„Правителството на Москва, което аз представлявам, е значителен инвеститор в туристическата инфраструктура в СОК Камчия, и занапред това място ще се развива целогодишно. Надявам се, че още много деца и граждани на Русия ще могат да почиват там. СОК Камчия ще бъде развиван не само като място за почивка, но и като център за обучение по руската образователна система“, заяви Сергей Черьомин. Много известни руски актьори ще се включат в културната програма на комплекса, каза Владимир Филипов, зам.-ръководител на Департамента. Независимо от различните мащаби, нашите градове са изправени пред сходни предизвикателства, затова с интерес бихме проучили опита на Москва в създаването на пешеходни зони, намаляване на автомобилния трафик. Полезни ще бъдат и добрите практики в сферата на образованието, културата, спорта, развитието на библиотеките и социалната активност на възрастните хора“, каза след проведената работна среща кметът на Варна Иван Портних. 336 000 руснаци са посетили страната ни за първото полугодие на годината, посочи посланикът на Русия у нас Анатолий Макаров. 6% е ръстът на руските туристи през тази година във Варна, казаха от общинската дирекция „Туризъм“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Филип Киркоров ще прави естраден фестивал в СОК „Камчия“\t\t\t"}
{"url": "https://trud.bg/%d1%81%d0%b5%d1%80%d0%b2%d0%b8%d1%81%d1%8a%d1%82-%d0%bf%d1%80%d0%b5%d0%b4%d0%b0%d0%b4%d0%b5-%d0%b3%d1%80%d0%b8%d0%b3%d0%be%d1%80-%d0%b2-%d0%bf%d0%b5%d0%ba%d0%b8%d0%bd/", "text": "Григор   Димитров   отпадна   от   турнира  „ АТП  500“  в   Пекин   след   изненадваща   загуба   с  4:6, 6:2, 4:6  от   Душан   Лайович .  Сърбинът ,  който   е  55- и   в   ранглистата ,  се   добра   до   основната   схема   през   квалификациите ,  но   това   не   му   попречи   да   стигне   до   третия   кръг   като   изхвърли   поставения   под  ?2  българин . Още   първият   гейм   показа   какво   може   да   се   очаква   от   Григор   в   този   мач  –  редуване   на   убедителни   разигравания   и   ужасяваща   слабост   от   сервис .  След   две   поредни   точки   той   допусна   Лайович   да   обърне   и   да   стигне   до   пробив ,  който   реши   сета .  Димитров   отговори   с   убедителна   втора   част ,  а   в   третата   навакса   пасив   от  1:3,  но   нова   порция   подаръци   от   ракетата   му   осигури   победата   на   сърбина .  Особено  „ щедър “  бе  8- ият   в   света   от   сервис  –  допусна   цели  9  двойни   грешки ,  някои   от   тях   в   решаващи   моменти . „ Много   съм   щастлив   от   победата ,  тя   е   една   от   най – големите   в   кариерата   ми  –  призна   Лайович . –  Мачът   беше   много   равностоен .  В   първия   сет   ни   беше   трудно ,  защото   по   средата   на   корта   имаше   сянка .  Мисля ,  че   се   приспособих   по – добре   от   него   към   условията .  В   третия   сет   бях   по – агресивен   и   това   ми   донесе   победата .  Вече   имам   самочувствие ,  че   мога   да   се   конкурирам   с   най – добрите .“", "date": "2018.10.03", "title": " Сервисът предаде Григор в Пекин"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%ba%d0%bc%d0%b5%d1%82-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bd-3/", "text": "Граждани не харесаха видяното зад вдигната ограда преди приключването на реконструкцията Столичната община няма да допусне да приеме обект с лошо качество, увери кметът на София Йорданка Фандъкова относно ремонта на ул. „Граф Игнатиев“ и зоната около нея. „Докато не го направят както трябва, ще ги връщаме и няма да им платим“, каза още кметът по време на посещение в с. Мировяне. За некачествено изпълнение предвидените глоби са до 1,2 млн. лв. Коментарът на Фандъкова идва, след като преди дни премахнаха част от оградите, зад които се случва ремонтът на ул. „Граф Игнатиев“. Дупки, неравности и кръпки по новата настилка предизвикаха възмущение у гражданите. „Хората са се объркали защото обектът не е завършен“, увери кметът и призна, че е било грешка от страна на фирмата да махне оградата там, където ремонтът не е бил приключен. „Ремонтните дейности по ул. „Граф Игнатиев“ не са завършили. На 29 септември строителната ограда от ул. „Алабин“ е преместена до пл. „Гарибалди“, за да се освободи пространство за свободно пешеходно преминаване, докато се изчаква доставката на специална смес за фугиране покрай релсовия път. В сряда, 3 октомври, строителната ограда ще бъде възстановена, защото започва фугиране, което се прави с гореща смес. Освен това в участъка предстои отстраняване на описани от надзора дефекти“, обясни снощи във фейсбук профила си Фандъкова. Тя допълни, че при пл. „Гарибалди“ се изпълняват гранитни настилки в зоната на площада, при релсовия път и кръстовището. В участъка от пл. „Гарибалди“ до пл. „Славейков“ се извършва демонтаж на тротоарните настилки, като е започнало и полагането на новите. Във всички изброени участъци релсовият път е готов, напълно завършен е и при пл. „Славейков“, където се полагат гранитни настилки. По цялото протежение на ул. „Граф Игнатиев“ се полагат нови трамвайни релси, които са първите в София обемно-закалени и монтирани по специален начин, който осигурява шумо- и виброизолация. Производител на релсите е „Фьост Алпине“ – Австрия, една от най-големите компании в този сектор, информира Фандъкова. По ул. „Солунска“ са монтирани осветителните тела и предстои второто фугиране на настилката, съгласно технологията. В участъка от ул. „Г. С. Раковски“ до ул. „6-ти септември“ се извършва нареждане на настилки, релсовият път там също е напълно завършен. В зоната около църквата „Св. Седмочисленици“ са положени 80% от настилките и предстои фугиране. Очаква се до две седмици да започне полагането на гранитните настилки. От ул. „Шишман“ до бул. Левски“ предстои демонтаж на тротоарната настилка, а до седмица релсовият път ще е готов. От бул. „Васил Левски“ до бул. „Ев. и Хр. Георгиеви“ се изпълняват настилки, а релсовият път е завършен. На обекта работят различни екипи, между 190 и 200 човека всеки ден, подчерта кметът. По договор фирмата изпълнител „Джи Пи Груп“ има 300 дни от 7 май, за да приключи ремонта за 20 млн. лв. без ДДС, иначе следват 240 000 лв. санкция за всеки ден забавяне. Припомняме, че фирмата вече отнесе глоба от до 50 хил. лв. за повреждане на дърво на ул. „Солунска“.   Общинари поискаха оставки, Фандъкова обясни, че полиризират Междувременно общинските съветници от Политическа група 5 – Венцислав Мицов, Иван Велков, Светослав Витков и Симеон Славчев, поискаха оставки в общината заради ремонта на ул. „Граф Игнатиев“. Те поискаха да се разделят с поста си ресорният зам.-кмет Евгени Крусев и всички, които отговарят за изпълнението и контрола на тези проекти. „Традиция е да сме изненадани неприятно на финала след поредния грандиозен ремонт. Грандиозни остават само сумите и дефектите, не и качеството на изпълнение и крайния резултат“, каза Иван Велков. Според Венци Мицов софиянци ще запомнят това управление на София с уникалния стил наречен “ремонт на ремонта”. „Политическите сили ще избързат да политизират който и да било проблем, но на тях това им е работата. Очевидно са в предизборна кампания. Няма да коментирам политически, защото плочките, където и да се намират, не са нито леви, нито десни, нито политически. За мен е важно изпълнителите да са наясно, никой няма да им плати докато не си свършат добре работата и трябва да дават информация на гражданите“, коментира Фандъкова.   Зам.-кметът Дончо Барбалов: И аз имам забележки към ремонта Кметът на София Дончо Барбалов призова да не се правят прибързани заключения. „Аз също имам забележки, но наистина, нека да свършат работа фирмите, строителите, да видим ще има ли санкция, няма ли да има и тогава да съдим. За всеки строителен обект е така. Дори вкъщи, когато човек прави ремонт, докато не приключи ремонтната дейност, нещата изглеждат доста грозно. Всички се надяваме накрая да бъде добър резултатът“, каза по БНР зам.-кметът. На фирмите, които поддържат уличната мрежа в града, в последните години са наложени над 1 200 000 лв. санкции, отчете още Барбалов.   ГЕРБ: Ситуацията напомня за „Нероден Петко“ „Ситуацията в момента напомня приказката за „Нероден Петко“. Нека се роди Петко и да видим кой си е свършил работата, и кой не е“. Това пише в официална позиция на партия ГЕРБ във връзка с това, че „общинските съветници от Група 5 и други политически мотивирани организации искат за пореден път оставки за незавършено и неприето строителство“. „Припомняме, че г-н Иван Велков, член на Група 5 и общински съветник от ПП „Зелените“, лично участва в комисията, избрала фирмата изпълнител на обекта – „Джи Пи Груп““, отбелязват от ГЕРБ. „Изискваме фирмата изпълнител и фирмата, изпълняваща строителен надзор на обекта, да предоставят информация за всички извършени до момента строително-монтажни дейности, както и всяка седмица да правят публичен отчет по изпълнението и контрола на обекта“, казват от управляващите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Столичният кмет Йорданка Фандъкова: Няма да платим за лош ремонт на „Графа“\t\t\t"}
{"url": "https://trud.bg/%d0%ba%d1%83%d1%82%d0%b5%d0%b2-9-%d0%b3-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%bd%d0%b0%d0%bf/", "text": "„Взимам думата за декларация от името на БСП, защото за мен вчерашният ден беше специален. Специален го направи протестът на майките на деца с увреждания. За мен вчерашният протест на майките, а и на всички хора с увреждания, показа, че в България има живо гражданско общество, което е в състояние да контролира властта. Всяка власт, независимо кой я представлява. Тези крехки жени проявиха повече мъжество от болшинството мъжища в днешната власт, начело с министър-председателя. Никой до вчера не вярваше, че няколко майки, измъчени от трудности и безпаричие, ще имат храбростта и силата да се противопоставят на цялата държавата“. Това заяви от парламентарната трибуна Антон Кутев от БСП. „Колеги, през последните няколко месеца тези жени видяха най-грозното лице на псевдодемокрацията, в която живеем. Заплашваха ги, разделяха ги, „предупреждаваха ги“, загрижено ги съветваха, дублираха им палатковия лагер- или на практика те трябваше да се запознаят с всички дефекти на политическата ни система. Само, защото бяха дръзнали да протестират. И издържаха, и по всичко личи, че няма да се предадат. Мисля, че е редно всички- и управляващи, и опозиция, да ги поздравим. А и да ги подкрепим. С действия. С реални усилия.  Проблемът всъщност е в същото мнозинство“, каза той. „Вече десетки пъти съм казвал, че в плана за интеграция на хората с увреждания, приет с мнозинство на ГЕРБ в първото правителство на Борисов, ясно е записано, че през 2016 г. трябваше да бъде приет закон за социалните услуги, който да регламентира тази дейност. Ясно е към момента, че днес – октомври 2018 г., и до края на годината, такъв закон едва ли ще бъде приет. В най-добрия случай може да бъде предоставен за обсъждане, но няма да бъде приет. Т.е. 2 години закъсняват от собствения си план. Ясно е, че междувременно, поне комисията, която аз ръководя в НС, година и половина, още от първите заседания, постави ясно въпроса за този закон. Т.е. година и половина в този парламент поставяхме въпроса, че Закон за социалните услуги е изключително необходим. Днес за пореден път ни се казва, че той е бил ужасно сложен и няма да бъде готов до края на годината.“ „Колко години им трябват на ГЕРБ? Те са го заложили в плана си през 2009 г., а в момента е 2018 г. 9 години не успяха да напишат Закон за социалните услуги, който касае най-бедната, най-измъчена част от нашето население. Не сме имали различия с управляващите, че държавата е длъжна да им го осигури, защото няма как иначе. Като отложим закона, в края на годината той излиза извън бюджетната процедура. Каквото и да предвиди този закон, каквито и социални услуги да предвиди за тези хора, те не могат да се ползват в рамките на тази бюджетна година. В най-добрия случай, остава за следващата, ако и тогава го приемат“, заяви Кутев. „Вторият закон е Законът за личната помощ. Той не решава проблемите така, както би трябвало да бъдат решени. Подписах закона с ясното съзнание, че той представлява всъщност мотивация и катализатор за управляващите, за да си свършат работата. Закон за социалните услуги опозицията не може да напише, защото той трябва да обърне цялата система наобратно. Това трябва да се направи от министерството, правителството и от депутати от мнозинството. Именно заради това аз внесох Закона за личната помощ и го подписах, заедно с колеги, с идеята да катализира този процес – да вкарат в Закона за социалните услуги по подходящ начин Закона за личната помощ, където му е систематичното място. Само, че те не са готови още с втория закон, а ние три месеца вече чакаме да вкарат за обсъждане Закона за личната помощ. Сутринта всички чухме г-жа Караянчева, която заяви, че трите закона ще влязат заедно най-рано в края на ноември. Преди половин час, на среща с хората пред парламента, представители на ГЕРБ обещаха, че законите ще бъдат разгледани до един месец. На кого да вярвам? Управляващите си противоречат. Дори и да успят да вкарат законите, дълбоко се съмнявам, че те ще бъдат приети, особено този за личната помощ, защото е вкаран от БСП, а не от управляващите.“ „Ние говорим по темата от година и половина. Хората с увреждания, със 7-8 национални протеста вече, го правят повече от 10 години. 10 години тези хора висят по улиците, развяват черните знамена, носят си черните фланелки и единственото, което имат, е обещания. Когато ние предлагахме да работим през август, ГЕРБ не казаха, че законът ще е готов края на годината. Никой не каза, че няма да стане септември, октомври, може да стане ноември, но по-скоро ще стане декември. Такова нещо не беше казано, защото ако беше казано, протестите нямаше да спрат през лятото. И може би вече нямаше ГЕРБ да са на власт“, допълни депутатът. „Въпросът е за отговорността. Когато поемат ангажименти и не ги изпълняват, има форма на отговорност. Не знам каква е за управляващите. Има и още нещо – защо не са го направили до момента? Защо за 9 години Законът за социалните услуги не е готов? Това е не е от липсата на пари, нито пък липсата на желание от тяхната страна. Виждам, че министърът на труда и социалната политика има желание да го свърши. За съжаление, единственият извод е, че не могат. Управляващите нямат компетентността да го направят. 9 години не могат да напишат един ключов закон и това означава само едно – некомпетентност. Те знаят, че като направят този закон, не могат да си съберат интересите вътре. Те ще се сблъскат с огромна съпротива, когато го внесат. За пореден път обещаха на хората отвън, че утре ще се съберем и ще се вземе решение. Това го говорихме преди 4 месеца на среща, организирана от БСП, на която присъстваха. Цветанов лично го обеща и нищо не се случи за тези 4 месеца. Въпросът е- като се съберат всички министри и ако всеки от тях трябва да поеме своята отговорност, къде е Борисов?“, заяви Антон Кутев. Това, което виждам, че ще се случи до края на годината – няма да приемат нашия закон, ще вкарат два техни закона, които няма да свършат работа, те ще взривят системата и ще имат уволнени министри, вместо министър-председател. Единственото, което могат да направя управляващите в този случай – за месец да приключат драмата или да си отиват, каза още от парламентарната трибуна депутатът от БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Кутев: 9 г. управляващите не могат да напишат ключов закон и това означава само едно – некомпетентност"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d1%83%d0%bf%d0%bb%d0%b0%d1%88%d0%b8%d1%85%d0%b0-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8%d1%8f-%d1%88%d0%b0/", "text": "Женският   национален   отбор   по   волейбол   се   събуди   след   неубедителното   начало   на   световното   първенство   в   Япония .  Момичетата   на   селекционера   Иван   Петков   изиграха   най – силния   си   мач   до   момента ,  въпреки   че   загубиха   с  1:3  от   Китай Олимпийският   шампион   влезе   в   мача   като   абсолютен   фаворит но лъвиците взеха   ранен   аванс   от и   със   страхотна   игра   в   защита   успяха   да   го   удържат за   да   поведат   в   резултата Това   бе   първи   загубен   гейм   от   китайките   на   първенството   и   това   видимо   ги   разконцентрира Ключово   за   изхода   на   втората   част   бе   обжалване   на   китайския   треньор   Ланг   Пинг   при в   полза   на   България Видеоповторението   помогна   на   фаворитките   да   обърнат   и   те   изравниха   е   в   следващите   части   показаха   защо   са   сред   фаворитите   за   титлата Най резултатна   за   победата   бе   звездата   им   Жу   Тинг която   завърши   с точки а   Гергана   Димитрова   отговори   с т за лъвиците Така   Китай   и   Италия   остават   с   пълен   актив   от   по точки   и   днес   ще   определят   победителя   в   група В България   пък   излиза   срещу   Канада   в   директен   сблъсък   за   четвъртото   място което   е   последното даващо   право   на   място   напред   в   турнира", "date": "2018.10.03", "title": " „Лъвиците“ уплашиха олимпийския шампион"}
{"url": "https://trud.bg/%d0%be%d1%89%d0%b5-%d0%b5%d0%b4%d0%b8%d0%bd-%d0%bd%d0%b0%d1%88-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d0%b8%d0%b7%d0%b1%d1%80/", "text": "Тихомир Стратиев, шампион на България на рали за 2017-а, обяви че догодина няма да кара на нашите състезания, а само в чужбина и то с чужд лиценз. Решението пилотът взел след поредния гаф на родната федерация. А под ударите попада най-авторитетното наше състезание, рали „България“ (12-14 октомври). Преди дни Международната федерация по автомобилен спорт (ФИА) си каза тежката дума, като обяви, че 49-то издание на надпреварата няма да носи точки за европейския шампионат. По регламента БФАС трябва 3 месеца преди състезание да заяви това във ФИА, което не е направено. А от това произтичат и съответните глоби.  „Според правилника, федерацията не може да организира ралито, а само клубове – уточни Добрин Борисов, навигатор на Стратиев и член на комисия „Рали“ към БФАС. – Да, има глоби, а как самата федерация ще се глоби? И дали, ако караме след това някой няма да обяви състезанието за нелегитимно.“  Стратиев пък разкри, че бил амбициран да брани титлата си. „Дори бях уговорил да наема автомобил, капарото беше 30 000 евро – каза Стратиев. – Дни преди да платя БФАС отново смени датите. За новите вече колата не беше свободна. Ами ако бях платил, кой ще ми възстанови парите. Освен това няма никакво класиране, не знаем кой с колко точки изостава от съперника. Не знаем със зъби и нокти ли да караме или само да караме… Не искам да съм част от този цирк!“", "date": "2018.10.03", "title": " Още един наш автомобилен  шампион избра чужбина"}
{"url": "https://trud.bg/us-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%83%d0%bb%d0%b8%d1%87%d0%b5%d0%bd-%d0%b2-%d1%83%d0%ba%d1%80%d0%b8%d0%b2%d0%b0%d0%bd%d0%b5-%d0%bd%d0%b0-%d0%b4%d0%b0%d0%bd%d1%8a/", "text": "Данъчните власти на щата Ню Йорк започнаха проверка на разследване на в. “Ню Йорк таймс”, според което президентът Доналд Тръмп е помогнал на родителите си да укрият милиони данъци, предаде Би Би Си. Изданието твърди, че през 90-те години на миналия век президентът е бил замесен в “съмнителни данъчни схеми”, включително случаи на “истинска измама”. Говорителката на Белия дом Сара Сандърс нарече публикацията “заблуждаваща атака” и посочи, че транзакциите, за които става въпрос в разследването, са били одобрени от данъчните власти преди десетилетия. А адвокатът на Тръмп Чарлз Хардър отсече, че фактите, на които “Ню Йорк таймс” основава “фалшивите си обвинения”, са “изключително неточни”. Вестникът основно атакува твърденията на президента, че е изградил сам бизнес империята си, без помощ от баща си. Според разследването  Тръмп е получил еквивалента на днешни 413 млн. долара от родителите си, отчасти като им помагал да избегнат налози чрез създаване на параван на корпорация с четиримата си братя и сестри, за да прикрие милиони долари, получени от бизнеса с недвижими имоти на баща им Фред Тръмп.", "date": "2018.10.03", "title": " US президентът уличен в укриване на данъци\t\t\t"}
{"url": "https://trud.bg/%d1%80%d0%be%d0%b4%d0%bd%d0%b8%d1%8f%d1%82-%d1%88%d0%b0%d1%85%d0%bc%d0%b0%d1%82-%d0%b2%d0%b5%d1%87%d0%b5-%d0%bb%d0%b5%d0%b3%d0%b8%d1%82%d0%b8%d0%bc%d0%b5%d0%bd/", "text": "Родната федерация по шахмат вече е легитимна пред Международната централа (ФИДЕ). На генералната асамблея на ФИДЕ в Батуми старата наша организация, с председател Силвио Данаилов, бе изключена от редиците. А на нейно място бе приета Българската шахматна федерация 1928 с шеф Руслан Тошев. Така гросмайсторите ни ще могат да се състезават под български флаг, а не да местят фигурите като неутрални. В събота ФИДЕ трябва да избере и своя нов бос. За поста претендират сегашният вицепрезидент Георгиос Макропулус и руснакът Аркадий Дворкович.", "date": "2018.10.03", "title": " Родният шахмат вече легитимен"}
{"url": "https://trud.bg/%d0%b8%d0%bd%d1%82%d0%b5%d1%80%d0%bf%d0%be%d0%bb-%d0%be%d0%b1%d1%8f%d0%b2%d0%b8-%d0%b7%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%be-%d0%b8%d0%b7%d0%b4%d0%b8%d1%80/", "text": "Интерпол обяви за международно издирване сина на Миню Стайков – Стайко Стайков. Това показва информация на  Стайко Стайков се издирва с червена бюлетина за участие в организирана престъпна група. На 5 септември, специализираната прокуратура започна разследване и влезе в офисите и на дружествата „Винпром Карнобат“ ООД, „Сис Индустрийс“ ООД и „Топаз Мел“ ООД. Специализираната прокуратура повдигна   на осем души за участие в организирана престъпна група за продажба на акцизни стоки без бандерол, данъчни престъпления и пране на пари. Обвинените са собственикът на „Винпром Карнобат“ Миню Стайков, синът му Стайко Стайков, синът на кмета на Карнобат Иван Димитров, както и още петима с инициали Ц.К., М.К., Б.Х., А.Т. и Д.Д. Специализирания съд в София   собственика на „Винпром Карнобат“ Миню Стайков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Интерпол обяви за международно издирване сина на Миню Стайков"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%bf%d1%80%d0%b5%d1%86%d0%b8%d0%b7%d0%b8%d1%80%d0%b0%d0%bd%d0%b8-%d0%be%d0%b1%d0%b2/", "text": "Днес, 3 октомври 2018 г., Специализираната прокуратура внесе отново в Специализирания наказателен съд обвинителен акт по делото запродажба на занижени цени на държавния дял на енергоразпределителното дружество EVN, съобщиха от държавното обвинение. Отстранени са всички посочени от съда неясноти и процесуални нарушения в първоначалния обвинителен акт (изготвен и внесен в СпНС от Софийската градска прокуратура), заради които в края на март 2018 г. делото бе прекратено и върнато по компетентност в Специализираната прокуратура. Прецизирани са и обвиненията срещу шестимата привлечени към наказателна отговорност лица. Бившият вицепремиер Симеон Дянков и бизнесменът Иво Прокопиев са обвинени за извършване на длъжностно престъпление, от което са настъпили  значителни вредни последици (близо 28 милиона лева щети на държавния бюджет) – престъпление по чл. 283а, т.1, вр. чл. 282, ал.2, вр. ал.1, вр. чл.20 ал. 2, вр. ал.1 от НК. Трима от привлечените – изпълнителният директор на „Булброкърс“ Радослав Рачев, Петър Василев и Любомир Евстатиев са обвинени за съзнателно нанасяне на щети на чуждо имущество в особено големи размери (чл. 217, ал.4, вр. ал.2, вр. чл. 20 ал. 2, вр. ал. 1). Бившият министър на икономиката и енергетиката Трайчо Трайков е обвинен за това, че като длъжностно лице не е положил достатъчно грижи за повереното му имущество, от което са настъпили вреди в особено големи размери и престъплението представлява особено тежък случай (чл. 219, ал.4, вр. ал.3, вр. ал. 1 от НК). Предстои Специализираният наказателен съд да насрочи разпоредително заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Прокуратурата внесе прецизирани обвинения срещу Дянков, Прокопиев и останалите обвиняеми за ЕВН"}
{"url": "https://trud.bg/%d1%80%d0%be%d1%82%d0%b0%d1%80%d0%b8-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%bf%d0%be%d0%bc%d0%b0%d0%b3%d0%b0-%d0%b7%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f/", "text": "Ротари клуб – Монтана ще дари 6 хиляди лева за възстановяването на статуята на богинята на лова Диана, открадната в началото на 90-те години на миналия век, съобщи секретарят на клуба Евгени Николов. Ротари клуб – Монтана е създаден през 1996 година. Стойността на проектите, които клубът е реализирал в полза на общността досега се изчислява на около 300 хиляди лева. Направени са детска и шахматна площадки, чешма, градски часовник, поставени са светещи пътни знаци около всички училища, подпомогнат е дома за възрастни хора с увреждания в Горна Вереница. Благодарение на подкрепата на Ротари – Монтана четирима младежи са продължили образованието си в университет, обяви президентът на клуба д-р Людмил Антов. Монтанските ротарианци посрещнаха в града си настоящия дистрикт- гуверньор на организацията в България Веселин Димитров и се срещнаха със зам.-кмета на общината Тихомир Антонов. Посещението на Димитров в Монтана е част от програмата от срещи в 88-те клуба в страната. Сред най-значимите проекти реализирани от Ротари в България дистрикт гуверньорът посочи „Брой до десет” за намаляване на агресията сред децата и възрастните, и „Скрининг и превенция на карцинома на женската гърда”, свързан с профилактика и ранната диагностика на тежкото заболяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Ротари в Монтана помага за възстановяването на статуята на Диана"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%b5%d1%80%d0%b3%d0%b5%d0%b9-%d1%81%d0%ba%d1%80%d0%b8%d0%bf%d0%b0%d0%bb-%d0%b5-%d0%bf%d1%80%d0%be%d1%81%d1%82%d0%be-%d0%b8%d0%b7%d0%bc%d0%b5%d1%82-%d0%b8-%d0%bf/", "text": "Президентът на Русия Владимир Путин смята, че Сергей Скрипал е измет и предател, предава ТАСС. „Някои информационни източници прокарват мисълта, че господин Скрипал едва ли не е правозащитник“, заяви Путин на пленарно заседание на форума „Руска енергетическа седмица“, в отговор на въпрос за санкциите срещу Русия и случая „Скрипал“. „Той е просто шпионин и предател на Родината“. „Той е просто измет и това е всичко“, добави президентът АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Путин: Сергей Скрипал е просто измет и предател"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d1%81%d1%8a%d0%b4-%d0%bd%d0%b0-%d0%be%d0%be%d0%bd-%d0%be%d1%82%d1%80%d0%b5%d0%b4%d0%b8-%d1%81%d0%b0%d1%89-%d0%b4/", "text": "Международният съд на ООН отреди в сряда САЩ да отменят санкциите си срещу Иран, които трябва да се разширят драстично в началото на следващия месец, пише европейската редакция на Politico. Съдът, който в миналото бе игнориран и от САЩ, и от Иран, отреди в полза на Ислямската република, която твърди, че санкциите на САЩ нарушават договор между двете страни, подписан през 1955 година, когато Иран все още бе монархия и ключов съюзник на Вашингтон АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Международният съд на ООН отреди САЩ да отмени санкциите срещу Иран"}
{"url": "https://trud.bg/%d0%b2%d1%82%d0%be%d1%80%d0%b8-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%b7%d0%b0%d0%b3%d0%b8%d0%bd%d0%b0-%d1%83%d0%b4%d0%b0%d1%80%d0%b5%d0%bd-%d0%be%d1%82-%d0%ba%d0%b0%d0%bc%d0%b8/", "text": "Втори пешеходец е убит от камион край търговищкото село Пробуда от събота насам. В сряда сутринта, към 5 часа, на главния път София-Варна, който минава през селото, е бил насметен 36-годишен мъж от търговищкото село Макариополско. Той бил ударен от влекач „Рено Магнум” от Велико Търново. Камионът, управляван от 52-годишния водач, се движел в посока Варна. В същото платно вървял и пешеходецът, който се прибирал към дома си. Блъснатият човек е откаран в болницата с фрактура на черепа, таза и ляв крак. Починал е от тежките травми. Водачът на камиона не е употребил алкохол. В събота вечерта на същия път в село Пробуда циментовоз от Девня насмел пресичащ пътното платно 62-годишен мъж. По данни на хора от селото мъжът отивал в къща в другата част на селото, през което преминава главният път. Съселяните му твърдят, че е бил ударен на пешеходната пътека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Втори пешеходец загина, ударен от камион край село Пробуда"}
{"url": "https://trud.bg/%d0%be%d0%be%d0%bd-%d1%89%d0%b5-%d0%b1%d1%80%d0%b0%d0%bd%d0%b8-%d0%ba%d0%b0%d1%81%d1%82%d0%b5%d1%80-%d1%81%d0%b5%d0%bc%d0%b5%d0%bd%d1%8f/", "text": "Организацията   на   обединените   нации   ООН   изпрати   подробно   писмо   до   Международната   асоциация   на   лекоатлетическите   федерации   ИААФ в   което   заклеймява   новият   регламент   за   допускане   на   атлетки   до   женски   състезания Според   нововъведенията   участничките   трябва   да   имат   не   повече   от   определено   количество   тестостерон   в   кръвта което   може   да   доведе   до   изваждане   от   спорта   на   южноафриканката   Кастер   Семеня   и   други   подобни   случаи Олимпийската   шампионка   в   бягането   на метра   има   вътрешни   тестиси но   се   състезава   при   жените въпреки   че   има   три   пъти   по голямо   количество   от   мъжкия   полов   хормон „ Правилникът   постановява че   тези   жени   имат   нужда   от поправка което   е   дискриминационно гласи   част   от   писмото   на   ООН", "date": "2018.10.03", "title": " ООН ще брани Кастер Семеня"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%be%d1%82%d0%bf%d1%83%d1%81%d0%bd%d0%b0-%d0%be%d1%89%d0%b5-31-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%bf%d0%be%d0%b4%d1%81%d0%bb/", "text": "Правителството отпусна още 3,1 млн. лв. за подслушвания за 2018 г. На заседанието си вчера кабинетът е увеличил бюджета на Държавна агенция “Технически операции” (ДАТО) за тази година, с мотива за “бързо променяща се оперативна среда и бързо развиваща се среда на информационните и комуникационни технологии”. Сред аргументите на управляващите е, че това налагало отделяне на значителни ресурси за иновации, които са насочени към повишаване на технологичния и техническия капацитет на агенцията за изпълнение на законово регламентираните й цели. “Поетите и очакваните до края на 2018 г. ангажименти за разходи, са съобразени с финансово обезпечаване постигането на основните цели и изпълнението на приоритетите на агенцията, както и за постигане на ефективен капацитет, даващ възможност за гъвкавост и адекватна реакция на възникващите в естеството на работа промени”, поясняват от пресслужбата на Министерски съвет. Още в края на миналата година, при обсъждането на Закона за държавния бюджет, депутатите решиха да увеличат бюджета на ДАТО със 77 000 лв. Годишните разходи на службата са 48,4 млн. лв., а в сумата не са включени отпуснатите вчера нови 3,1 млн. лв.  ", "date": "2018.10.03", "title": " Кабинетът отпусна още 3,1 млн. лв. за подслушване\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-6/", "text": "В общините европейската солидарност е най-видима за хората, заяви кметът на Велико Търново и председател на Националното сдружение на общините в Република България Даниел Панов по време на Пленарната сесия на XIII годишна среща на местните власти, организирана от НСОРБ. Панов посочи, че общините продължават да бъдат най-големият, отговорен и мотивиран бенефициент по европейските програми. Реализацията им и последващото подобряване на облика на редица градове и населени места са сериозен успех както на общинските администрации, така и на Сдружението, подчерта Даниел Панов. Кметът на Старата столица постави акцент и върху безспорния успех на първото българско европредседателство. Той припомни, че Националното сдружение на общините е организирало провеждането на авторитетни международни форуми и е осигурило ресурс за реализацията на уникални и незабравими за хората местни инициативи. Друг успех в работата на НСОРБ е все по-резултатното партньорство между местната и изпълнителната власт, продължи Панов. Като пример той посочи стопанисването на язовирите и стартиралия процес по категоризацията им, както и създадената възможност за прехвърляне на държавата на тези водоеми, за чиято поддръжка общините нямат необходимия ресурс. Даниел Панов добави, че приветства проекта на регионалното министерство за насърчаване на децентрализацията в България. Най-сериозна грижа за местната власт, за която приоритетно се търси съдействието на изпълнителната власт, е поддръжката на четвъртокласната пътна мрежа. „Искаме финансова подкрепа от държавата, за да бъде осигурено това качество на общинската пътна инфраструктура, каквото е при републиканската мрежа. Ако разполагаме със стабилен и устойчив приход, всеки общински съвет и всеки кмет ще бъде отговорен да гради нови или да рехабилитира изцяло пътни трасета“, заяви кметът на Велико Търново и председател на НСОРБ. Председателят на Народното събрание Цвета Караянчева също бе сред гостите на откриването на Пленарната сесия. В обръщението си към участниците в годишната среща на местните власти тя заяви ,че проблемите на българските общини са основен ангажимент на законодателната институция. Цвета Караянчева посочи, че парламентът ще подкрепи всяка добра идея на общините, която бюджетът позволява да бъде реализирана. Вече се обсъжда механизъм, по който през следващата година да бъде увеличена капиталовата субсидия за общини с по-малък данъчен капацитет. Цвета Караянчева подчерта, че с взаимната си подкрепа парламентът и местната власт трябва да дадат ясен сигнал към хората, че общите основни цели ще бъдат постигнати, а именно – гарантиране на просперитета, благополучието и сигурността на гражданите. Гост на пленарната сесия бе и вицепремиерът Томислав Дончев. По време на срещата Даниел Панов обяви началото на всеобща общинска дискусия за развитие на местното самоуправление в страната през следващите десет години. Той обясни, че целта е да изготвен визионерски документ за обхвата на правомощията на местната власт. По тази стратегия органите на местното самоуправление ще търсят съгласие с представителите на изпълнителната и законодателната власт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Кметът на Велико Търново Даниел Панов: В общините европейската солидарност е най-видима за хората"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b1%d0%b0%d1%89%d0%b0-%d0%b8-%d1%81%d0%b8%d0%bd-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80%d0%b8-%d0%b2-%d1%81%d0%be%d1%84%d0%b8/", "text": "При полицейска операция за противодействие на престъпления с наркотични вещества, на ул. „Средна гора“ служители от сектор „Наркотици“ – СДВР задържали 31 – годишен дилър и четирима негови клиенти в момент на покупко – продажба на субститол. Непосредствено след това на ул. „Розова долина“ е задържан и баща му, 57 – годишен, дилър на същите таблетки, съобщиха от пресслужбата на МВР. При последвалите процесуално- следствени действия в рамките на образуваното досъдебно производство са иззети множество хапчета от същия препарат, мобилни телефони и парична сума. Дилърите и клиентите са задържани с полицейски мерки до 24 часа в полицията. След доклад на събраните материали в Софийска градска прокуратура, на бащата и сина са повдигнати обвинения по чл. 354 а от НК и са им наложени постоянни мерки „задържане под стража“. Клиентите са разпитани като свидетели и освободени.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Спипаха баща и син наркодилъри в София "}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%b8-%d0%b7%d0%b0-%d1%81%d0%bb%d1%83%d0%b6%d0%b1%d0%b8%d1%82%d0%b5-%d0%b2-%d0%b5%d1%81/", "text": "Групата представлява националните парламенти Доброто сътрудничество между Съвместната група за парламентарен контрол на Европол (СГПК) и ръководството на Европол представлява още една възможност за повишаване на легитимността на агенцията, както и за засилване на разбирането и респекта към изключително важната работа, която тя извършва в името на сигурността на европейските граждани. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов в Хага на среща с Управителния съвет на Европол. Припомняме, че Цветанов бе избран през миналата седмица с пълен консенсус за представител на СГПК. Цветанов проведе работна среща с председателя на Управителния съвет Прит Паркна и с изпълнителния директор на Европол Катрин де Бол.", "date": "2018.10.03", "title": " Цветанов с приоритети за службите в ЕС\t\t\t"}
{"url": "https://trud.bg/%d0%b1%d1%81%d0%bf-%d0%b2%d0%bd%d0%b0%d1%81%d1%8f-%d1%81%d0%b0%d0%bc%d0%b0-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5/", "text": "Депутатите от БСП ще внесат вота на недоверие срещу правителството в областта на здравеопазването идната седмица, но няма да търсят консултации с другите парламентарни групи. Това стана ясно от изявлението на зам.-председателят на ПГ на “БСП за България” Крум Зарков в парламента. “Ще внесем ясни мотиви. Ще внесем и нашата алтернатива за друг вид система, за друг вид здравеопазване и всеки, който се разпознае в тях, е добре дошъл да ги подкрепи”, каза още Зарков. Според него успешен ще е вот, в който стане ясно, че ГЕРБ са неспособни да предложат качествено нов модел на здравеопазване, а вместо това предлагат да се наливат пари в една система, която всички констатират, че е пробита. “Успешен ще е вот, в който ясно прозвучи, че има път напред, че има друга алтернатива. Математическите изчисления не ни интересуват”, посочи зам.-председателят на ПГ на БСП. “Решението за внасяне на вот на недоверие е взето в събота и здравните специалисти работят по мотивите, които ще са готови до края на седмицата. Следващата седмица, в първите дни, ще го внесем в НС”, заяви Крум Зарков.  ", "date": "2018.10.03", "title": " БСП внася сама вота на недоверие"}
{"url": "https://trud.bg/%d0%be%d1%89%d0%b5-35-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%b2%d0%be%d0%b5%d0%bd%d0%bd%d0%b8%d1%8f-%d1%84%d0%b0%d0%ba%d1%83%d0%bb%d1%82/", "text": "Пет сгради на територията на Военния факултет по „Артилерия ПВО и КИС“ в Шумен ще бъдат ремонтирани за 3,5 млн. лв. Предстои проектиране. Общо за Националния военен университет, част от който е шуменският факултет, са осигурени 16 млн .лв. с решение на МС. Сред сградите за предстоящ ремонт в Шумен е общежитие заради увеличения брой обучавани. „Ремонтите ще засегнат покривна конструкция, изолация, вътрешни ремонти, отоплителни системи. Предвижда се и газифициране на района, в последствие ще бъдат изградени отоплителни системи в учебните корпуси и спалните помещения“, съобщи деканът на факултета полк. Дилян Димитров. От седмица върви и дългоочакваният ремонт на Щаба на факултета – представителната над 70-годишна сграда е лице на училището и е видима в центъра на Шумен. Обновлението ще бъде за близо 440 000 лв. без ДДС. Очакванията са до зимата строителите да са се справили с покрива. Фасадата също ще бъде ремонтирана, ще се постави топлоизолация, нова мазилка, ще се смени дограмата, водопроводна инсталация. Срокът за работа по договор с Министерство на отбраната е 150 дни. Средствата за този належащ ремонт бяха заложени в бюджета на военните още преди две години. От вторник шуменският факултет е домакин на натовска научна конференция, на която ще бъдат изнесени 47 доклада, ще има изложение и демонстративни стрелби. Военни и университетски преподаватели от Латвия, Полша, Румъния и страната участват във „Форум отбранителни технологии 2018”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Още 3,5 млн. лв. за ремонт на Военния факултет в Шумен\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b4%d1%8a%d1%80%d0%b6%d0%b0%d0%b2/", "text": "„Българската държава трябва да настоява пред украинските власти за развитието на региона на Южна Украйна, на местата, населени предимно с етнически българи. България трябва да поставя тези въпроси на всички нива.“ Това заяви вицепрезидентът Илияна Йотова след посещението си в селата Задунаевка и Бабата, съобщиха от пресцентъра на президенството. Вицепрезидентът е категорична, че е необходим нов тип политика за българските общности зад граница. Тя не може да се ограничава само до читалищната дейност и съхранението на обичаите и традициите. „XXI век изисква много повече. Необходими са повече възможности за общи проекти, за български инвестиции в тези региони. Българската държава трябва да привлича тези млади хора да учат и да придобият професионален опит в родината на техните деди“, отбеляза Илияна Йотова. Вицепрезидентът заяви, че българската държава се е отдръпнала от българските общности зад граница. „Обичаме да говорим какви големи родолюбци са, как трябва да се поддържа българското самосъзнание, но на практика правим много малко за нашите сънародници, особено в сравнение с това, което правят Полша и Румъния. Крайно време е политиката ни за българите зад граница да бъде национален приоритет“, изтъкна Илияна Йотова. По думите на вицепрезидента като говорим с Украйна за общото ни бъдеще в Европа, трябва да изясним отношенията помежду си, поставяйки въпросите, които вълнуват сънародниците ни. „С протоколни срещи и потупване по рамото не се прави политика“, отбеляза Илияна Йотова. Голяма бедност и липса на инфраструктура – това видя вицепрезидентът при посещението си в селата Задунаевка и Бабата. „Сякаш това са забравени от бога места. Липсата на перспектива прогонва младите и активни хора и това ще доведе до тотално обезлюдяване. Децата стават все по-малко. През тази учебна година в първи клас в училището в Задунаевка има само 14 деца“, посочи Илияна Йотова. Представителите на българската общност споделиха пред вицепрезидента желанието си да се създаде училище изцяло на български език. Затова е нужна подкрепата на българските институции. „Много е важна инициативата на българските власти, особено на образователното министерство. Практиката на неделните училища е много добра, но те имат само спомагателна роля“, каза Илияна Йотова. В Задунаевка вицепрезидентът бе посрещната с думите „Вие стъпвате по свещена земя!“ и прекрасния български език на децата от училището. „Тук има много история, тя не е само в границите на България“, посочиха местните жители и показаха на Илияна Йотова музея, който разказва за тяхното минало. Вицепрезидентът посети и къщата, където е живял Христо Ботев, докато е учителствал в Задунаевка. Имотът е закупен от българския консул в Одеса Димитър Тучков, който се опитва от няколко години да го дари на българската държава. „Много рядко съм виждала такива родолюбци“, отбеляза вицепрезидентът. „Най-много ме развълнуваха думите на най-възрастния човек в Задунаевка. Той каза: Да пазите отечеството ни. Това е послание, което ще запомня за цял живот“, сподели Илияна Йотова. Вицепрезидентът разговаря и с кмета и обществеността на Заря, което е най-голямото село в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.03", "title": " Вицепрезидентът: Българската държава трябва да настоява пред украинските власти за развитието на региона, населен с етнически българи"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b3%d1%80%d1%8a%d0%bc%d0%bd%d0%b0%d1%82%d0%b8-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d0%bd%d0%b0%d1%80%d0%ba%d0%be%d0%bf%d0%b0%d0%b7%d0%b0%d1%80-%d0%be/", "text": "Двама мъже бяха простреляни пред заведение в София, а полицията продължава да издирва нападателя им. Двете жертви са в болници без опасност за живота. Основната версия на МВР е, че покушението е заради разчистване на сметки между наркодилъри на ниско ниво в София. Екшънът се разиграл малко след 22 часа в столичния квартал “Стрелбище”. 38-годишният Ивайло Богданов и 26-годишният Божидар Ролански-Жирафа се разхождали по улица пред пицария и си говорели. С тях било и кучето на един от тях. В този момент неизвестен килър открил огън по тях. Според очевидци, малко преди стрелбата край двамата мъже спрял джип, от който слязъл мъж с качулка на главата. Полицейски източници твърдят, че по тях било гърмяно най-малко шест пъти. След пукотевицата, килърът отново се качил в джипа и изчезнал. Един от ранените успял да се добере до близката фитнес зала и да промълви “Умирам”. Простреляните веднага били откарани към болници, а мястото бе отцепено от полиция. Ивайло Богданов е настанен в “Пирогов” с огнестрелни рани в гърдите. Направена му е операция и няма опасност за живота му. Ролански пък е във Военна болница с две рани в гърдите и рамото. Според информация от полицията Богданов имал много присъди за притежание на наркотици. Аверът му пък бил криминално проявен за кражби от офиси и жилища. “Лицата са криминално проявени и по линия на наркотици, кражби, така че работят колегите и по тази версия. Когато имаме нещо конкретно ще го съобщим”, каза вътрешният министър Младен Маринов. Полицаите са иззели от мястото на стрелбата записи от охранителни камери. Те ще бъдат прегледани, тъй като може да са запечатали стрелеца. Разпитват се и трима очевидци, пред които е било извършено покушението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Двама гръмнати в битка за наркопазар (обзор)\t\t\t"}
{"url": "https://trud.bg/%d0%ba%d0%be%d0%bb%d0%b0-%d0%bf%d0%b0%d0%b4%d0%bd%d0%b0-%d0%b2-%d1%80%d0%b5%d0%ba%d0%b0-%d0%bf%d0%b5%d1%80%d0%bb%d0%be%d0%b2%d1%81%d0%ba%d0%b0-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82/", "text": "Автомобил падна в река Перловска в столицата, предаде  . Инцидентът е станал в квартал „Подуене” на бул. „Владимир Вазов“. Шофьорът на колата заяви, че до произшествието се стига при опит да избегне сблъсък с друг автомобил. Сигналът е подаден в 16.50 ч. При инцидента няма пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Кола падна в река Перловска в столицата"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d0%b8%d1%80%d0%b8%d1%8f-%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%b5-%d0%bf%d0%be%d1%81%d1%82/", "text": "Президентът на Сирия Башар Асад заяви пред малкоизвестен кувейтски вестник, че Сирия е постигнала „голямо разбирателство“ с арабските страни след години на враждебност заради войната в близкоизточната страна, пише електронното издание на вестник Washington Times. В интервюто пред вестник Al-Shahed, публикувано в сряда, е първото на Асад за вестник от региона на Персийския залив след началото на конфликта през 2011 година. Асад не посочва за кои именно арабски страни става дума, но посочи, че арабски и западни делегации са започнали да посещават Сирия в подготовка за възобновяването на дипломатическите и други отношения. Скоро войната ще бъде завършена, заяви сирийският президент пред изданието, като това ще позволи на страната да се върне към ключовата си роля в региона. Членството на Сирия в 22-членната Арабска лига бе прекратено през първите дни на конфликта и арабските страни по-късно наложиха икономически санкции, след като не успяха да постигнат целите си и да предизвикат край на войната, пише изданието. Саудитска Арабия, Катар и други членове на Съвета за сътрудничество в Залива (GCC) открито подкрепиха опозиционните групировки, които се биха, за да свалят Асад, припомня изданието.  Интервюто идва след изненадващо топлата среща между външните министри на Сирия и Бахрейн в кулоарите на Общото събрание на ООН в събота. Срещата бе забележителна с това, че двамата се прегръщаха, отбелязва Washington Times. Тази среща предизвика въпроси дали страните от залива, повечето от които са заклети врагове на съюзника на Асад – Иран, не преосмислят отношенията си с Дамаск, след като стана ясно, че Асад е сигурен победител от нея и има силната покдрепа на Русия. Халид бин Ахмед ал Халифа, външният министър на Бахрейн, по-късно заяви пред саудитската телевизия Al Arabiya, че това не е била първата му среща с „моя брат“ – сирийският министър. Но той посочи, че това е била непланира засечка, докато планираните не са били заснети на камера.  Ал Халифа посочи, че срещата се е осъществила в момент, когато арабите правят сериозни усилия да си „върнат“ ролята в разрешаването на сирийската криза. „Срещата идва в период, когато се случват позитивни трансформации към увеличаване на ефективната арабска роля в сирийския въпрос“, заяви външният министър на Бахрейн в интервюто за Al Arabiya. „Сирия е арабска страна. Нейното население е арабско и това, което се случва, засяга нас, повече от която и да е друга нация. Не е вярно, че регионалните и международните държави се занимават със сирийския въпрос, но ние не“. Изглежда, коментира американското издание, Ал Халифа признава, че сирийското правителство остава на власт. „Сирийското правителство си е сирийското правителство“, констатира той. „Ние работим с държави – дори и да не сме съгласни с тях – а не с този, които искат да развалят тези държави“.  Асад, от своя страна, приветства позицията на Кувейт по отношение на Сирия в своето интервю за местното издание, като нарече нейния лидер – „разрешител на проблеми“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Президентът на Сирия Башар Асад е постигнал „голямо разбирателство“ с арабските страни"}
{"url": "https://trud.bg/%d0%b5%d0%b2%d1%80%d0%be%d0%b4%d0%b6%d0%b5%d0%b1%d1%87%d0%b8%d0%b9%d0%ba%d0%b8-%d0%b2%d1%8a%d1%80%d0%bd%d0%b0%d1%85%d0%b0-%d0%bf%d0%b0%d1%80%d0%b8-%d0%bd%d0%b0-%d0%b6%d0%b5%d1%80%d1%82%d0%b2%d0%b8/", "text": "Две известни из Европа джебчийки, които върлуваха в Шумен и обираха хора, бяха наказани с условни присъди от Районния съд в Шумен. Атанаска В./38г./ и Керанка В./22г./ са признали вина, върнали парите на жертвите си общо 1560 лв. и сключили споразумение с прокуратурата. Така магистрати са одобрили по-възрастната крадла да търпи наказание 2,2 г. затвор с 4-годишен изпитателен срок. Тя е уличена в три ловки джебчийски кражби. Наказанието на Керанка било по-ниско и за участие в два обира, но то се обединява с друга нейна присъда от Окръжен съд пак за джебчийство и окончателно й налагат 2,6 г. при 4 г. изпитателен срок и 400 лв. глоба. Джебчийките с дълга кариера в Англия и Германия влизали във всевъзможни роли у нас от апри до юни, за да успеят да пребъркват шуменци, често се правели на болни. Най-много време им отнело, докато вземат 650 лв. от мъж, който ги изтеглил от банкомат пред очите им. Едната се свлякла пред него имитирайки припадък, а през това време другата пребърквала джобовете му, но неуспешно. След „свестяването“ пенсионерът си хванал такси към дома, двете го последвали и пред дома му пак имитирали болежки. Той предложил да им услужи с лекарство и в асансьора се простил с парите. Сред жертвите бил и 90-годишен дядо, когато помолили да им държи врата на сграда, както и друга жена, теглила пари от банкомат. От друга жертва не само че взели 300 лв., но и дебитната й карта, от която източили 400 лв. За тази кражба са съдени от окръжния съд. Всички пари вече са възстановени, а ужилените имат право да подадат искове и за претърпян стрес. Не е ясно дали Атанаска и Керанка, които са на свобода, ще се откажат от доходния занаят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Евроджебчийки върнаха пари на жертвите си в Шумен\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-255/", "text": "Цените на имотите растат В центъра на София сделки се сключват при 1382 евро за кв.м. В Дружба апартаментите поскъпнаха с 12,5% само за година. Все по-често при покупка на имот 100% от цената се финансира с кредити. Съчетават ипотечен и потребителски кредит.       Девет нелегални крана във винпрома в Поморие През всеки един може да източват 5 литра алкохол без акциз за по-малко от минута. Митничари проверяват всички данъчни складове.       ДДС за предлагане на частни уроци Данъчен консулт на „Труд“.             Не бива да се руши безотговорно репутацията на фирмите! Нелепа е тезата, че юридическите лица нямат душа и не изпитват страдания, казва адвокат Михаил Екимджиев в интервю за „Труд“.           Как Фердинанд проигра обединението на българите Царят абдикира преди 100 години – на 3 октомври 1918 г. Отговорност за престъпното управление на монарха носи и българската политическа прослойка – анализ на доц. Йордан Величков.         Времена на намеса Обвиненията в манипулации на избори като норма – коментар на Благовест Бенишев.         Г-н Нямам късмет Силует на Пламен Константинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Вижте акцентите в броя на вестник „Труд“ в четвъртък, 4 октомври 2018"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d0%b4%d0%be%d1%81%d1%82%d0%b0%d0%b2%d0%b5%d0%bd%d0%b8%d1%82%d0%b5-%d1%80%d1%83%d1%81%d0%ba%d0%b8-%d1%81-300-%d0%b2-%d1%81/", "text": "Доставянето на съвременни руски системи за противовъздушна отбрана С-300 в Сирия представляват „много сериозна ескалация“ на конфликта там, заяви държавният секретар на САЩ Майк Помпео в сряда, цитиран от израелското издание The Jerusalem Post. В изказване пред журналистите във Вашингтон, Помпео направи най-сериозното си предупреждение към Москва до момента, след като не успя да разубеди руските си колеги за доставките на С-300 по време на разговора им в Ню Йорк миналата седмица. Миналия месец Съветникът по национална сигурност на Белия Дом Джон Болтън пък предупреди, че разполагането на С-300, която може да се използва, както срещу самолети, така и срещу ракети, рискува да усложни крехкия баланс във въздушното пространство на Сирия, където летят самолети на Русия, Израел и оглавяваната от САЩ коалиция. „Смятаме това за много сериозна ескалация“ заяви Помпео. В края на септември той предупреди също, че американската администрация е готова да държи Русия „отговорна“, ако продължи с доставката, но все още не е посочил какви, ако изобщо, ще бъдат последствията. Израел се опасява, че този ход ще увеличи шансовете за директен конфликт с Москва и ще усложни усилията му за сдържане на иранските сили далеч от границите на еврейската държава, обяснява JPost. Израелските сили нанасят удари по цели на сирийското правителство и Иран и чрез ракетни атаки, и чрез въздушни атаки.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.03", "title": " Майк Помпео: Доставените руски С-300 в Сирия представляват много сериозна ескалация на конфликта"}
{"url": "https://trud.bg/%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b8%d0%bc%d0%be%d1%82%d0%b8%d1%82%d0%b5-%d1%80%d0%b0%d1%81%d1%82%d0%b0%d1%82/", "text": "В Дружба апартаментите поскъпнаха с 12,5% само за година Съчетават ипотечен и потребителски кредит Все по-често при покупка на имот 100% от цената се финансира с кредити Жилищата в София продължават да поскъпват, сочат данни на компанията за недвижими имоти Адрес. В по-крайните кварталите, където цените по принцип са по-ниски и има експанзия на новото строителство, ръстът е по-голям. Купувачите все повече се насочват към столичния квартал Дружба, заради транспортната му свързаност с ключови локации, каза изпълнителният директор на компанията Георги Павлов. Жилищата там са поскъпнали най-много през 2018 г. в сравнение с 2017 г. – до 805 евро за квадратен метър. Това е увеличение на цените с 12,59% само в рамките на година. В класацията на второ място по ръст на цените се нарежда Овча купел с 842 евро за кв./м (+11,52%). Това е все по-предпочитан квартал, заради бъдещета метростанция и възможност за покупка на имот, който да се отдаде под наем на студенти. Жилищата в Люлин също поскъпват с цели 11,31% до 679 евро за кв. метър. Апартаментите в Лозенец и Центъра очаквано не спират да увеличават стойността си, като това се дължи на по-ограниченото предлагане. Квадратен метър в тези локации струва съответно 1356 евро и 1382 евро, като поскъпването както в Лозенец, така и в район Център е с над 10% за година. Купувачите на имоти стават все по-уверени при взимането на кредит. “Ако през 2017 г. клиентите разчитаха предимно на банково участие между 50% и 80%, то през тази година зачестява търсенето на 100% финансиране на сделката”, посочи оперативният директор на Адрес Гергана Тенекеджиева, но допълни, че делът на покупките със собствени средства се запазва много голям – 46%. Запазва се тенденцията по-младите клиенти и семейства, които не разполагат със спестени средства, да търсят възможности за пълно финансиране на покупката. Те често съчетават жилищен с потребителки кредит вместо самоучастие с лични средства в сделката. Според данни на компанията в момента активността на купувачите се задържа висока. Но въпреки значителният брой огледи и запитвания, не всички клиенти имат реална готовност за покупка, а по-скоро оглеждат предлагането на пазара. В последно време се наблюдава промяна в поведението на купувачите, които използват максимален брой комуникационни канали, за да се ориентират на пазара и да са убедени, че са избрали най-правилния имот, коментира Гергана Тенекеджиева. 85% от купувачите успяват да сключат сделка в рамките на три месеца. Тенекеджиева отбеляза, че много често предлаганите имоти не са в добър търговски вид и това плаши купувачите, които не са готови да правят компромиси с времето за ремонт на жилището. Поради това сега продавачите, които имат имоти в добър вид, сключват сделка по-бързо и на по-добра цена. Много хора купуват имоти с цел инвестиция. Доходността от инвестициите в имоти в големите градове е около 5% при лихви по депозитите доста под 0,5% и годишна инфлация от около 3,5%, сочат данните на Адрес.   Падат лихвите по ипотеките Търсят домове за над 70 хил. евро Лихвите по ипотечните кредити паднаха от началото на годината досега, коментира пред “Труд” изпълнителният директор на Кредит Център Тихомир Тошев. Повишение на лихвите има само при потребителските кредити, допълни той. Близо половината от продавачите на имоти свалят първоначално обявената цена при покупко-продажба, отчитат от компанията Адрес. Често самите продавачи първоначално обявяват по-висока цена за да може при преговорите да направят отстъпка и така да привлекат интереса на купувача. Най-голям е делът на отстъпките в рамките от 5 хил. до 10 хил. евро – 27%. По данни на компанията най-голям е делът на покупките на жилища в София с цена над 70 хил. евро – 62%, както броят на тези сделки нараства най-много – с 12% спрямо същия период на 2017 г. Продадените жилища на стойност между 30 хил. и 50 хил. евро и от 50 хил. до 70 хил. евро представляват съответно 10% и 24% от общия обем на сключените сделки. Без промяна остават сделките до 30 хил. евро – едва 5%.   Експерт: Наемите се вдигат заради доходите Наемите растат, защото отразяват текущите доходи на хората. Те не изпреварват ръста на средната работна заплата, но следват тренда є, коментира Георги Павлов, изпълнителен директор на Адрес. По думите му има три различни фактора – състоянието на жилището, на сградата и на околната среда наоколо. Те много често не отговарят на потребностите на съвременния млад, модерен наемател. Невидимата ръка на пазара отсява тези решения. Към момента предлагането е много разнообразно, но наемодателите бързо разбират кое жилище отговарят на състоянието на пазара, тъй като ако то остане няколко месеца неотдадено под наем, те губят пари и или коригират наема, или влагат пари да го ремонтират, поясни Павлов.   Изтича животът на 20 000 панелки Част от тях нямат технически паспорти Една трета от жилищата у нас са необитаеми Една трета от общо 4 милиона жилища в България са необитаеми. Над 20 хиляди панелки в България са пред края на експлоатационния им срок. Данните изнесоха от новоучредената Асоциация на дружествата, управляващи етажна собственост. В нея пет от водещите фирми, управляващи входове в страната, се обединяват, за да инициират законови промени за управлението на сградния фонд в страната. Според Ламбро Попов, юрисконсултът на асоциацията, за около 5000 сгради от тях ще бъде осигурена енергийна ефективност или по програми или чрез частни инициативи на собствениците. “Голяма част от панелките нямат технически паспорти, изгубени са. А заради това те не могат да подобрят жизнения си цикъл”, коментира той на въпрос на “Труд”. Сградите в режим на етажна собственост са 47% от всички жилища в България или 1,8 милиона. Компаниите в бранша оперират в София, Пловдив, Варна, Бургас, Стара Загора, Благоевград, Велико Търново, като те обслужват около 15% от общия брой на многофамилните жилищни сгради в градовете. Според асоциацията е нужно всички фирми в сектора да се въведат в регистър, за да се избегнат нелоялните практики, както и да има лицензионен или регистрационен режим за компаниите от сектора. Те предупредиха, че един от най-големите проблеми за пазара на имоти у нас е лошата поддръжка на сградния фонд и липсата на ангажираност от страна на собствениците и институциите. Други, изисквани от асоциацията промени, са установяването на траен и необратим процес към пазарен модел на управление чрез конституиране на сдруженията върху колективен договор между всички собственици с ясни права и задължения. Важно е и въвеждането на задължителна паспортизация за всяка сграда (за старите жилищни сгради).   Студентите повишиха търсенето на квартири в София 1200 лв. искат за двустаен в центъра Засилено търсене на квартири в София заради началото на учебната година в университетите повишиха наемите в столицата. Според брокери най-търсени са жилищата в Студентски град, Младост, “Овча купел” и Центъра. Двустаен в Студентски град се дава срещу 800 лева на месец. В Младост цената варира от 600 до 900 лева, в зависимост колко близо е жилището до спирка на метрото, дали е обзаведено и ако е в затворен комплекс, обясниха брокери пред “Труд”. Собствениците на апартамент в центъра на София искат от 1000 до 1200 лева. Малко по-ниски са цените в Лозенец – около 850 лева на месец за двустаен. По-изгодно излиза да си вземете жилище в квартал “Класно село”. Там апартамент от 70 квадрата се отдава под наем за 600 лева на месец. В “Света Троица” цената пада дори до 450 лева. Според експерти в някои райони на София предлаганите жилища са с над 20% по-висок наем спрямо предходната година. Това ги прави все по-труднодостъпни, тъй като месечният наем за двустаен апартамент вече почти надвишава 50% от средната работна заплата в столицата. Предлаганите месечни наеми често надвишават и вноските по жилищните кредити, което пък кара много от клиентите на наемния пазар да се обръщат към покупка на имот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.03", "title": " Цените на имотите растат\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-200-%d0%bf%d0%be%d0%bb%d0%b5%d1%82%d0%b0-%d1%81%d0%b0-%d0%be%d1%82%d0%bc%d0%b5%d0%bd%d0%b5%d0%bd%d0%b8-%d0%b2-%d1%8f%d0%bf%d0%be%d0%bd%d0%b8%d1%8f-%d0%b7%d0%b0%d1%80/", "text": "Най-малко 198 вътрешни полети бяха отменени в Япония заради приближаването на мощния тайфун Конгрей, предаде ТАСС, позовавайки се на японската държавна телевизия Ен Ейч Кей. Засегнати са основно полетите, излитащи от южната префектура Окинава, през която се очаква да мине тропическата буря. Тя може да засегне и японския остров Кюшу, територията на Южна Корея и частично Китай. Конгрей е 25-ият тайфун, който се образува в Тихия океан през този сезон. Названието мупроизлиза от кхмерска легенда и означава „Красиво момиче“. Тайфунът се намира сега на юг от Окинава и се движи в североизточна посока. Скоростта на вятъра в централната му част е 45 м/с, а поривите достигат 60 м/с. Предходният тайфун Трами в края на миналата седмица донесе в Япония поройни дъждове и бурен вятър. В резултат на стихията загинаха четирима души, 200 пострадаха и бяха отменени стотици полети в цялата страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.03", "title": " Близо 200 полета са отменени в Япония заради приближаването на тайфуна „Конгрей“"}
