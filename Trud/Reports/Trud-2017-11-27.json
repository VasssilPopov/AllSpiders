{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb%d0%b4%d0%b5%d0%bc%d0%be%d0%ba%d1%80/", "text": "Германските социалдемократи не изключват възможността да влязат за трети път в широка управленска коалиция с консервативния блок на канцлера Ангела Меркел.  Лидерът им Мартин Шулц допусна днес съвместно управление, информира . За това обаче той ще търси одобрението на съпартийците си на конгрес идната седмица. Към този момент повечето от тях са само за подкрепа на оглавявано от Меркел правителство на малцинството. Същевременно електоралната подкрепа за партията е паднала до 19,5 на сто. Меркел призова Шулц към съдействие, защото Европа има нужда от стабилна Германия. Двамата ще се срещнат в четвъртък при президента Франк-Валтер Щайнмайер. А по същество преговорите се очаква да започнат след Нова година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Лидерът на германските социалдемократи Мартин Шулц допусна съвместно управление с Меркел"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bb%d0%b8-%d0%ba%d1%8a%d1%86%d1%8f%d0%bd-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%b2%d1%8a%d0%b7%d0%bc/", "text": "Висока оценка за дискусиите на днешната Среща на върха по инициативата „16+1“ и постигнатите договорености дадоха министър-председателите на България и на Китай Бойко Борисов и Ли Къцян. Двамата разговаряха в Будапеща, където се проведе форумът, информира пресслбужбата на МС. Премиерът Борисов благодари на Ли Къцян за неговата силна подкрепа и лична ангажираност с инициативата, по която вече започва реализацията на проекти в тази част на Европа, допринасящи за подобряване на инфраструктурата и свързаността в региона. Той посочи, че това ще остане във фокуса на България като следваща страна-домакин на форума, тъй като отговаря и на приоритетите й по време на ротационното председателство на Съвета на ЕС. Министър-председателят потвърди и подкрепата на българското правителство и за другата китайска инициатива – „Един пояс, един път”, както и за Платформата за свързаност между ЕС и Китай. България цени високо отношенията си с Китайската народна република. Те се основават на традиционно приятелство, взаимно уважение, желание за разширяване на сътрудничеството и за изпълването му с конкретни, практически резултати, каза Борисов. Като области, открити за китайски инвестиции, той посочи енергетиката, инфраструктурата, транспорта, селското стопанство, индустриалните зони, електронната търговия, иновациите, медицината. Борисов и Ли Къцян отбелязаха откриването в София преди дни на първия Китайски културен център и изразиха очакване той да се превърне в привлекателно средище за културен обмен.", "date": "2017.11.27", "title": " Бойко Борисов и Ли Къцян  обсъдиха възможностите за сътрудничество между България и Китай (СНИМКИ)"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b7%d0%b0%d1%8f%d0%b2%d0%ba%d0%b0-%d0%b7%d0%b0-%d0%ba%d0%be%d0%b0%d0%bb%d0%b8%d1%86%d0%b8%d1%8f-%d0%bd%d1%8f%d0%bc/", "text": "Заявка за коалиция няма нито от наша, нито от страна на БСП, никога не е имало подобно нещо, това са спекулации, каза пред Менда Стоянова след проведения конгрес на ГЕРБ в неделя.  „Левицата няколко пъти поставя този въпрос, но няма нищо общо с истината, затова трябваше да  . Да бъдеш диалогичен и балансиран е нещо, което е хубаво, не случайно имаше предложение Корнелия Нинова да стане председател на НС. Имахме за цел да покажем отношение към опозицията различно от това, което получавахме, когато ние бяхме опозиция. Искахме да покажем, че се стремим да имаме различни взаимоотношения в парламента. Но тези стъпки бяха изтълкувани погрешно за искане на коалиция с БСП, което не е вярно“, поясни Стоянова. Стоянова коментира и Бюджет 2018. 2017 г. няма да я завършим на излишък, вероятно ще е балансирана някъде около нулата и малко над нулата, като бюджетът за отминаващата година беше планиран на дефицит 1 млрд. и 400 милиона лева, каза председателят на парламентарната Комисия по бюджет и финанси. Това означава, че преизпълнението на приходите изцяло ще отиде за намаляване на дефицита – извеждането до 0 или близо до 0, добави тя. „2,5 млрд. лева разходи повече предвидени в Бюджет 2018 спрямо Бюджет 2017 не се раздават на калпак. Те са насочени в определени сфери с цел да се постигнат определени политики. Това са образование, здравеопазване, сигурност и социалната сфера“, поясни Менда Стоянова. Тя коментира и думите на Вежди Рашидов, че от младите, останали у нас „не става и чеп за зеле“:  „Никога не бих изрекла подобни думи като тези, които е казал Рашидов. Навярно и той не мисли по подобен начин. Децата, останали тук, не може да се определят по този начин. Нашите деца намират перспектива да останат в България и подобни изказвания не бива да бъдат толерирани“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Менда Стоянова: Заявка за коалиция няма нито от наша, нито от страна на БСП"}
{"url": "https://trud.bg/%d1%80%d0%b0%d0%b9%d0%be%d0%bd%d0%b5%d0%bd-%d0%ba%d0%bc%d0%b5%d1%82-%d0%be%d1%82%d0%ba%d1%80%d0%b8-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b1%d0%b5%d0%b7%d0%bf%d0%bb%d0%b0%d1%82%d0%b5/", "text": "Кметът на район „Южен” в Пловдив Борислав Инчев откри днес на улица „Трети март” в квартал „Кючук Париж” безплатен консултативен кабинет за наркозависими – деца и родители. „Факт е, че се повишава културата и информираността на младите хора относно наркотиците, но е безспорен и фактът, че нараства броят на употребяващите такива вещества, било по-леки или по-тежки. Поради липсата на информация или финансови възможности хората, сблъскващи се със зависимостти, не получават навременна и адекватна помощ. Това е именно и причината със съдействието на психотерапевта Стоичко Миличин, Местната комисия за борба с противообществените прояви на малолетни и непълнолетни и Първо Районно управление на МВР-Пловдив да отворим такъв кабинет“, коментира кметът на „Южен” Борислав Инчев, след като преряза лентата на новата придобивка в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Районен кмет откри в Пловдив безплатен консултативен кабинет за наркозависими"}
{"url": "https://trud.bg/%d0%b5%d0%bb%d0%bf%d1%80%d0%be%d0%bc-%d1%82%d1%80%d0%be%d1%8f%d0%bd-%d0%bf%d0%be%d0%bb%d1%83%d1%87%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%be/", "text": "“Елпром Троян” получи международно признание в областта на иновациите и като една от малкото български компании, навлезли в ерата на Индустрия 4.0. Тя създава така наречения умен завод. В рамките на този завод киберфизичните системи контролират физичните процеси, създавайки виртуално копие на физическия свят и вземат независимо, децентрализирано решение. Индустрия 4.0 е програма, създадена по инициатива на немското федерално правителство като базова платформа за изследване. Основната цел е да се обединят промишленото производство с модерната информационна и комуникационна техника. Индустрия 4.0 предполага такова развитие на промишлеността, което ще промени основно различни аспекти на живота на хората, като бит, труд и почивка. “Елпром Троян” създаде интелигентен дигитален мониторинг – Smart digital monitoring SDM 30, който няма аналог в света. Това е революция в машиностроенето, за което заводът получи множество международни награди и отличия. Благодарение на него всеки може да гарантира абсолютната сигурност на машините и съоръженията, в които са асемблирани електромоторите на завода. За първи път хората могат да се чувстват уверени в това, че са направили всичко възможно за управление на риска и сигурността на площадката, където използват електромоторите, благодарение на дивайса и интерфейса към него. Това устройство е препоръчително да се асемблира към всеки електромотор, който е поставен във враждебна за човека среда, там където има високо ниво на замърсяване с химикали, шум, прах, високи или ниски температури, в химическата, нефтодобивната, минната, енергийната и други индустрии. Осигурява се постоянна връзка в реално време с електромотора, както и анализ на събраните данни в облака, от където Smart digital monitoring на свой ред дава препоръки и анализира данните, събрани през целия жизнен цикъл на мотора, от неговото въвеждане в експлоатация. Благодарение на всичко това рискът от авария ще бъде сведен до статистическата нула. Това е и причината устройството да е толкова търсено и безценно. То е бъдещето, с което сигурността ще има друго значение.", "date": "2017.11.27", "title": " “Елпром Троян” получи международно признание за иновации\t\t\t"}
{"url": "https://trud.bg/%d1%81%d1%82%d0%b8%d0%b3%d0%b0-%d0%b4%d1%80%d0%b5%d0%b1%d0%bd%d0%be%d1%82%d0%b5%d0%bc%d0%b8%d0%b5/", "text": "На дребнотемието трябва веднъж завинаги да се сложи край. Докога ще занимават г-жа Йорданка Фандъкова с маловажни въпроси. Протестиращите срещу кмета Фандъкова трябва най-накрая да зададат фундаменталния въпрос: Защо слънцето в София изгрява от Изток. Това не означава ли, че столичният кмет е проводник на интересите на Москва? И е време ребром да попитат: Докога? Протестърското общество е длъжно да поиска слънцето в София да изгрява от Запад…", "date": "2017.11.27", "title": " Стига дребнотемие!"}
{"url": "https://trud.bg/%d1%86%d0%b0%d1%80-%d0%b8-%d0%bf%d1%80%d0%b5%d0%bc%d0%b8%d0%b5%d1%80-%d0%b7%d0%b0%d0%b5%d0%b4%d0%bd%d0%be-%d0%b2-%d1%80%d0%b8%d1%8f%d0%b4/", "text": "Симеон Сакскобургготски е включен в списъка с официалните лица, които ще придружат министър-председателя Бойко Борисов по време на държавната визита в Кралство Саудитска Арабия. Това потвърдиха пред „Труд” от Министерски съвет. Посещението в Рияд е в периода 29-30 ноември, а от години Симеон Сакскобурготски поддържа близки отношения с кралското семейство. В рамките на посещението на българската делегация в Рияд, на 29.11.2017 година е договорено да се проведе бизнес форум с двустранни срещи между представители на деловите среди на България и Саудитска Арабия. Бизнес форумът има за цел да насърчи директните контакти между бизнесa от двете страни при създаване на благоприятни условия за развитие на двустранните търговско-икономически отношения. Визитата на най-високо ниво в Рияд се случва само седмици след безпрецедентните арести по подозрение в корупция на действащи министри и принцове в Саудитска Арабия. С благословията на краля младият наследник на престола Мохамед бин Салман разпореди задържането на част от върхушката в страната. Арестуваните са сочени за доверени хора на починалия преди 2 години крал Абдула.", "date": "2017.11.27", "title": " Цар и премиер заедно в Рияд\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82-3/", "text": "Висшият клир на Българската православна църква (БПЦ) пое тежката задача да помогне за признаването на Македонската православна църква (МПЦ). Това стана след писмо на Охридска архиепископия от 9 ноември, в което тя моли да бъде призната като независима църква и иска нашата църква да стане нейна Църква-Майка.   България ще бъде домакин на Седмата среща на държавните и правителствени ръководители на страните от Централна и Източна Европа и Китай през 2018 година. Това съобщиха от правителствената пресслужба след пленарните разговори в рамките на срещата на държавните и правителствени ръководители на страните от Централна и Източна Европа и Китай, която се провежда в Будапеща. „Признателен съм на премиера Ли Къцян, на министър-председателя Виктор Орбан, на всеки един от моите колеги за подкрепата им България да бъде домакин на следващата среща на върха по инициативата „16+1“, каза премиерът Бойко Борисов 43-ма от всички 581 учредители на втората партия на Веселин Марешки „Либерален алианс”, прекръстена на „Воля”, са членували и в първата му партия „Национално движение за свобода и демокрация”, което е грубо нарушение на Закона за политическите партии. Това е установила проверка на Софийската градска прокуратура (СГП), съобщи пред „Труд” говорителят й Зорница Таскова.   Четирима служители на Районното полицейско управление в Павликени бяха задържани вчера сутринта за кражби на гориво, научи „Труд“. Арестите започнали около 8,30 ч, когато в сградата на полицията нахлули агенти от Дирекция „Вътрешна сигурност“ на МВР. Те били придружавани от шефовете на Областната дирекция във Велико Търново и наблюдаващия акцията обвинител от търновската Окръжна прокуратура Мирослав Овчаров.   Интервю с Боил Банов, министър на културата         Политическата ни устойчивост е необходима, но не на всяка цена – анализ на проф. Нина Дюлгерова", "date": "2017.11.27", "title": " Вижте акцентите от броя на „Труд“ във вторник, 28 ноември 2017"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-4-%d1%87%d0%b5%d0%bd%d0%b3%d0%b5%d1%82%d0%b0-%d0%ba%d1%80%d0%b0%d0%bb%d0%b8-%d0%b1%d0%b5%d0%bd%d0%b7%d0%b8%d0%bd-%d0%be%d1%82-%d0%bf%d0%b0%d1%82%d1%80/", "text": "Четирима служители на Районното полицейско управление в Павликени бяха задържани за кражби на гориво, научи „Труд“. Арестите започнали около 8,30 ч, когато в сградата на полицията нахлули агенти от Дирекция „Вътрешна сигурност“ на МВР. Те били придружавани от шефовете на  Областната дирекция във Велико Търново и наблюдаващия акцията обвинител от търновската Окръжна прокуратура Мирослав Овчаров. С белезници били оковани и изведени от сградата командирът на отделение Георги Едрев, огнярът Бисер Йорданов, домакинът Ангел Стефанов и шефът на полицейския участък в Сухиндол Румен Стойчев. За групичката ченгета били получени сигнали, че прибират от горивото на патрулните коли. Близо година четиримата били следени и засечени да вършат престъпленията. Нещо повече – далаверите им с бензин за служебните коли дори били заснети от оператори на тв предаването “Господари на ефира” и кадрите ще бъдат използвани като доказателствен материал. Установено било, че отклоняването на гориво ставало като на местна бензиностанция в резервоарите на патрулките било наливано минимално количество бензин. Останалите литри, които се отчитали по фактури, били сипвани в туби от минерална вода. След това пластмасовите съдове били отнасяни в гараж на полицията, който служел като „гара разпределителна“ за задигнатия бензин. Тепърва ще се установява дали краденото гориво е отивало в личните коли на провинилите се служители или са го продавали. Това са поредните „лоши ченгета”, разкрити в областта. В началото на месеца бяха задържани криминалистите Тодор Алексиев и Адреан Стоенчев, които действали в банда с четирима наркодилъри. През пролетта бе разкрит и полицая, Сюлейман Реджепов от град Елена, снабдявал от склад магазина на майка си с цигари без бандерол.", "date": "2017.11.27", "title": " Арест за 4 ченгета,  крали бензин от патрулки\t\t\t"}
{"url": "https://trud.bg/%d1%82%d0%b8%d1%80-%d1%81%d0%b5-%d0%b7%d0%b0%d0%b2%d1%8a%d1%80%d1%82%d1%8f-%d0%b8-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be/", "text": "Тежкотоварен автомобил се е завъртял и е блокирал трите платна в посока към София при 19 км на автомагистрала „Тракия“. Предприети са действия за изтеглянето му. Временно е преустановено преминаването на моторни превозни средства в участъка. Пътни полицаи пренасочват трафика при Вакарел по стария път, информира   Временно е въведено ограничение за движение на тежкотоварни автомобили над 12 тона в двете посоки на автомагистрала „Тракия“ в участъка от София до Пазарджик за снегопочистване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " ТИР се завъртя и блокира движението по магистрала „Тракия” в посока „София”"}
{"url": "https://trud.bg/43-%d0%bc%d0%b0-%d0%b4%d0%b2%d1%83%d0%bf%d0%b0%d1%80%d1%82%d0%b8%d0%b9%d1%86%d0%b8-%d1%81%d1%80%d0%b5%d0%b4-%d1%83%d1%87%d1%80%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0/", "text": "43-ма от всички 581 учредители на втората партия на Веселин Марешки „Либерален алианс“, прекръстена на „Воля“, са членували и в първата му партия „Национално движение за свобода и демокрация“, което е грубо нарушение на Закона за политическите партии. Това е установила проверка на Софийската градска прокуратура (СГП), съобщи пред „Труд“ говорителят й Зорница Таскова. Проверката започна по сигнал на ЦИК след запитване на вестника. Разследване на „Труд“ преди последните парламентарни избори  , които е потвърдило и държавното обвинение. Сред 43-мата, собственоръчно , учредявайки „Либерален алианс“ („Воля“), са майката на Марешки Веска, сестра му Нина, баща му Найден (вече покойник), съпругата му Светлана, както и настоящият председател на парламентарната група на „Воля“ Гергана Стефанова и депутатите Пламен Христов и Теменуга Върбанова – и тримата преди това основни мениджъри на фармацевтичния му бизнес. Всички те обаче няма да бъдат обвинени в документно престъпление, защото оттогава са минали близо 10 години. „Доколкото декларациите за индивидуално членство са изготвени през 2007 г., към дата на извършваната от СГП проверка – месец април 2017 г., е изтекла предвидената в закона абсолютна давност за наказателно преследване за престъпление по чл. 313 ал.1 от НК“, обясни прокурор Таскова. Освен 43-мата двупартийци, „Труд“ установи още над 40 явни фалшификации – с напълно еднакви почерци, а в някои случаи и подписи, са попълнени декларациите на различни хора, от името на един и същи човек са подадени две декларации с различни почерци и т.н. Въпреки това според прокуратурата „Воля“ все пак имала минималните по закон 500 легитимни учредители.   Както „Труд“ писа вчера, разследването на вестника предизвика  , постановено от СГС на 17 октомври. Това още не е факт, защото Марешки обжалва. Адвокатите му твърдят, че формацията вече била прекратена, след като през 2008 г. съдът отказва да я пререгистрира. Затова трябвало да бъде служебно заличена, а не разпусната. Съдия Валерия Братоева обаче постановява разпускане за това, че партията повече от пет години не е участвала в никакви избори и не е провеждала предвидените в устава заседания на върховния й орган повече от два последователни пъти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " 43-ма двупартийци сред учредителите на „Воля“\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%b2-%d0%b4%d0%bd%d0%b8%d1%82%d0%b5-%d0%be%d0%ba%d0%be%d0%bb%d0%be-%d1%87%d0%b5%d1%80%d0%bd/", "text": "В дните около „черния“ петък търговци са се опитали да продават стоки без право на рекламация, защото са на промоция, съобщи председателят на Комисията за защита на потребителите Димитър Маргаритов. Случаите са единични, уточни Димитър Маргаритов, като припомни, че според закона независимо от намаленията потребителите разполагат с право на информация, на рекламация и право на отказ в онлайн среда, информира Нарушителите ще бъдат санкционирани. В Комисията са получили няколко десетки сигнала в изминалите дни, направени са над 200 проверки в търговски обекти и в онлайн магазините. Сред нарушенията на първо място са изкуствените намаления, когато преди промоционалната кампания се вдигат цени на определени продукти, и след това се анонсира намаление, което обаче не е действително. Друг проблем е и недостатъчното количество стоки, които са рекламирани, но след това се оказва, че няма достатъчна наличност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Димитър Маргаритов: В дните около „черния петък“ търговци са се опитали да продават стоки без право на рекламация"}
{"url": "https://trud.bg/%d1%85%d0%be%d0%b4%d0%b0%d1%82%d0%b0%d0%b9%d1%81%d1%82%d0%b2%d0%b0%d0%bc%d0%b5-%d0%b7%d0%b0-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d0%bd%d0%b5-%d0%bd%d0%b0-%d0%bc%d0%b0%d0%ba%d0%b5%d0%b4/", "text": "Висшият клир на Българската православна църква (БПЦ) пое тежката задача да помогне за признаването на  Македонската православна църква (МПЦ). Това стана след писмо на Охридска архиепископия от 9 ноември, в което тя моли да бъде призната като независима църква и  иска нашата църква да стане нейна Църква-Майка. “При положение, че Македонската православна църква признава Българската православна църка –  българската Патриаршия за своя Майка – Църква, Българската патриаршия със съзнание за своя свещен дълг поема ангажимента да окаже пълно съдействие, като ходатайства и се застъпва пред Поместните православни църкви, предприемайки всичко необходимо за установяването на канонически статут на МПЦ.” Това се казва в решение на Св. Синод, взето на вчерашното му заседание. Създадена бе и архиерейска комисия за преговори с 14-те Поместни православни църкви за установяването на канонически статут на МПЦ. Неин председател е Старозагорският митрополит Киприан, а членове са: Ловчански митрополит Гавриил, Пловдивски митрополит Николай, Западно- и Средноевропейски митрополит Антоний, Варненски и Великопреславски митрополит Йоан, Неврокопски митрополит Серафим, Русенски митрополит Наум и Врачански митрополит Григорий. Въпреки снега и студеното време в 8.30 часа пред сградата на Светия синод се бяха събрани граждани на  мълчаливо бдение в подкрепа на искането на МПЦ. “Вярвам, че БПЦ ще има достатъчно сили да поеме в правилна посока да бъде Църква – майка, както и че ще се съгласи да признае автокефалността на Охридската архиепископия”, заяви пред медиите д-р Милен Врабевски, който е председател на Фондация “Българска памет”. “Македонците са наши братя и да приемем протегнатата ръка на Македонската православна църква е най-малкото, което можем да направим”, коментира патриарх Неофит минути, преди започването на заседанието на Светия Синод. Негово Светейшество отбеляза, че този въпрос трябва много добре да се обмисли, а решението да бъде взето с мнозинство и православните църкви да имат ясна представа по въпроса за автокефалията, който не беше разгледан на миналия Критски събор. На въпрос дали църквата ни ще има силата да защити МПЦ пред останалите православни патриаршии и дали ще поеме “протегната ръка от МПЦ”, българският патриарх отговори, че това е най-малкото, което може да се направи, защото македонците са наши братя и наш народ, и ние ще се стремим да запазим неговото единство. Константинополска Патриаршия  Александрийска Патриаршия  Антиохийска Патриаршия  Йерусалимска Патриаршия  Българска православна църква  Руска православна църква  Грузинска православна църква  Сръбска православна църква  Румънска православна църква  Кипърска православна църква  Eладска православна църква  Полска православна църква  Албанска православна църква  Православна църква на Чешките земи и Словакия  Православна църква на Америка За да бъде призната Македонската православна църква (МПЦ) за автокефална трябва всички останали 14 православни църкви да я признаят. Това няма как да стане предварително, тъй като означава, че на същото основание създалата се в Украйна – Украинска православна църква ще откъсне 50 милиона руснаци от църковно подчинение от Московския патриарх. Вселенската патриаршия на гръцката църква и гръцкото правителство не могат да търпят думата “Македония” дори като прилагателно в случая, тоест тя също няма да се съгласи.  Ние обаче трябва да помогнем на нашите събратя. Най-правилният път би бил Скопската, Битолска, Велишката, Струмишка епархия и др. да се присъединят към българската църква и основно към българската патриаршия както са били до 1920 г., преди нашите митрополити да бъдат изгонени като кучета и докарани в София.  От македонската църква не могат да ни поставят условие срещу признаването на БПЦ като майка-църква, първи да приемем и признаем нейната автокефалност. За съжаление това прилича на търгашество.  След като вчера нашата църква направи комисия, която трябва да проведе необходимите разговори и да речем постигне съгласие, което както казах е почти невъзможно да се постигне, тогава се прави вселенски събор и всички църкви гласуват МПЦ да бъде автокефална. Тъй като църквите в православния свят са народни църкви т.е. в рамките на един народ, това означава признаване и на македонския народ.  И питам, цялата тази дандания, дали не е един отчаян опит за спасение на македонизма, защото автокефалията на македонските епархии означава точно признаване на македонския народ. Не можем ние първо да признаем автокефалността, пък македонската църква после да ни признае за църква-майка. Редно би било МПЦ първо да дойде при при нас като църква-дъщеря и тогава ние да й дадем автокефалия. Това е елементарна логика.  Това, което казвам, означава МПЦ да се присъедини, като църковна територия на БПЦ, за което, естествено, явно никой не е готов.  Цариградската патриаршия и цариградският патриарх си е присвоил правото да дава автокефалия. Имаме два много интересни случая –  църквата на Чехословакия е обявена за автокефална през 50-те години от Руската православна църква, но тя  не е призната официално, докато през 1990 г. Цариград не й дава автокефалия. Така се случва и с Грузинската православна църква, която ние винаги сме признавали за патриаршия, но чак когато Цариград я признава през 1991 г.  тя се счита за автокефална църква.  Признаването на МПЦ е изцяло църковен въпрос, който не бива да се политизира. Той трябва да се реши на църковна основа и с църковни средства и принципи. Още приживе пловдивският митрополит Арсений беше казал „през последните столетия се следва принципът: самостоятелна държава, самостоятелна църква. В рамките на тази държава защо да няма самостоятелна църква, бе попитал той  по повод на МПЦ”. МПЦ има основание да иска да бъде автокефална, но ние не можем да й дадем автокефалия. Ние можем да я направим част от БПЦ, но те няма да искат това. Македонците искат те да диктуват условията.  Договорът за добросъседство насърчи македонците да търсят помощ от нас за признаване и на църквата им. Причините за заставането на ВМРО зад признаването на МПЦ са и исторически, и национални. Всъщност православната църква в сегашните граници на Република Македония е пряко свързана с БПЦ и традициите на Охридската архиепископия. Българската екзархия, в края на XIX в. и в началото на XX в., представлява огромната част от православното население на днешната Република Македония.  Ролята на БПЦ в решаването на този въпрос е от голямо значение, защото това ще бъде знак за отношението на българите към съдбата на Република Македония. Ние винаги сме твърдели, че от двете страни на границата живее един народ, който изповядва една религия и обща история и трябва да гради общо бъдеще.  Разглеждаме уреждането на статута на МПЦ като важен елемент в изграждането на добрите отношения между двете части на българския народ и най-образно казано разрушаване на балканската Берлинска стена, изградена между Скопие и София. В процеса на подготовка на православния събор, който се проведе миналата година на Крит, бе обсъден въпросът за създаване на автокефалия и се стигна до споразумение, че автокефалия ще се дава не лично от цариградския патриарх, а първо след като една част от дадена цръква има качествата да бъде автокефална църква т.е. има достатъчно вярващи, територия и епископи (поне 3), а с обръщение към Цариградския патриарх и съответно към всички останали православни църкви, защото православната църква е една общност от независими помежду си църкви, но решение от това равнище трябва да се реши с пълен консенсус. Миналата година БПЦ не участва в събора, въпреки че участвахме в целия процес на подготовката. Съборът в Крит  не успя да приеме документа за това как да се дава автокефалия. Причината е, че главите на православните църкви не се споразумяха кой подписва документа, за даване на автокефалия. Но включително и цариградската патриаршия се съгласи, че може би трябва да се иска съгласието на всички православни църкви, когато ще се появява нова автокефална църква.", "date": "2017.11.27", "title": " Ходатайстваме за признаване на македонската църква (ОБЗОР)\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bd%d0%b8%d0%bd%d0%be%d0%b2%d0%b0-%d1%81%d0%b5-%d1%81%d1%8a%d0%b4%d1%8f%d1%82-%d0%b2%d0%b7%d0%b0%d0%b8%d0%bc%d0%bd%d0%be/", "text": "Днес състав на Софийски градски съд (СГС) ще разгледа два иска в едно дело – Бойко Борисов срещу Корнелия Нинова и Корнелия Нинова срещу Бойко Борисов. Министър-председателят е завел съдебния иск срещу председателят на БСП заради нейни твърдения в телевизионни интервюта. Борисов иска от Корнелия Нинова обезщетение от 26 000 лева. В отговор на исковата му молба Корнелия Нинова е завела насрещен иска срещу него за 30 100 лв. заради думи на премиера по неин адрес. Явяването на двамата в съда не е задължително. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Борисов и Нинова се съдят взаимно\t\t\t"}
{"url": "https://trud.bg/%d1%81%d1%82%d1%80%d0%b0%d1%82%d0%b5%d0%b3%d0%b8%d1%87%d0%b5%d1%81%d0%ba%d0%b8%d1%82%d0%b5-%d0%bf%d1%80%d0%be%d0%b2%d0%be%d0%ba%d0%b0%d1%86%d0%b8%d0%b8-%d0%bd%d0%b0-%d0%bf%d0%be%d0%b4%d0%bc%d0%b0/", "text": "Българският народ не обича подмазвачите. Но странно как се оставяме точно такива люде да участват от наше име в преговори и проекти, от които зависят и хляба, и самочувствието ни. Така стана преди време и при преговорите за присъединяване на България към Европейския съюз. В резултат на небрежно, или не дотам безкористно отношение към ангажиментите, които страната ни трябваше да поеме, загубихме бизнес-позиции и в енергетиката, и в селското стопанство. Обаче заслужилите подмазвачи се уредиха с високи бюрократични постове и продължиха да служат – не на страната си, а на конкуренцията. Тя е много по-отдавна в играта, знае кое колко струва и има много трохи на трапезата, с които поддържа свои „хранени хора“ по света и у нас. Тези добре охранени лица (и задници) са в кадър всеки път, когато иде реч за разпределяне на евро-фондове, субсидии, бюджетни средства за ухажване на зелени НПО. Нищо, че някои от тях с действията си против българския интерес се изявяват като ЧПО (чуждоправителствени организации). Успокояват ни, че така било политически коректно и бързат да добавят, че ние нямало да променим света. Внушават го на младите хора и ги манипулират: да се вторачват в призраците на миналото и да пропускат без съпротива чудовищата на днешния и утрешния ден. Наистина, едва ли ще променим този „изперкал“ свят. Все пак, дори и в нашата унила и разграбена държава застиналото време е бременно с неочаквани опции за нещо ново и най-после здраво. Но за да станат те реалност – не просто пропусната възможност – трябва да започне една решителна психологическа промяна в отношението ни към самите нас и към държавата. Тя като че ли напълно е забравила задълженията към българския народ. Същият, който се отвращава от подмазвачите, но още не е престанал да бъде техен заложник… Заложничеството на един народ е сложна тема, от която бягат като дявол от тамян казионни медии и високопоДставени лица… Но задушаващата хватка на чуждопоклонството вече спира притока на кислород и в социалната мускулатура, и в мозъка на обществото ни. Вместо критично мислене, което е въпрос и на достойнство, и даже на оцеляване, давят общественото мнение в подмазвачески апломб. Подобострастни интерпретации на ставащото пречат на визията за промяна. Но по-сериозните вреди от така култивирания синдром на подмазвач-провокатора имат дори стратегическо измерение. Това звучи невероятно и може би изглежда пресилено. Но за съжаление е станало хронична заплаха за социално-психичното здраве. Какво трябва да се случи, за да се задейства имунната система на българското общество срещу това заболяване? И докъде могат да стигнат подмазвачите, за които бизнесът и кариерата минават през съучастие в провокации?… Още от детската градина и началното училище реагираме с презрение към клеветниците. Но защо ли като възрастни мълчим, докато вапцани в бозаво или отровно-зелено клеветници напират да маскарят България. Ковладят страната ни пред международни институции, защото рекетът им у нас вече не върви. Пресъхнали са кранчетата за пари, които по-рано се отваряха при първите заплахи. Заплахи от рода на тази, че рекетьорите (а не рекетираните!) ще се оплачат на своите чуждестранни лобита. Ще следват санкции, намеса във вътрешните работи на омаломощената държава в името на всемогъщия финансов капитал. Мамонът, на който коленопреклонно се натягат въпросните подмазвач-провокатори. Писането на жалби от такива като тях се е превърнало в далавера – печелят се грантове, финансова подкрепа уж за каузите им, които са от репертоара на кандидатки за „Мис-свят“. Само че грозни кандидатки с фалшиви каузи, скрити зад пластове медийна пудра и обезформени лобистки подплънки. Незнайно защо политическата коректност се възбужда точно от такива политически животни… Те биха били атракция в един граждански зоопарк. Но вместо това жалбоподателстват до Брюксел (вторият Вавилон) и плашат скромните български чиновници с европейските им колеги. Някои от които трябва да бъдат защитени от попълзновенията на подмазвач-провокаторите. Последните се опитват да приватизират връзките на страната ни с евро-институциите. Години наред влизат под кожата и „градят доверие“ пред наивно-добронамерените си контрагенти от чужбина. И в един момент се оказва, че могат да манипулират някои важни оценки за страната. Могат да „шепнат на ухо“ , да настояват за продължаване на мониторинга, да поставят свои роднини на входа и изхода на проекти с голямо европейско финансиране. Печелят като подмазвач-провокатори не само червени точки и благоволение от страна на висшестоящите. Печелят и сериозни пари, с част от които биха могли да опитат и собствена корупционна практика. Едва ли новият национален орган против корупцията ще игнорира подобна тенденция. Защото тя съдържа заплаха от стратегически провокации по време на българското председателство на Съвета на ЕС. И след това, когато с натрупания опит и авторитет би следвало да се заемем с нещо далеч по-трудно – с изкореняване на дълго насажданото чуждопоклонство. Умението да се кланят едновременно в две посоки е присъщо на някои отиващи си политици. Един от тях остана в новата история с бягството си в турското посолство, в самото навечерие на опита за преврат срещу президента Ердоган. По-рано същият политик беше по-известен с библейската целувка на митинга на Орлов мост. Сега, обаче, той изненада разноликата (но не и разногледа) общественост у нас с една наистина стратегическа провокация. Опита се да натрапи дебат за създаване на национално малцинство в еднонационалната ни държава. По конституция България е еднонационална – формат, напълно съвместим с многообразие от етноси и вероизповедания. Единни в многообразието (Et Pluribus Unum) изразява духа и на американската, и на българската конституция. Както САЩ, така и България са принципно еднонационални държави и е стратегическа провокация да се призовава за разбиване на това единство. Странно как бившият лидер на ДПС реши да се закрепи след серия от провали именно чрез такава издънка. (Може би оттук идва и изразът “да удариш дъното“. Друг евфемизъм със същия политически смисъл е нашумялата преди време „Стратегическа дълбочина“ . Сега тя като че ли подлежи на реанимация от превербувани гюленисти, качили се в последния момент на влака в другата посока… Но цялата тази трескава и нелепа активност в никакъв случай не е безопасна. Тя вреди в най-голяма степен на добросъседските отношения, които премиерът Борисов поддържа с Турция. А може би това е главна цел на стратегическата провокация, която се мъти около България?! Какво ще бъде поведението на голямото ДПС в драматичния контекст, който само на пръв поглед изглежда комичен? Дали тази партия ще се поддаде на ухажването от страна на нео-османистките сили, които не мирясват, въпреки промените в региона и по света?… Отцепниците от ДПС се провалиха, защото се поставиха в услуга на външен интерес, който е вреден и за България, и за равновесието на Балканите. Сега изборът е пред здравото ядро на ДПС – този избор стои с неочаквана актуалност и острота. Разумният отговор е да не се поддават на стратегически провокации и да не участват в тях. Нека проявят политически аристикратизъм, в контекста на следния стар, но винаги актуален анекдот.  Кой как реагира, когато муха (провокация) попадне в чашата му с отлежало уиски? Аристократът връща чашата, без да я е докоснал… Политическият парвеню иска от сервитьора лъжичка,  с която отстранява мухата и след това изпива чашата… Профанът бърка в течността, изважда и изстисква мухата в чашата и чак тогава изхвърля насекомото. След което дълго допива чашата с уиски… И се чувства велик и готов за участие в следващи провокации. А може би тези, които замислят провокациите, гледат на него като на мухата, преди да я изцедят докрай…", "date": "2017.11.27", "title": " Стратегическите провокации на подмазвач-провокаторите в републиката\t\t\t"}
{"url": "https://trud.bg/%d0%be%d1%82-%d0%ba%d0%b0%d0%ba%d0%b2%d0%be-%d1%81%d0%b5-%d1%81%d1%82%d1%80%d0%b0%d1%85%d1%83%d0%b2%d0%b0%d1%82-%d0%ba%d0%be%d1%81%d1%82%d0%be%d0%b2-%d0%b8-%d0%bf%d1%80%d0%be%d0%ba%d0%be%d0%bf%d0%b8/", "text": "Дори и да не е било договорено предварително, появата в един ден на две интервюта на една тема – престъпната приватизация, при това с Иван Костов и Иво Прокопиев, идва да покаже, че двамата са повече от притеснени. Изпълзяването на мрачния Костов и поредната изява на многострадалния Прокопиев не просто са признак на страх и ако не бе цинично, можеше да събуди и съжаление. “Учителят” и “ученикът” искат да ни убедят, че престъпната приватизация на Прехода е донесла толкова много ползи за българите, че да се чуди човек къде са десетките предадени за скрап предприятия, къде са и двата милиона българи, останали без препитание и изпаднали в безизходица при престъпния управленски мандат – 1997-2001 г., принудени да изберат живот, далеч от близки, приятели и Родина. Опитват се да замъглят фактите, че в следствие именно на фалирането на предприятия, унищожаването на земеделски кооперации и присвояването срещу “жълти стотинки” на активи за милиони, днес България е в демографска катастрофа, ширеща се безпросветност, а два милиона пенсионери мизерстват. Опитът за подмяна на истината с манипулативни внушения при публичната активност на Костов и Прокопиев налага да дадем сами отговорите на няколко наивни въпроса, които никога няма да бъдат зададени или анализирани от слугуващите им “журналисти”. Страхуват се от заявени намерения, дори не от реализирал се законопроект, за промяна на Конституцията, който би премахнал давностния срок за разследване на приватизационни сделки. Класически пример за хора с гузни съвести или както народният гений го е казал “Гузен негонен бяга”. Парадоксално е и същевременно обяснимо е, че дуетът Костов – Прокопиев сами признават, че евентуалното изменение на Основния закон ще засегне именно извършени от тях действия по приватизация на държавно имущество. Единият като “продавач”, чиято политика като министър-председател в периода 1997-2001 г. е довела до престъпно обогатяване на малцина, за сметка на престъпното ограбване на мнозина. Вторият като “купувач” на държавно предприятие, закупено на безценица, след умишлено тласкане към обявяване в несъстоятелност.   Както след 1997 г. Костов се опитваше да овладее прокуратурата, същото прави и Прокопиев двайсет години по-късно. И двамата, за да си гарантират нужният им имунитет. И макар опитите им точно в това начинание да се провалят, те все пак продължават да се ползват със скритата индулгения, която им се осигурява от поставени на конкретни властови позиции съдии.  Костов се позовава на 10-20 внесени обвинителни акта, които са се провалили в съда. Но не казва причината – законодателство, прието в мандата, в който цялата власт в държавата е била съсредоточена в ръцете му. Съдии, чиято политическа обвързаност с партията на Костов никога не е била тайна. Ползването на услугите на едни и същи адвокати-лобисти, с доказани връзки с определени съдии, които преди 20 години защитаваха “бащите” на приватизацията, а днес техните “синове” и “дъщери”.  Макар и формално Костов да не е пряко във властта от 2001 г., нито той, а още по-малко Прокопиев, не са губили влияние върху почти всяка от политическите формации, които са управлявали, с малки изключения. Възможността да имат свои протежета на ключови постове в изпълнителната, а и най-вече и в съдебната власт, в голяма степен е било използвано, за да не се проведат задълбочени проверки на ролята им в несправедливата приватизация.  Макар и да отричат, че има нещо нередно в приватизацията като цяло, а и при втория в частност, Костов и Прокопиев се уповават основно на изтеклите давностни срокове. Нещо повече, достатъчно е човек да прегледа архива на една от медиите-бухалки на издателя Прокопиев – “Капитал”. Във връзка с приватизацията на “Софарма” преди 17 години изданието пише: “Продажбата на фармацевтичните дружества в България се оказа задача с повишена трудност за българските приватизатори предимно заради многото интереси в сектора и липсата на ясни правила в приватизацията. Поредната заплетена продажба е съпътствана от изваждане на активи от баланса на фармацевтичното дружество и влошаване на финансовите му резултати.” Две десетилетия по-късно двамата се надяват именно на това, че никой няма да тръгне да търси документи и доказателства за серия от приватизирани държавни предприятия, чиито активи умишлено са били влошени, точно преди раздържавяването. И двамата търгуват със страхове на всеки спазващ законите инвеститор. И двамата са известни с това, че винаги са се опитвали да лобират за определени бизнес интереси. Недекларираните комисионери спекулират, защото  представители на мандатоносителя, които представиха идеите за ремонт на Конституцията, бяха категорични, че добросъвестните инвеститори, било те чужди или български, няма да бъдат потърпевши. За да легитимират манипулативните си твърдения, обаче, Костов и Прокопиев отчаяно се нуждаят от странична реакция, заради това се спекулират, нагнетявайки напрежение сред представители на почтения бизнес, че и той ще бъде потърпевш. Засега, добре известни олигарси, натрупали първия си милион именно в мъгливите години на Прехода, предпочитат да останат в сянка, като ползват за свои “говорители” по темата адвокатите си или пропагандират тезите за “опасните поправки” на Конституцията чрез поръчковите си издания.  В случай, че законопроектът тръгне да се приема, може да се очаква и още откровения на изплашени кукловоди на задкулисието.  Вероятността това да се случи съществува. Разбира се, така потърпевши ще се окажат отново българите, поне що се отнася до възможността макар и минимална част от заграбеното да бъде отнето в полза на държавата.  Но дори и това да се стане, достатъчно бе да се наблюдават реакциите на Костов и Прокопиев. Фактът, че намръщеният Костов високомерно неглижира обществения глас, а Прокопиев недоволства от липсата на реакция срещу проверките на бизнеса му от държавни институции, показва, че двамата отдавна са капитулирали пред хората. Заради това са се обкръжили единствено с клакьори и съучастници. Изборът къде да изложат гледните си точки е тяхно право. Но прави впечатление, че и двамата избират “удобни” или “слугуващи” им медии. Получава се, обаче, обратен ефект. Колкото повече бягат от отговорите на истинските въпроси, толкова повече настройват общественото мнение срещу себе си. Но, както чухме, това тях не ги интересува. Мизансценът с предварително подредените семейни фотоси на Костов пред “послушната” журналистка от бТВ и подбраните така снимки за интервютата, че да се внушават колко “бяла” е якичката на Прокопиев, могат да се сравнят единствено с клоунските маски, които използват обирджиите на банки във холивудските екшъни.   Освен, че се надяват да си осигурят продължаваща недосегаемост, двамата са толкова проактивни, та чак истерични, в страховете си от промяна на Конституцията, че не биха пожалили сили и средства, а с второто със сигурност разполагат, че да се опитат да дестабилизират институциите и цялата държава. Тези им опити отсега са обречени на неуспех. Ефектът от изпълзяването на Костов и неспирното мрънкане на Прокопиев ще има пагубен ефект и върху поредните им опити да инженерстват политически проксита, което да им даде излаз за осъществяване на лобизъм, гарантиране на индулгенция и достъп до публични средства. И двамата вече са окончателно неприемливи за чуждестранните им партньори, защото всяка обвързаност с тях би имала токсичен ефект върху реномето на подлъгалия се да попадне в задкулисните им сценарии.  Ревизия на криминалната приватизация може и да не се реализира в мащабите, които българите искат, но е сигурно, че възмездието, на което българите се надяваха – компрометирани политици и уличени в закононарушения бизнесмени да се самоунижават и панически да се опитват да спасят авоарите си, вече е постигнато и най-големите примери за това бяха маргиналните неделни интервюта на гуруто на криминалната приватизация Иван Костов и израсналия под опеката на “Агнешките главички” олигарх Иво Прокопиев. ", "date": "2017.11.27", "title": " От какво се страхуват Костов и Прокопиев?\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d0%bc%d0%b5-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d1%81-%d0%b6%d0%b8%d0%b2%d0%be%d1%82%d0%bd%d0%b8/", "text": "Възстановяваме търговията с животни между България и Турция в началото на следващата година. Това заяви министърът на земеделието и храните Румен Порожанов по време на брифинг със своя турски колега Ахмет Ешреф Факъбаба. „От догодина страната ни очаква позитивен резултат, за да обменяме неразплодни животни с Турция“, коментира Порожанов.  По думите му първо ще се възобнови стокообмена на дребен рогат добитък, а в последствие и на едър рогат добитък. Той уточни, че процесът ще бъде изцяло прозрачен и контролиран, за да не се компрометират качеството и цените на продукцията за стокообмен. Преговорите за възобновяване на стокообмена на животни между двете страни са били тема на разговор на над 10 срещи между министрите. „Но на този етап над 90% от пречките пред възобновяване на търговията са разрешени“, коментира министър Порожанов. Над 500 представители на турския и българския бизнес обсъждат обмена на стоки между двете страни на агробизнес форум в София днес. „Много турски фирми отправят запитвания в сферата на животновъдството и насочват поглед към България“, заяви южно-съседския министър. „Когато търся стока и я има у комшиите, предпочитам да я взема от там“, сподели турският министър на земеделието. „Трябва да се договорят определени ветеринарни изисквания за животните между двете агенции за безопасност на храните“, заяви земеделският ни министър. „Освен това ЕС ни налага определени търговски ограничения – мита и квоти за внос на месо от южната ни съседка, а за да отпаднат те, ние трябва да попаднем в преференциални или свободни квоти, с които Турция разполага“, уточни Румен Порожанов.  ", "date": "2017.11.27", "title": " Възстановяваме търговията с животни между България и Турция\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%be%d0%bf%d0%b8%d1%82%d0%b0%d0%bb%d0%b8-%d0%b4%d0%b0-%d0%be%d1%82%d0%ba%d1%80%d0%b0%d0%b4/", "text": "Около 10.20 часа, в полицията е получен сигнал за нападнати двама служители на банкова институция при опит да заредят с пари банкомат на ул. „Бородински бой” в София. По първоначална информация, служителите – жена и мъж, били нападнати от двама мъже, които ги напръскали със спрей, съобщиха от МВР. Нападателите не успели да отнемат парите и избягали в неизвестна посока. Пострадалите са откарани в болнично заведение за оказване на медицинска помощ. Предприети са действия по издирване на нападателите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Издирват двама мъже, опитали да откраднат пари при зареждане на банкомат"}
{"url": "https://trud.bg/110-%d0%ba%d0%b0%d1%80%d1%82%d0%b8%d0%bd%d0%b8-%d0%be%d1%82-%d0%ba%d0%be%d0%bb%d0%b5%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%ba%d1%86%d0%bc-%d0%bf%d0%be%d0%ba%d0%b0%d0%b7%d0%b2%d0%b0/", "text": "Ценителите на изобразителното изкуство ще могат да се насладят на една от най-старите корпоративни колекции в Пловдив – тази на „КЦМ 2000 Груп” АД. Над 110 платна от български художници, притежание на холдинга от десетилетия, ще бъдат подредени на 1 декември (петък) на двата етажа в в Градската художествена галерия – Пловдив на Главната улица “Княз Александър Първи“ 15. В колекцията са включени всички класически жанрове – портрет, натюрморт, фигурална композиция и пейзаж. Представени са 65 автори, които покоряват с богатия колорит и емоционалната експресивност на творбите си и предразполагат към съзерцателност. Една значителна част от художниците са свързани с Пловдив и региона и това не е случайно. Те са определяли в голяма степен уникалността и уюта на това пространство, където днес КЦМ организира своя бизнес. Експозицията е изключителен шанс да видим невероятно нежната и вглъбена „Мадона” (29/23 см) на първия български академичен художник Димитър Добрович (1816-1905) – портрет с близо 130 годишна история. Ще бъдат изложени и двете платна на Цанко Лавренов, които се отличават с уникален рисунък – абсолютно различен от типичния почерк на художника. Представянето на „Творби от фонда на художествената колекция на КЦМ 2000 Груп“ е щрих към социалния портрет на холдинга, едно споделяне с пловдивчани и гости на града на красотата и смисъла на българското изобразително изкуство. И безмълвно обещание за неговото съхранение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " 110 картини от колекцията на КЦМ показва Градската художествена галерия-Пловдив"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d0%be%d1%82-%d0%ba%d0%b8%d1%82%d0%b0%d0%b9-%d1%81%d0%b0-%d0%bc%d0%bd%d0%be%d0%b3/", "text": "„Инвестициите от Китай точно отговарят на това, което винаги съм казвал, че ще е от полза за Балканите – инфраструктурните проекти, заяви той. – Мисля, че нещата в момента са много реални. На 6-ти и 7-ми ще проведем преговори за финансиране на коридор № 8. Китай много активно говори за инвестиции, говорили са и с Ципрас за това. Имаме една година и можем да сме водещи и в Изтока, и в Запада“, заяви Бойко Борисов пред журналисти в Будапеща. Премиерът участва в срещата на лидерите от Централна и Източна Европа и Китай. „С Виктор Орбан имаме много теми – говорихме за кохезионната политика. Говорихме си и за източното партньорство, че още много държави от Източна Европа трябва да седнат на масата за преговорите“, заяви премиерът за разговорите с унгарския си колега. „На едно мнение сме, че трябва да мислим за подобно на Брекзит споразумение само с Турция. То да уреди всички спорни теми. На всички ни е ясно, че Турция няма да се присъедини към ЕС“, допълни Борисов.", "date": "2017.11.27", "title": " Борисов: Инвестициите от Китай са много реални (ВИДЕО)"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd-2/", "text": "Тирове закъсаха на Предел още в първия ден на снеговалеж. Това наложи прохода да бъде затворен временно за ППС над 12 тона. В района вали  сняг,  на места  има заледени участъци.  Проблемът при тежките камиони е, че не са били подготвени за зимни условия . Изчаква се изтеглянето им,както и чистене на пътя. Подобно е състоянието и на пътя Разлог – Юндола. Вали дъжд, настилките са мокри, на места има заледавяния. Трасетата се обработват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Временно ограничение на движението на ППС над 12 тона на Предел"}
{"url": "https://trud.bg/%d0%ba%d1%83%d0%bb%d1%82%d0%be%d0%b2%d0%be-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%be-%d0%ba%d0%b8%d0%bd%d0%be-%d1%81%d1%82%d0%b0%d0%b2%d0%b0-%d1%84%d0%b8%d0%bb%d0%b8%d0%b0%d0%bb/", "text": "Култовото пловдивско кино „Космос”, известно на по-старите поколения под тепетата и като „Комсомол”, става своеобразен филиал на Народната библиотека „Иван Вазов”. Това стана ясно, след като кметът Иван Тотев поясни визията на общината за бъдещето на някогашното кино. В момента се търси наемател за долната част на сградата, където е предвидено да има книжарница и кафене. За горната част се предвижда да бъде разположен Център за обслужване на гражданите с регистратура от страна на Община Пловдив. Сградата ще бъде оборудвана с електронни четци, с които желаещите ще могат да ползват голяма част от фонда на Народна библиотека „Иван Вазов”. Той вече е дигитализиран, но не може да напуска хринилището, а така желаещите ще имат достъп до него. Предвижда се още сцената в киното да се увеличи с 4-5 метра, а седалките за зрители да се премахнат. Така капацитетът на залата ще се увеличи на близо 500 места, които обаче няма да са седящи. Желанието на общината е кино „Космос” да бъде оборудвано с най-висок клас озвучителна техника, като в началото филиалът към Народна библиотека „Иван Вазов” ще функционира безплатно. Процедурите ще стартират обаче най-рано през 2018 г. и то след като приключи делото за площада пред киното. Кметът Иван Тотев подчерта , че не става въпрос за преговори за откупуване, а за дело за освобождаване на площите, което тече в момента. Дотогава общината ще извърши само козметични ремонти по покрива на киното, за да отстрани течовете и да съхрани помещението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Култово пловдивско кино става филиал на Народната библиотека „Иван Вазов”"}
{"url": "https://trud.bg/21-300-%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%b7%d0%b0-%d1%83%d1%87%d0%b5%d0%bd%d0%b8%d0%ba-%d0%bd%d0%b0-%d0%b3%d0%be%d0%b4/", "text": "Бургас избира в еуфория свой фаворит за званието „Ученик на годината“. Само за пет дни 21 300 бургазлии са посочили своя избраник сред номинираните. „Гласуването е онлайн, на сайта на община Бургас и ще продължи до този петък /до 12 часа на 30- ти ноември/. То се прави за пръв път досега. Очаква се цифрата на далите своя глас да набъбне двойно“, съобщи пред „Труд“ председателят на Комисията по култура в общинския съвет на Бургас- Веселин Пренеров. Гласуването е еднократно за всеки желаещ да даде гласа си за свой фаворит, а отличените ученици ще получат специална статуетка, както и 600 лева парична награда от общината. Номинирани са деца, получили през изтеклата година награди на олимпиади, състезания и на национални, и световни форуми. „Това е потенциалът на Бургас, деца, които прославят града ни навсякъде“, коментира Веселин Пренеров. Номинациите на най-успешните деца са предоставени от директори на учебни заведения и специална експертна комисия. Категориите, в които ще се състезават отличените ученици са както следва: „Изкуства“ – „Индивидуални изпълнители“ и „Формации“; „Математика и природни науки“ – I-VII клас и VIII-XII клас; „Хуманитарни науки“ – I-VII клас и VIII-XII клас. Общо шест деца ще получат званието „Ученик на годината“, на специална церемония в Бургаския свободен университет на 5- ти декември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " 21 300 бургазлии гласуваха за „Ученик на годината“"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-%d0%ba%d1%80%d0%b0/", "text": "Броят на жертвите на наводненията край Атина достигна 23. Днес стана ясно, че е починала 85-годишна жена, която от първия ден на наводненията, е била в критично състояние. Наводненията  са едни от най-смъртоносните в съвременната история на страната. Новините за смъртта на хоспитализираната възрастна жена следват откриването на мъртвото тяло на последното лице, считано за изчезнало. Спасителите са го открили погребано от калта в най-тежко пострадалия град Мандра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Броят на жертвите от наводненията край Атина достигна 23"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b7%d0%b0%d0%b2%d0%b5%d1%82%d0%b8%d1%82%d0%b5-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb/", "text": "Почитането на паметта на Васил Левски сближава още повече народите на България и Кипър. Апостола на свободата е част от България, от нейното минало, настояще и бъдеще. Заветите му са още по-силни, когато сме далеч от родината. Това заяви президентът Румен Радев, който днес участва в церемония по откриването на улица с името на Васил Левски в Лакатамия, Никозия, съобщават от президентството. Държавният глава Румен Радев е на двудневно посещение в Република Кипър по покана на своя колега Никос Анастасиадис. На церемонията присъстваха десетки представители на българската общност и граждани на Кипър, живели в нашата страна. Президентът се обърна към българите в Кипър с думи на благодарност за това, че съхраняват българските ценности, език и култура и извън пределите на родината. Румен Радев изрази признателността на българската страна към кмета на Лакатамия Фотула Хаджипапа и общинския съвет за възможността да бъде почетена паметта на героя на българското освободително движение Васил Левски в кипърската столица. По-рано през деня държавният глава се срещна с Негово Блаженство архиепископа на Кипър Хрисостомос II. На срещата Румен Радев открои важната социална роля на Кипърската православна църква в обществото, както и като православна институция, която поддържа добри отношения с други християнски църкви и различни вероизповедания. “Ако църквата е разделена, няма как народът да бъде обединен. Когато политиците допускат грешки и разделят обществото, точно тогава вярата и църквата трябва да върнат единството”, каза президентът и запозна Архиепископ Хрисостомос II с традициите на мирно съжителство на различни вероизповедания в нашата страна. “Това е доказателство, че нашата източноправославна църква е толерантна и е пример за останалите”, каза президентът. Държавният глава Румен Радев подари на Негово Блаженство Архиепископ Хрисостомос II копие на “История славянобългарска” като символ на ключовата роля, която християнската вяра има за изграждането на българското самосъзнание и съхранението на българския език и история. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Президентът Радев: Заветите на Васил Левски са още по-силни, когато сме извън пределите на родината"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d1%86%d0%b5%d0%bd%d0%be-%d1%86%d0%b5%d0%bd%d0%be%d0%b2/", "text": "Цено Ценов, шеф на европейската борба и вицепрезидент на световната централа, бе удостоен с престижната награда „Лоурел“ на Европейските олимпийски комитети. Призът му се връчва за изключителните заслуги в развитието на спорта и на борбата у нас, по света и в Европа, както и за приноса му в разпространението на олимпийските ценности. „Чувствам се оценен, получавам обществено признание, което осмисля дългогодишния ми труд“, заяви Ценов, който е и председател на Контролния съвет към БОК.  Българинът бе на дебютното световно до 23 г. в Полша, но си тръгна два дни по-рано, за да получи участва в церемония в Загреб. Именно по предложение на Европейския съвет, ръководен от Ценов, преди 3 години бяха учредени първенствата на континента по борба до 23 г., а през този сезон талантите се събраха и на мондиал. Страната ни спечели два медала – сребро на Микай Наим (57 кг) в свободния стил и бронз на Росиан Дермански (80) при класиците. При жените Миглена Селишка (48) и Енгин Исмаил (74) при свободняците са пети. „Форматът се оказа много успешен с изключително оспорвани схватки, а 80 процента от тези състезатели след 3 години ще видим и на олимпиадата – заяви Ценов. – Националите ни можеха и малко повече. Важното е, че са на прав път. Трябва им малко повече настойчивост и кураж.“", "date": "2017.11.27", "title": " Олимпийска награда за Цено Ценов"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8-%d0%bd%d0%b8%d0%ba%d0%be%d1%81-%d0%b0%d0%bd%d0%b0%d1%81%d1%82%d0%b0%d1%81%d0%b8%d0%b0%d0%b4%d0%b8%d1%81-%d0%b1%d1%8a%d0%bb%d0%b3/", "text": "Отличният политически диалог между България и Кипър е естествено продължение на дългогодишните културни и исторически връзки и на споделените ценности на държавите членки на ЕС. Това заяви държавният глава Румен Радев на съвместна пресконференция с президента на Република Кипър Никос Анастасиадис. Българският държавен глава е официално посещение в страната по покана на кипърския си колега, съобщиха от президентството. По време на посещението на президента в Кипър между двете страни бяха подписани Меморандум за сътрудничество в областта на корабоплаването и тригодишна Програма за сътрудничество в областта на културата, образованието и науката за периода 2018-2021 г. от заместник-министъра на външните работи на България Емилия Кралева и министъра на земеделието, развитието на селските райони и околната среда Никос Кугиялис. Румен Радев запозна Никос Анастасиадис с приоритетите на България в рамките на предстоящото Председателство на Съвета на Европейския съюз през 2018 г. “Уверен съм, че приоритетите на България са общи и за двете страни. Намирането на консенсус в динамичното време, в което живеем, е важно, за да бъде Европейският съюз единен и силен”, каза българският президент и благодари за готовността, с която институциите на Кипър споделиха опита си от успешното европейско председателство през 2012 г. Насърчаването на конкурентоспособността на отделните европейски държави и на Европейския съюз е възможно да бъде постигнато само чрез утвърждаването на Кохезионната политика като фактор за икономически растеж, подчертаха двамата президенти. “Ние трябва да отстояваме Кохезионната политика, защото в Европа може да има прогрес, само когато споделяме обща цел за изравняване на стандарта на живот и за условията на труд за всички граждани”, заяви още Румен Радев. Българският президент призова за нови мерки в подкрепа на бизнеса, които да насърчат двустранния икономически обмен, който през 2015 г. достига 200 млн. лева. Никос Анастасиадис оцени от своя страна високо и приноса, който българската общност в Кипър има за икономическото развитие на страната. Президентът Радев изрази признателността на страната ни за създадените от Република Кипър отлични условия за живот, труд и образование за многобройната българска общност на острова. “България е признателна за това, че в Кипър вече са създадени над десет български съботно-неделни училища, а религиозните права на българската общност са уважавани и защитени”, заяви държавният глава и подчерта, че страната ни ще работи за повишаване на качеството на образованието, което улеснява професионалната реализация на големия брой кипърски студенти, обучаващи се в български университети. Румен Радев и Никос Анастасиадис бяха единодушни, че проектите за диверсификация на източниците и маршрутите за пренос на енергийни ресурси за нашия регион са в интерес на сигурността и развитието и изискват обединените усилия на всички държави от Югоизточна Европа. Президентът Никос Анастасиадис изрази увереност, че България ще бъде достоен ръководител на дискусиите по време на нашето председателство на Съвета на ЕС и пожела успех на страната ни. “България и Кипър изразиха вярата си в Обединена Европа, основана на изконните принципи на демокрацията и сътрудничеството. Двете страни споделят общи позиции по ключови въпроси, между които енергетиката, миграцията и политиките за стимулиране на икономическия растеж“, потвърди Никос Анастасиадис. Той добави, че България има подкрепата на Кипър за създаване на добросъседски отношения и разширяване на сътрудничеството със страните от Западните Балкани. „Изразявам дълбоката благодарност и високата оценка на целия кипърски народ за дейната подкрепа на България по отношение на Кипърския въпрос”, заяви кипърският президент. По време на срещата Румен Радев изрази подкрепата си за усилията на Кипър за укрепване на мира, стабилността и сътрудничеството в регионите на Източното Средиземноморие, Близкия изток и Северна Африка в рамките на различните формати за политически диалог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Румен Радев и Никос Анастасиадис: България и Кипър споделят общи позиции за стимулирането на икономическия растеж в ЕС"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d0%b8%d0%bd%d1%8c%d0%be%d1%80%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%81%d1%80%d1%83%d1%82%d0%b2%d0%b0%d0%bd/", "text": "Двама души са загинали при срутване на мина в турската провинция Зонгулдак, съобщава Hurriyet. Съгласно разпространената информация, един миньор е успял да избяга и да се спаси преди рухването в съоръжението. През последните години злополуките засегнаха турската минна промишленост, като най-тежкият инцидент бе през май 2014 г., когато при експлозия в мина за добив на въглища загинаха 301 души. На 18 октомври тази година седмина миньори загинаха при инцидент в провинция Шърнак, югоизточната Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.27", "title": " Двама миньори са загинали при срутване на мина в Турция"}
