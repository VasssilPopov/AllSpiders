{"url": "https://trud.bg/%d1%81%d1%82%d0%b5%d0%b2%d0%be-%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%b2%d0%be%d0%b4%d0%b8-%d1%81-58-%d0%bd%d0%b0-%d0%b2%d1%82%d0%be%d1%80%d0%b8%d1%8f-%d1%82%d1%83/", "text": "Стево Пендаровски, от управляващия в Северна Македония Социалдемократически съюз, получава получава над 58% от гласовете на втория тур от президентските избори в страната, обявиха от Държавната избирателна комисия /ДИК/. До момента са преброени над 20 на сто от бюлетините. Стево Пендаровски има богат политически опит. Той е бил главен съветник за националната сигурност на покойния македонски президент Борис Трайковски, а след това заема същата длъжност при наследника на Трайковски, Бранко Цървенковски между 2005 и 2009 г. По този начин Пендаровски работи за двете водещи партии – първоначално за ВМРО-ДПМНЕ, а след това и за СДСМ. От 2008 до 2014 г. работи в Университета „Американ колидж“ в Скопие, където преподава международна сигурност, глобализация, световна политика и САЩ. На балотажа Пендаровски се изправи срещу Гордана Силяновска-Давкова, която беше издигната за кандидат-президент от ВМРО-ДПМНЕ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Стево Пендаровски води с 58% на втория тур от президентските избори в Северна Македония"}
{"url": "https://trud.bg/%d1%82%d1%80%d0%b5%d1%82%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%bf%d0%be%d0%b1%d0%b5%d0%b4%d0%b0-%d0%b7%d0%b0-%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd/", "text": "Стойчо Младенов се очертава като един от най-силните треньори в казахстанското първенство. Неговият „Кайсар“ постигна трета поредна победа – 3:1 като гост на „Актобе“. Още в 4-ата минута Александър Марочкин откри резултата за „вълците“ от Кизилорда. Последва и втори гол на Ашхат Табигерден. Но в последната минута на първото полувреме Абат Аймбетов върна едно попадение за „Актобе“. Но интригата веднага приключи, след като Марат Хайрулин вкара за трети път в полза на „Кайсар“. Двубоят беше дебют за д-р Иван Дойчев, който се присъедини към щаба на „вълците“ през седмицата. Отборът на Стойчо Младенов е непобеден в осем поредни мача – седем за първенство и един за купата. С успеха над „Актобе“ тимът стана четвърти в класирането и е само на три точки от втория „Тобол“. След уволнението на Димитър Димитров изненадващо „Иртиш“ победи шампиона „Астана“ с 1:0 като гост. „Шахтьор“ (Караганди), воден от Николай Костов, завърши 2:2 като гост на „Ордабаси“.", "date": "2019.05.05", "title": " Трета поредна победа за Стойчо Младенов"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%be%d1%89%d0%b5-%d0%b5%d0%b4%d0%bd%d0%b0-%d0%be%d1%82-%d0%b6%d0%b5%d1%80%d1%82%d0%b2%d0%b8%d1%82%d0%b5/", "text": "Още една от жертвите на кипърския сериен убиец беше открита. Втори куфар беше изваден днес от дъното на силно токсичното червено езеро близо до изоставената медна мина, съобщава  . Говорителят на полицията Андреас Ангелидис потвърди, че в намерения куфар има човешко тяло в напреднал стадий на разлагане. Държавните патолози направиха първоначален оглед на място, аутопсията предстои. Според признанията на убиеца труповете на три от седемте си жертви – две жени и едно дете, той е сложил в куфари и е хвърлил в токсичното езеро. От вчера разследванията в него бяха активизирани с използването на ултрамодерен многолъчев сонар, който пристигна в Кипър от САЩ. Миналата неделя от червеното езеро беше изваден първият куфар, в който бяха намерени останките на жена, но още официално не е потвърдена нейната самоличност. От признатите от него седем жертви все още се търсят телата на две от тях. Днес е 22-рият ден, в който продължават разследванията на шокиралите Кипър убийства на пет жени и две деца от Филипините, Непал и Румъния от 35-годишния капитан в Националната гвардия  . С две събития днес в Кипър беше почетена паметта на седемте жертви. Община Мицеро, на чиято територия е старата шахта, където бяха намерeни две от убитите жени, организира възпоменание под мотото „С цвете, свещ, извинение, любов и уважение”. Мемориално шествие за солидарност с жертвите и имигрантските общности в Кипър и срещу расизма се проведе в Лимасол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Откриха тялото на още една от жертвите на кипърския убиец"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b4%d0%b0%d0%b4%d0%b5-%d0%bd%d0%b0%d1%87%d0%b0%d0%bb%d0%be-%d0%bd%d0%b0-%d1%81%d0%b2%d0%b5%d1%82%d0%b0%d1%82%d0%b0-%d0%bb/", "text": "„В името на Отца и Сина, и Светия Дух. Мирът да бъде с вас“. С тези думи папа Франциск даде начало на Светата литургия на пл. „Княз Александър I Батенберг“ в София. На площада са се събрали хора от цялата страна и гости от чужбина, които са дошли да видят папата. Сред присъстващите има много деца. Цялата церемония се предавана големи видео екрани, разположени в района на на пл. „Княз Александър Първи“, за да могат всички да проследят богослужението отблизо. Мерките за сигурност в района са засилени, гражданите, които присъстват на литургията, преминаха през специално изградени контролно-пропускателни пунктове, където бяха щателно проверени. Снимки: Юлиан Тодоров „Бог обича! На бреговете на езерото на Галилея, където Бог вика Петър, той го призовава да остави занаята на рабаря, но въпреки веста за неговото възкресяване, Петър се връща към предишния живот. Така става с всички следовници на Бога. Сякаш те се връщат назад. Петър отново взима мрежите в ръцете си, отново поема тежестта на страданието, на разочарованието, дори и предаването е нещо много трудно в сърцето на следовниците. Болката е белязала техните сърца. Господ знае колко е силно изкушението за нас да се върнем към това, с което сме се занимавали преди. По същия начин мрежите на Петър са пример за нашата носталгия към миналото“. Това каза папа Франциск по време на неделната Света литургия, която отслужва на площад „Александър I Батенберг „Психологията ни води към мисълта, че трябва да се примирим. Тъгата успява да разочарова всяка надежда, а по този начин се разпространява най-голямата заплаха – сивият прагматизъм на живота, в който очевидно всичко се развива по нормалния начин“, каза още папа Франциск. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Папа Франциск даде начало на светата литургия"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%be%d0%b1%d0%b8%d0%ba%d0%be%d0%bb%d0%b8-%d0%bf%d0%bb%d0%be%d1%89%d0%b0%d0%b4-%d0%ba%d0%bd%d1%8f%d0%b7-%d0%b0%d0%bb%d0%b5/", "text": "Папа Франциск обиколи площад „Княз Александър Първи“ с папамобила. Той бе посрещнат от многолюдна тълпа, която се е събрала за предстоящата света литургия. В 16:45 ч папата ще отслужи неделна празнична света литургия на пл. „Княз Александър Първи“ в София. Това е най-голямото събитие от неговото апостолическо пътуване в България и Република Северна Македония. На площада е изградена специална сцена с олтар и два амвона. Предвидени са 1000 места – 500 за хора с увреждания и 500 за останалите граждани. Поканени са представители на всички останали религиозни общности у нас, както и на дипломатическия корпус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Папа Франциск обиколи площад „Княз Александър Първи“ с папамобила"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b8%d0%b7%d0%b1%d1%80/", "text": "Изключителна чест за мен е, че Негово светейшество Папа Франциск избра да служи Неделната света литургия в София с омофора, който му подарих по-рано днес. Това е най-масовото събитие по време на визитата му в България. Това написа премиерът Бойко Борисов във Фейсбук. Папа Франциск провежда неделната света литургия на площад „Княз Александър Първи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Премиерът Борисов: Папа Франциск избра да служи Неделната света литургия с омофора, който му подарих"}
{"url": "https://trud.bg/%d0%b2%d0%b5%d1%82%d0%ba%d0%be-%d0%b0%d1%80%d0%b0%d0%b1%d0%b0%d0%b4%d0%b6%d0%b8%d0%b5%d0%b2-%d0%b7%d0%b0%d1%8f%d0%b2%d0%b8-%d0%bf%d1%80%d0%b5%d0%b4-%d1%81%d0%bf%d0%b5%d1%86%d0%b8%d0%b0%d0%bb%d0%b8/", "text": "Бизнесменът Ветко Арабаджиев заяви пред Специализирания наказателен съд, че не разбира в какво е обвинен. Съдебното заседание е по искането на прокуратурата той да остане за постоянно в ареста, съобщава  . Според актуализираното обвинение от 2013 година до края на август миналата година Арабаджиев е ръководил организирана престъпна група за данъчни престъпления и пране на пари. Част от групата е и била съпругата му Маринела. По искането за нейната екстрадиция все още няма решение на испанския съд. В 208 тома са събрани доказателства, с които спецобвинението ще иска да убеди съда, че Ветко Арабаджиев трябва да остане за постоянно в ареста. От Специализирания съд уточниха, че Арабаджиев е заявил изрично, че не желае да бъде сниман и записван. Ветко Арабаджиев  . След като самолетът кацна на летище София, Арабаджиев беше конвоиран до ареста. Екстрадирането става 9 месеца, след като беше хотелиерът беше обвинен задочно за данъчни престъпления и пране на пари. На 31 август миналата година два от знаковите хотели на фамилията Арабаджиеви в София и Пловдив осъмнаха под полицейска обсада. Няколко часа по-късно стана ясно, че доскоро влиятелната бизнес двойка се разследва като организирана престъпна група, част от която е и Вълчо Арабаджиев – младши и още няколко души. Ден след акцията настоящият заместник главен прокурор, а тогава само шеф на спецпрокуратурата, Иван Гешев описа образно открито само за 24 часа от разследващите: „Излизат пари от куфари, кутии, сейфове, касетки в банки. Наложи се през нощта спешна среща с БНБ, за да осигуряваме броячни машини, защото сумите са потресаващи“. След това започна голямото издирване на Ветко и Маринела Арабаджиеви. Преди два месеца те бяха открити в курортно градче край Барселона, а преди дни испанският съд каза „да“ за главата на семейството и поиска още документи за съпругата му. „Това е официалната причина, а неофициалната – ангажирали са сериозна адвокатска защита. Правят всичко възможно явно да се забави екстрадицията. Шансът да се случи е минимален“, каза убедено Иван Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Ветко Арабаджиев заяви пред спецсъда, че не разбира в какво е обвинен"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%b2-%d0%b5%d0%bf%d0%b8%d1%86%d0%b5%d0%bd%d1%82%d1%8a%d1%80-%d0%bd%d0%b0-%d0%ba%d1%83%d0%bf%d0%be%d0%bd-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Отдавна не е имало такъв български купон в Чикаго! Христо Стоичков събра и взриви сънародниците ни в американския мегаполис с представянето на своята биография „Историята“. Около 2000 души се събраха на галавечеря, за да видят, пипнат и се снимат с оригиналната „Златна топка“ и нейния български кавалер. Винаги Стоичков е пълен с изненади, но този път най-големият ни футболист остана безмълвен. Благодарение на дъщеря мy Христина, дошла от Остин, и организаторите пристигнаха бивши съотборници на Камата от времето му в „Чикаго Файър“. Повече от час Стоичков подписваше книги, без да знае, че в една стая са скрити Петер Новак, Дима Коваленко, Ърни Стюърт и компания. И когато официалната част започна, Камата опита да събере отбор – вратар Димитър Попов заедно с крила Цветан Йончев и Божидар Искренов. И тогава дойде шокът за него – от стаичката излязоха шестима бивши звезди на „Чикаго Файър“, а главният герой на вечерта просто… млъкна от изненада. Последваха прегръдки и истории пред публиката. На централната маса овации обираше и ММА боецът Благой Георгиев-Багата. От своя страна Стоичков му обеща, че ще дойде до Чикаго за следващия му бой. Огромната зала „Юнайтед Сентър“ ще е домакин на ММА шоу, в което е и Багата. След осем часа в залата на „Висящите градини“ дойде време и за край на купона. В свой стил Стоичков почти не спа и тръгна със съпругата си Марияна за самолета – в неделя вече беше на работа. А от понеделник го очакват командировка и европейски емоции с реваншите от Шампионската лига. „Историята“ на Стоичков, написана в съавторство с Владимир Памуков и издадена от „Софтпрес“ направи втората спирка от интервационалното си турне. След Лондон и българите в Чикаго не спаха заради своя идол. До края на годината се планира още два града да приемат „Историята“ на най-великия ни футболист – Барселона и Торонто. Голям интерес има и от западното крайбрежие на Щатите и програмата тепърва може да види изненади.", "date": "2019.05.05", "title": " Стоичков в епицентър на купон на българите в Чикаго"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b4%d0%b0-%d0%b1%d1%8a%d0%b4%d0%b5%d1%88-%d1%85%d1%80%d0%b8%d1%81%d1%82%d0%b8%d1%8f%d0%bd%d0%b8%d0%bd-%d0%b5-%d0%bf%d1%80/", "text": "Да бъдеш християнин е призив да вярваш, че Божията любов е по-голяма от всяко огорчение или грях. Една от най-големите болки или пречки, които изпитваме днес, не се корени в това да разберем, че Бог е любов, а в това, че сме започнали да го възвестяваме по такъв начин, че за мнозина това не е неговото име“, каза папа Франциск по време на Светата литургия. Братя, господ не се уморява да ни призовава. Силата на любовта преобръща всяка прогноза и знае как да се започне отново. Бог се опитва да ни даде нова възможност. Всяка сутрин ни търси там, където сме и ни призовава да станем и да възкръснем отново чрез Неговото слово, да погледнем нагоре и да повярваме, че сме създадени за небето, а не за земята, за висините на живота, а не за низостта. Призовава ни да не търсим живия сред мъртвите. Когато го приемаме, ние се издигаме по-високо, приемаме най-красивото си бъдеще не като възможност, а като реалност,каза още главата на римокатолическата църква. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Папа Франциск: Да бъдеш християнин е призив да вярваш, че Божията любов е по-голяма от всяко огорчение или грях"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%ba%d0%b0%d1%80%d0%b0%d0%bc%d0%b0%d0%bd%d1%86%d0%b8-%d0%be%d1%82-%d0%b8%d1%81%d1%82%d0%be/", "text": "Централният лъч на ДПС присъства на митинг, посветен на 10-то майските събития от 1984г. в село Караманци, община Минерални бани. Ние тези грозни процеси няма как да не ги почитаме, да не си спомняме. Те са част от нашата история, заяви председателят на ДПС Мустафа Карадайъ по време на своето изказване. Ние от тези процеси трябва да се учим, а не да живеем с емоцията на онези времена. Трябва да живеем с емоцията на 21. век, подчерта той. Тези грозни процеси се случваха защото бяхме разделени. Ние се обединихме първо с болката, после с емоцията и накрая с партията. Ние знаем цената, която плащаме когато сме разединени и силата, която я имаме когато сме обединени, обяви Карадайъ. Затова сме благодарни на нашите герои. Те ни показаха как трябва да заставаме против тоталитарна власт, система и репресивен апарат на държава в името на правата, свободите и човешкото достойнство, допълни лидерът на ДПС. За предстоящите европейски избори лидерът на Движението заяви, че ДПС знаем, че енергията на младите носи промяната, тя е нужната енергия за промяна. Но само тя не е достатъчна. Нужна е и мъдростта на опитните, подчерта той. Затова с нашата листа има приемственост. Затова в нашата листа има приемственост между мъдростта на опитните и силата, енергията и знанието на младите, попълни водачът на листата на ДПС. Мустафа Карадайъ коментира и казуса с печатането на учебници по майчин език като обясни, че Министерски съвет не се ангажира с печатането им. Той обяви, че ДПС се ангажира с печатането на учебници за изучаване на майчин език. Преди 35 години тук започва съпротивата срещу тоталитарния режим, каза зам.-председателят на ПГ на ДПС и народен представител от Хасково Йордан Цонев. „Преди 30 години тук и в цялата страна д-р Ахмед Доган и неговите сподвижници организират от затвора съпротивата срещу режима, който беше свален и в България настъпи промяната, каза още той. Цонев подчерта, че десетилетия по-късно ДПС казва отново на цяла България и Европа, че битката за права, свободи и равенство между хората още не е приключила. Тя е ежедневна битка. Това, което се случва в Европа, походът на национализма, това което се случва в България – включването на националистите във властта не е предупреждение единствено към Европа. Това е реална опасност, обяви Цонев. Случващото се в България през последните години също е реална опасност. И всички ние отново трябва да станем символ и двигател на промяната. Промяната, която трябва да настъпи в ЕС е да не управляват националистите, ЕС да се върне към принципите, с които е създаден – братство и разбирателство между хората и мир, заяви Йордан Цонев. На митинга присъстваха и председателят на Младежко ДПС и евродепутат Илхан Кючюк, евродепутатът Искра Михайлова, членът на ЦОБ Станислав Анастасов, областният председател Ерджан Юсуф, народният представител Хайри Садъков, кандидатите за евродепутати от листата на ДПС Атидже Алиева-Вели, Севим Мусак, Антоанета Асенова, Петър Чобанов, Танер Кабилов, Сунай Якуб и Цветан Енчев, общински кметове и общински председатели на ДПС. Избори 2019. Платено съдържание. Купуването и продаването на гласове е престъпление.", "date": "2019.05.05", "title": " Мустафа Карадайъ от Караманци: От историята трябва да се учим, младите носят енергията за промяна!\t"}
{"url": "https://trud.bg/3123797-2/", "text": "Младен Петрич ще остане завинаги в историята на „Уембли“. С негов гол Хърватия победи Англия с 3:2 и изхвърли „трите лъва“ от Евро 2008. Нападателят с хърватски паспорт блестя в „Базел“ и „Грасхопърс“, после игра за „Борусия“ (Дортмунд) и „Хамбургер“. А в Англия бе съотборник на Димитър Бербатов и Станислав Манолев във „Фулъм“. Петрич даде ексклузивно интервю за „Труд“.  – На първо място в планината удоволствието да се играе е голямо. Често се изявявам натурнира в Ароза, където се събираме много бивши футболисти. Организаторите всяка година се справят все по-добре и все има нещо ново. Създават атмосфера, все едно сме на голям европейски мач.  – Почти само за живота ни след края на кариерите. Кой какви деца има, как си изкарва днес парите. Е, разбира се, има и спомени от нашите времена. Срещали сме се като съперници, били сме и съотборници.  – Като малък много се ядосвах. Първи януари е прекалено близо до Коледа. Тогава все получавах големия подарък и за рождения ден оставаха два мънички. Но когато пораснах, разбрах, че е уникална дата за рожден ден. Все едно целият свят празнува с теб. Наслаждавам се на това чувство.  – Да, докато бях в Англия. Там е практика да се играе на първи януари.  – Много ме затруднявате. Толкова много мачове съм играл, че датите чак да помня. Не знам наистина. Мисля, че беше за „Фулъм“ срещу „Уест Хем“. Май завършихме наравно. Но не съм сигурен.  – Преди две години се отказахте от футбола. Не бяхте ли още млад за тази стъпка?  – Млад ли? Спрях на 35 години. Със сигурност можеше още да играя. По това време бях в Гърция, носих екипа на „Панатинайкос“. Клубът ми предложи да удължим договора с един сезон. Но вече 19 години бях професионален футболист. Казах си, че нямам мотивацията от преди. А без нея не става. Реших, че е време да се откажа. Дойде моментът да се насладя на семейния живот.  – Когато печелиш трофеи, естествено си най-доволен. В Швейцария ми се случваше най-често. А да носиш националната фланелка пък е безценно. Имах честта да играя срещу родината на футбола Англия и да представям родината си на големи първенства. Тези неща никога няма да се забравят, най-малкото от мен.  – При мен никога не е имало съмнение. И най-вече заради по-големия ми брат, който играеше футбол. Аз тичах след него. Нямаше как да стана друг спортист.  – Семейството ми се премести там. Бяха бурни времена в моя край. Установихме се иостанахме в Швейцария.  – Нося и двете страни в сърцето си. Все пак съм бивш национал на Хърватия. Моитеродители са оттам. Но аз израснах в Швейцария, започнах да играя футбол там и е нормално да имам огромна симпатия.  – И при мен беше същото. Хората в Швейцария бяха недоволни, че съм избрал да играя за друга държава, след като те са ме отгледали. При Иван ситуацията беше по- сложна. Той беше играл за Швейцария при различни възрасти. А накрая избра Хърватия.  – Абсолютно. Вече ви казах, че 19 години съм бил професионален футболист. От тях в 18 години и половина съм бил нападател.  – Беше двубой от Купата на УЕФА. Играх с „Базел“ срещу френския „Нанси“. Треньорът вече беше направил трите смени, когато нашият вратар Франко Констанцо получи червен картон за нарушение. Спасих дузпата.  – Завършихме 2:2. Благодарение на моето спасяване. Когато вратарят ни напускаше терена, ме посъветва как бие футболистът на „Нанси“.  – Стоях в центъра на вратата. Исках да го накарам да се изнерви. В последния моментмръднах вдясно, но след това скочих наляво и спасих удара. Чувството наистина беше много специално.  – По принцип помня почти всичко от кариерата ми. Никога няма да забравя колко хубави времена имах в „Грасхопърс“. После и в „Базел“. С екипа на „Грасхопърс“ станах шампион, а това е едно от най-хубавите неща за един футболист.  – Много емоционален и решителен момент в моята кариера. Още от дете бях мъничко фен на „Борусия“. Така че ми се сбъдна една мечта. С Дортмунд бе даден стартът на международната ми кариера.  – Не е точно казано. Ние играехме заедно с „Жълтата стена“, не пред нея. Най-страхотното чувство е да нападаш в посока стената. Да вкараш гол и да се израдваш пред тези фенове. Имаш чувството, че жълтата стена е толкова висока, че няма край.  – По това време „Байерн“ беше много ясно изразен фаворит. При моя сезон в „Борусия“ нямахме много добри моменти за съжаление. Но въпреки това стигнахме до продължения във финала. Редовното време завърши 1:1. След това обаче Лука Тони вкара победния гол.  – Зависи в кои аспекти имате предвид.  – При дълго надбягване е прекалено трудно да конкурираш „Байерн“. Баварците показаха вече много години, че нямат проблем да държат възможно най-високо ниво. В различни години конкуренция са им били отбори като „Вердер“, „Борусия“ или някой друг. Но в крайна сметка, или поне в повечето случаи, шампион става „Байерн“. Най- голямата конкуренция обаче може да е „Борусия“ (Дортмунд). Заради уникалния стадион, заради феновете и заради клуба като цяло.  – Тогава дойде един нов треньор. Казваше се Юрген Клоп. По същото време „Хамбургер “ искаше да ме купи на всяка цена. Клоп пък искаше да привлече Мохамед Зидан. И така се получи размяната.  – Много ми е мъчно. „Хамбургер“ е един динозавър в Бундеслигата. Още поддържам връзка с хора от клуба и града. Мнозина твърдят, че отпадането се е случило за добро. След няколко сезона на треперене най-накрая отпадна напрежението, че отборът не е изпадал. На мен обаче не ми харесва да гледам „Хамбургер“ във втория ешелон.  – Въобще не. Независимо, че голът стана много красиво. Но едно попадение не може да ти уреди трансфер в друг клуб. Дълго време от „Фулъм“ са следели какво правя.  – За Бербатов може да се говори много. Всички го познават. Много спокоен тип иизключителен футболист. Нищо не можеше да наруши спокойствието му. Манолев бешеабсолютната противоположност. Говореше много, шегуваше се. И двамата са много добри момчета.  – Да, вярно е, че не говори. Но с него винаги съм имал прекрасни взаимоотношения. Може би бях един от двама-тримата в съблекалнята на „Фулъм“, с които Бербатов си говореше.  – Най-вече на българо-сръбско-хърватски.  – Трудно ми е да кажа. Хората казват, че футболът в Англия е по-бърз. Не съм съгласен с това. В Англия се тича повече. В Германия по-често се свирят фалове за малки неща. Накъсва се повече играта. В Англия е необходимо силово да се наложиш над съперника. Поради тази причина мисля, че във Висшата лига е малко по-трудно, отколкото в Бундеслигата.  – При всички положения той беше решителният фактор. Тогава имах и друга възможност, испанският „Севиля“ също много ме искаше. Дори предпочитах Испания. Но Мартин Йол беше моят треньор в „Хамбургер“ и през въпросното трансферно лято сигурно ми се обади сто пъти, за да ме убеждава за „Фулъм“. И така накрая приех офертата му.  – Имахте един тежък сезон в „Уест Хем“. Изиграхте едва три мача. Затова ли отидохте в „Панатинайкос“?  – Всъщност бях само половин сезон в „Уест Хем“. За съжаление там рано получих тежкамускулна контузия. Не бях здрав и не можех да играя. Нико Ковач стана национален треньор на Хърватия и ми каза: „Момче, ако играеш, ще те викам. Искам твоите голове.“ В този разговор разбрах, че възможно най- бързо трябва да напусна „Уест Хем“. И така отидох в „Панатинайкос“. Но в крайна сметка контузията се проточи по-дълго от предвиденото.  – Един път.  – Какъв е футболът в Гърция?  – Първите четири-пет отбора са на едно ниво. Бих го сравнил с швейцарския и белгийския футбол. Донякъде и холандския. След пето място отборите са на по-ниско ниво. В „Панатинайкос“, когато играехме в местната лига, срещу нас винаги имаше тотално дефанзивни отбори. Трудно бе да се вкарват голове в такива мачове.  – Какво значи най-важният? Бих го нарекъл най-значимия. Той е написал най-сериознаистория. За нашия отбор не беше толкова важен, защото още преди този мач се бяхмекласирали за европейското. За мен като личност голът има специално значение. А също и за страната ни. По това време беше немислимо Хърватия да победи Англия на „Уембли“. Наистина велик ден.  – В никакъв случай не завиждам. И нашето поколение имаше възможност за голям успех. Имахме фантастичен отбор, който игра феноменално на европейското през 2008 година. В груповата фаза победихме Германия, но загубихме след това от Турция след дузпи. Беше много нещастно. Онзи хърватски тим имаше шанс дори за титлата. Не мога да бъда завистлив към успехите на моята страна. В родината ми казват така: „Веднъж ватрени, завинаги ватрени!“ Така се наричаме всички, които сме играли за Хърватия. Винаги се чувстваме като част от националния отбор. Така е с всички и така ще бъде.  – С моето семейство. При всички останали мачове бях в телевизионното студио икоментирах. За финала обаче отказах. Обявих, че си оставам у дома спокойствие.  – Ще отговоря така – при ситуацията за дузпата не беше задължително да даде наказателен удар за Франция. Но истината е, че французите бяха по-добрият отбор. Много ясно е това. Имаха по-голям потенциал. Хърватия беше изморена, защото два пъти поред игра продължения. Но е факт – съдията можеше да не даде тази дузпа.  – Смятам, че да. И то не единствено заради страхотните му изяви през 2018 година. Няколко сезона поред той е сред най- важните футболисти в „Реал“ (Мадрид). Разви се страхотно като футболист. Напълно заслужено получи тези признания, защото спечели толкова много миналата година. А и просто дойде времето някой друг да получи „Златната топка“, а не само Меси и Роналдо.  – За купата на УЕФА няколко пъти съм играл срещу българи. Винаги са били трудни мачове. Опитвам се да се сетя за конкретни мачове, но ми е трудно. Може би беше преди 15 години. Мисля, че беше срещу „Левски“. Българските отбори са много силни физически и играят много дефанзивно. По онова време България имаше и много по-силен национален отбор,отколкото сега.  – Понеже съм живял много дълго в Швейцария, ще кажа Петър Александров. Познавам го много добре. Беше страхотен нападател. Знам го, откакто бях тийнейджър. Тогава го гледах и се учих от головете му.", "date": "2019.05.05", "title": " Хърватската легенда Младен Петрич пред „Труд“: Бях един от малкото, с които Бербатов говореше във „Фулъм“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%ba%d0%b0%d1%82%d0%be%d0%bb%d0%b8%d1%87%d0%b5%d1%81%d0%ba%d0%b0-%d1%86%d1%8a%d1%80%d0%ba%d0%b2%d0%b0-%d0%bf%d0%be%d0%b4%d0%b0/", "text": "Монсиньор Христо Пройков, който е апостолически екзарх и председател на Епископската конференция на Католическата църква в България, приветства папа Франциск на площад „Княз Александър Първи”.  От името на Католическата църква в България той му подари копие от иконата на Света Богородица от Несебър, която монсиньор Ронкали винаги е носил със себе си. „Свети Папа Ронкали, преди да напусне България, заменя името на титулярната си епископия с името на българския град Несебър и запазва тази титла до назначаването си за патриарх на Венеция”, каза монсиньор Христо Пройков. Ето и пълния текст на приветствието му към папа Франциск: Ваше Светейшество, България е красиво и малко кътче на земята и ние, присъстващата Католическа църква, сме благодарни за вниманието и честта, които оказвате на българския народ, и с удоволствие Ви приветстваме като Епископ на Рим и Пастир на Вселенската Църква, като скъп и добре дошъл гост на България. Приветствайки Ви Ваше Светейшество, бих искал да почерпя вдъхновение от корените на нашето минало, за да измолим по време на тази Света литургия заедно с Вас, божествената благодат за настоящето, и за да отправим обща молитва към възкръсналия Господ за бъдещето на България, за католиците, дошли тук от цялата страна, и за мир по целия свят. Да, по нашата земя християнските корени са древни, но Бог също е поискал да минат оттук и да останат много хора от различни култури и религии. София означава „мъдрост”, Sapientia cordis се корени не само в София, столицата на България, но и в сърцата на всички българи, и се изразява в съвместно  съжителство на различни култури и религии. От името на Католическата църква в България Ви подарявам, Свети Отче, копие от иконата на Света Богородица от Несебър, която монсиньор Ронкали винаги е носил със себе си. Свети Папа Ронкали, преди да напусне България, заменя името на титулярната си епископия с името на българския град Несебър и запазва тази титла до назначаването си за патриарх на Венеция. Ваше Светейшество, докато очаквахме Вашето пътуване до България, обявено под мотото Pacem In Terris ние, католиците в България, всеки ден се молехме за Вас и за мира в света, от който всички се нуждаем, с молитвата, която завършва така: „Боже на мира, дай ни мир в душите, за да покажем с живота си, че мирът е възможен на Земята. Добре дошли, Свети Отче, в нашата Родина! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Българската католическа църква подари на папа Франциск копие на иконата „Света Богородица от Несебър“"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b8-%d0%b0%d1%81%d0%b8%d0%bc-%d0%b0%d0%b4%d0%b5%d0%bc%d0%be%d0%b2-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0/", "text": "Водачът на листата на ГЕРБ за предстоящите избори за Европейски парламент Мария Габриел и кандидатът за евродепутат Асим Адемов присъстваха на празника на село Пиперков чифлик, община Кюстендил. Мария Габриел и Асим Адемов поздравиха жителите и гостите с традиционния за селото събор, който местните отбелязват повече от 30 години на Томина неделя. Да бъдат здрави и да запазят тази хубава традиция и занапред пожела Мария Габриел на присъстващите. „Всеки празник е хубав, когато е споделен и аз се радвам, че с нашия еврокомисар Мария Габриел имаме удоволствието да бъдем тук с вас“, каза Асим Адемов. Водачът на листата на ГЕРБ Мария Габриел и кандидатът за евродепутат Асим Адемов бяха придружени от областния координатор на политическата сила в Кюстендил Виктор Янев, общинския координатор  Михаела Крумова, кмета на селото Стефан Котев и Общинското ръководство на ГЕРБ – Кюстендил. Избори 2019. Платено съдържание. Купуването и продаването на гласове е престъпление.", "date": "2019.05.05", "title": " Мария Габриел и Асим Адемов присъстваха на празника на  с. Пиперков чифлик\t"}
{"url": "https://trud.bg/%d0%b3%d0%b5%d1%80%d0%be%d1%8f%d1%82-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%be%d1%82%d0%be-%d0%bb%d1%8f%d1%82%d0%be-%d0%b3%d0%b5%d0%be%d1%80%d0%b3%d0%b8-%d0%b3/", "text": "Георги Георгиев е емблематичен футболист от историята на „Ботев“ и ЦСКА. Беше част от Пеневата чета от американското лято през 1994 г., но не влезе нито за минюта. След драмите в мачовете между „Ботев“ и ЦСКА за купата на България големият халф се съгласи да даде интервю за „Труд“.  – Да. Бих казал, че мачът беше с голямо напрежение и държеше всички до последния съдийски сигнал. Аз лично съм удовлетворен от това, че стана много хубав мач, както бе и първият в Пловдив. Показа се, че в България можем да играем добър футбол, да има доста зрители на стадиона. Според мен това е пътят, за да развиваме футбола.  – По принцип този, който се е класирал, заслужава повече.  – Аз съм неутрален в този мач, тъй като обичам еднакво и двата отбора. Просто се наслаждавам на футбола. А за това, че „Ботев“ се класира, мога само да поздравя футболистите и техния треньор. Играха добре в двата мача и заслужено са на финал.  – Според мен повлияха донякъде. Доколкото знам ЦСКА имаше повече претенции в първия двубой, а във втория от „Ботев“. Гледах втория мач и през първото полувреме съдията свири безупречно, после естествено допусна някои грешки, най-вече за дузпата.  – Според мен е груба тактическа грешка. Първо допуснаха да се стигне до корнер. „Ботев“ съвсем нормално беше на лимита на силите си, остана с 9 души и ЦСКА допусна корнер. Знаеха, че „Ботев“ има един футболист, който играе добре с глава – централният защитник и той вкара гола.  – На много места вече го въвеждат, според мен трябва да го направят и в България, въпреки че малко накъсва ритъма на играта. Но пък трябват доста финансови средства, а и много обучени кадри на всеки стадион. Комуникацията трябва да е на ниво.  – Да, особено през първото полувреме на втория мач. Никой не очакваше такъв развой. По начина, по който „Ботев“ пресираше вътрешните халфове на ЦСКА, които по принцип трябва да изнасят топката – Пинто и Малинов. Естествено при всяко отнемане и всяка грешка ставаше опасно. Реално резултатът на полувремето трябваше да е 0:3, ако бъдем обективни.  – Това ще бъде празник за града. Предполагам, че е възможно и да обявят почивен ден за Пловдив, защото доста хора ще отсъстват от работа. Аз ще отида на финала. Надявам се, а и съм почти сигурен, че стадионът ще бъде почти пълен. Естествено слагам и хора, които са от София и обичат истинския футбол.  – Играл съм в много пловдивски дербита. Винаги каквото е на терена си остава на него, а след това сме си приятели – и ботевисти, и локомотивци. Искам да призова да няма ексцесии и да се превърне в един истински празник. Нека покажат истинското лице на Пловдив, а не лошите страни. От десетките хиляди, едва стотици са тези, които вършат бели, но знаем за кацата с меда и за капката катран. Ако след това се коментира само това, ще бъде жалко. Призовавам двете публики да покажат какво могат на стадиона и да победи по-добрият.  – Естествено, че трябва да има. На пръв поглед изглежда, че „Ботев“ е фаворит. Само че в дербитата не винаги фаворитите печелят, в много случая става точно обратното. Още повече, че това е финал за купата. Фаворити на книга може да има, но на терена, който се раздава повече и покаже повече футболни достойнства, той ще спечели трофея.  – В „Майнц“ не му беше успешен, тъй като отиде млад. На Тошко му е време да заиграе в добро първенство за неговото ниво, където може да се развие и да помогне много на националния отбор. Но той си решава, има си съветници, има си мениджъри. За мен на 25-26 години вече е време. Идеален момент да се пробва в добро първенство.  – „Ботев“ му е достатъчен. А националният отбор малък трамплин ли е? Щом играе добре в Ботев и ако играе силно в националния тим… Ако премине в ЦСКА, а оттам мине в „Лудогорец“, ще стане на 30 години. А на тази възраст знаете къде ни взимат българските футболисти вече. Неделев е за отбори от средата на Испания, Франция. В Германия ще е малко трудно вече. Чувам, че от Турция го искат, но не виждам как чак толкова ще се развие там. А има огромен потенциал. Според мен загуби една-две години с „Майнц“.  – Много трудно. ЦСКА играе на приливи и отливи. Направи супер мач с „Лудогорец“ за купата. След това в първенството много добро първо полувреме, но второто рухна психически и най-вече физически. С „Левски“ не играхме нищо, макар че това не е отборът, който заслужава да има „Левски“. „Лудогорец“ трябва да направи грешки, а ЦСКА да бие всички до края, но това е много трудно. Бяга тази титла и на ЦСКА, и на „Левски“. Когато си опропастил пет години, за една-две години не може да стане. А в ЦСКА са опропастени колко години? От 2008 до 2015 г. беше хаос и всеки си правеше каквото иска. Който дойде там, се разпорежда, но не става така.  – Много съм доволен от работата. Занимавам се с това, което най-много обичам и харесвам. Това ми е било целият живот. Селекционер съм за Южна и Северна България, без Югозапада и София. Събираме проекто-национали, родени през 2005 г. Правим два лагера във Варна и в София с 36 деца. На следващата седмица пак 36 деца. А всеки месец се въртят по 7-8 нови. Целта е да огледаме максимално много деца, да си водим записки, да си направим доклади и вече като дойде националният селекционер да му поднесем систематизирано всичко, а не той тепърва да обикаля, търси и да гледа.  – Тогава нямаше такива изневери. „Ботев“ беше огромна стъпка напред, тъй като с „Марица“ играех в „Б“ група. Бях на 21 години и четири години се състезавах в „Б“ група. Наблюдавах всеки мач на „Ботев“. Дори ме искаха предната година, но тогава отиде Запрян Раков.  – Никой не им викаше „Тракия“, а „Ботев“. Като влязох за първа тренировка, имаше 14 национали – младежки, олимпийски и за „А“ отбора. Не беше никак лесно, но с много воля, труд и разбира се с качества се наложих. И до ден-днешен сме приятели и се уважаваме.  – Не, не сме я празнували. Поне нямам спомен. До три кръга преди края имахме шанс реално да станем шампиони, но свириха една дузпа за „Левски“ в последните минути и ни изравниха за 2:2. Фактически, ако бяхме били, ставахме с равни точки с „Левски“ и с ЦСКА. Спомням си, че стана голямо меле. Фаул имаше, но беше извън наказателното поле. Не сме празнували титлата, въпреки че играхме в Купата на европейските шампиони през следващата година.  – Играхме с „Гьотеборг“, но ни елиминираха. 3:2 там и 2:1 у дома. Но предната година „Гьотеборг“ беше спечелил купата на УЕФА, като биха „Хамбургер“ с 3:0 в Хамбург. Не бяха никак случаен отбор.  – Тъжна картина.  – Естествено. От гледна точка на безопасността, а и 60 хиляди да събираше стадионът, сигурно щеше да се напълни.  – Димитър Пенев беше треньор и с Боби Станков ме потърсиха. Тогава нямаше трансфери, парите не играеха.  – Не, вече беше по-спокойно. Тогава ЦСКА и „Левски“ наистина бяха трамплин за чужбина. Мениджъри в България нямаше. Ако дойдеше някой чужденец, отиваше да гледа Левски или ЦСКА, до Пловдив рядко стигаха. Не съжалявам, тъй като отидох в голям отбор.  – Заварих ги там. Коце Янчев, Ивайло Киров, Трифон Иванов, Бог да го прости, Пламен Гетов, Илия Вълов…  – С всички се разбирахме идеално. Бяхме колектив. И сега гледам първия ми календар с ЦСКА от 1988 г. – общо 18 души с двама вратари. Играхме полуфинал за КНК, спечелихме двете купи на България, станахме шампиони. За една година изиграхме към 60 мача с 18 души. Сега за 40 мача искаме 26 играчи, по двама-трима на пост. Нещо се обърка работата. А в Европа вече не ходим надалеч, с изключение на „Лудогорец“ в последните 6-7 години. Може да имаме пет чужденци извън ЕС, трима играят, двама седят на пейката. Взимат по 10-15 хиляди евро. Да са живи и здрави, не е луд този, който яде баницата!  – Към 200 лв. Даваха ни и пари за дрехи. Общо към 250 лв., но заплатата беше 100-120 лв. И отделно премиите. В ЦСКА тогава се печелеше. Живеехме добре, като биехме. А този отбор имаше само победи и едно равенство на четири мача. Премиите също бяха към 200-300 лв. Но се натрупваха и да вземеш 1000 лв. на онова време бяха много пари.  – Бях адски спокоен. Предварително бях решил как да я бия и се получи чудесно. Въпреки че като Любо изпусна дузпата, другите взеха малко да се вайкат. После Вълов спаси, а ние вкарахме всичките до края. Класирахме се и радостта беше огромна. Не съм си и мечтал в първата ми година да стигна полуфинал в КНК, като елиминирахме силни отбори – „Панатинайкос“, който беше колос, за разлика от сега, „Рода“, носител на купата на Холандия. Не е малко.  – Беше стряскащо в началото. Стадион, съблекални – всичко те впечатлява. Тогава нямахме чак толкова голямо самочувствие.  – Играх и в първия мач, но преди това бях получил удар с коляно в мускула срещу „Левски“ и влязох в последните 15-20 минути, тъй като много ме болеше кракът. Мисля, че нашият шанс го изпуснахме първото полувреме в „Барселона“, когато водехме с 1:0 до 37-ата минута, но направихме две груби грешки и ни вкараха два бързи гола. Ако беше останало 1:0 до полувремето, с Ицо и Емо напред на контраатака, можеше да стане друг резултат. Трябва да отбележа, че в първия мач Любо Пенев беше наказан, а за втория си беше счупил крака.  – Най-силният ми мач изобщо в моята кариера беше със „Спарта“ (Прага). Когато ги елиминирахме, те имаха седем чехословашки национали. Бяха много силен отбор и на книга бяха фаворити. А ние на „Народна армия“ ги размазахме. С много милиони за онези години „Марсилия“ беше направил много силен състав с много големи футболисти. Неслучайно този отбор една година след това загуби на финала от „Цървена звезда“ с дузпи. Но пък три години по-късно победи „Милан“ на Ван Бастен и Гулит в Мюнхен. Първият мач в София беше несигурен до последните минути. И двата отбора имаха положения, но стана един случаен гол. Един искаше да центрира от корнера, изненада Вълов и така. А във Франция беше по-трудно. Имахме проблеми със състава – имаше контузии и болежки. Но и в двата мача се представихме достойно срещу такъв голям отбор като Марсилия. Щом Дидие Дешан беше резерва в двата мача, значи може да си представите. Иначе още си пазя книжката, че сме на осмо място в Европа. Тогава имаше неофициално класиране, а „Манчестър Юнайтед“ още ги нямаше.  – Така си беше. Има много хора, които поучават младите, което е хубаво. Трябва да има повече информация и да не се забравят тези неща, защото след 20 години пък ще забравят сегашните. А трябва да има приемственост. Живял съм в западна държава 12 години и знам какво е приемственост и какво е уважение.  – Имах други варианти предната година, но тогава не ме пуснаха, защото още нямах 28 години, а законът беше такъв. А на тази възраст вече е трудно да излезеш в отбор, който гони предно класиране, защото още нямахме никакви котировки. Ицо го взеха предната година, но на 23 години. Едно е на 23, друго е на 28. Отделно, че Ицо беше голям футболист. Всичко тръгна от двата мача с „Барселона“. Заминах за „Мюлуз“ през 1991 г., а предишната година играхме един приятелски мач със „Спортинг“ в Лисабон. Направих много силен двубой. Тогава никой не ти казваше каква е истината, но ми бяха казали, че заминавам за „Спортинг“. След една седмица мълчание, всичко си замина. Но кого да питаш?  – Поддържам, да. Вече не са същите хора. За мое най-голямо съжаление клубът „Мюлуз“ е тотална разруха. В момента е в пета френска дивизия, което значи аматьори отвсякъде. От 2004 до 2010 г. бях в детско-юношеската школа на „Мюлуз“.  – Не, няма нищо. Всичко съм разказал около стотина пъти. Освен, че Любо бръкна в гардероба, много хареса едно мое сако и го облече да види как му стои. А и че пихме малко червено винце горе в един ресторант.  – Нямаха френски визи. Бяха на лагер в Германия. Боби Михайлов ми се обади, говорихме и с Вальо Михов. За да влезем в Германия, пък с Боби ни трябваха немски визи. И едни наши приятели ни показаха един път, където вече нямаше граничари и военна полиция. Там ги чаках през нощта и ги закарах.  – Идеално. Боби имаше проблеми преди мача в продължение на един месец. Но след срещата с Франция, още на следващата събота беше титуляр. Хвана една дузпа, пази страхотно. Малко ги бъзиках, но беше нормално.  – Не, не мога да се ядосвам. Естествено, имаше някакво съжаление. Тези седем играчи до последно се надявахме и тренирахме зверски с надеждата да играем в мача за третото място. Но станаха някои неща, не можах да разбера. Ако ни бяха пуснали, пък бяхме паднали с 0:4, щяха да кажат: „Вижте ги тези…“ Сега си говорим и се шегуваме, че ако бяхме ние на терена, щяхме да ги смачкаме шведите.  – Много дълга тема. Защо затъваме? Едно време много обичах да гледам един мюзикъл „Криворазбрана цивилизация“. За съжаление в последно време не го дават. Но ние май имаме криворазбрана демокрация, защото спортът е държавна политика навсякъде. Ако някой мисли обратното, жестоко се лъже. Закон за спорта имаме ли? Аз не знам. Имаме някакъв, който щяхме да сменяме, но вече не съм в течение, признавам си. Щяхме да го сменяме, пък нов да правим…  – Е, то има закон, ама не бил добре. Ако дам 100 лв. на даден клуб, ще ми вземат 120 лв., аз това знам. Срамна работа! Хората правят друго – ако дадеш 100 лв., приспадат 20 лв. и плащат данък на 80 лв. За него е все едно дали ще даде тези 20 лв. на държавата или на клуба, но като обича футбола ще ги даде на клуба. Тук все умуваме нещо, а има закони в Германия, Франция и Англия от 300 години. Да идем да препишем един, като не можем да го измислим! Нека го препишем и да го въведем – толкова ли е срамно? На стадион „Пловдив“ са играли „Барселона“, „Байерн“, световни и европейски шампиони, носители на КЕШ, а вижте как изглежда сега…  – В националния отбор наистина имам малко мачове, тъй като конкуренцията беше огромна. Пламен Гетов, Христо Колев – Бащата, Гошо Йорданов, Краси Балъков, Лечката, а и колко други още… А сега, за съжаление, нямаме нито един за този пост. Може би най-добрият мач направих януари 1994 г. в Сан Диего с Мексико. Завършихме 1:1. Всички бяха доволни и може би там показах, че още има хляб в мен.  – Не ми се говори много на тази тема.  – Тогава Мето Деянов се контузи, счупи крак. Лъчо Танев ми се обади. Мислих и се върнах. Според мен беше малко грешка, но както и да е.  – Не. Грешка е, че организацията не беше на нужното ниво. Като се върнах, клубът беше на 12-13-о място. Почнах да играя септември- октомври. ЦСКА беше тръгнал много слабо. Точно пристигнах на аерогарата и бяха паднали в Добрич 0:2 от „Добруджа“. Вторият сезон играхме добре. А тази дузпа и до ден-днешен си ми стои.  – Да, и изпуснах дузпа. При 3:0 ставаше друго. Но играхме и с човек по-малко тогава. Както и да е. Пламен Николов ми я хвана добре. Като се видим с него се шегуваме. Той казва, че са го оставили в „Левски“ заради мен, защото преди това искали да го гонят.  – Изпускал съм дузпи, но тази е най-фрапантната. Но и много съм вкарвал. Примерно тази с „Рода“ е по-важна, нали? Всеки изпуска дузпи. Въпросът е, че след три месеца напуснах ЦСКА, върнах се в „Марица“ и играх на стадион „Българска армия“, а цялата публика ми пляскаше.  – Марица ми е още от детството. Като си спомня къде сме тренирали, направо тръпки да те побият! Сега не може да закараш дете там.  – Нямам големи наблюдения в последно време. Във „В“ група е, там им е мястото. Лошото е, че школата не е на това ниво, което беше по една или друга причина. Има деца, но най-талантливите отиват по други отбори.", "date": "2019.05.05", "title": " Героят от американското лято Георги Георгиев пред „Труд“: В ЦСКА играхме за по 200 лева"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d1%80%d0%b0%d0%b4%d0%be%d1%81%d0%bb%d0%b0%d0%b2/", "text": "На 66-годишна възраст почина Радослав Янкулов – един от емблематичните спортни журналисти, бивш директор на Българското национално радио, запален фен на футболния „Славия“. Янкулов е роден на 11 февруари 1953 година в София. Учи в 7-а гимназия, но в края на 10-и клас се премества в спортното училище „Олимпийски надежди“. Завършва ВИФ и журналистика в СУ „Св. Климент Охридски“. През 1976 г. постъпва в БНР. В края на 80-те напуска „Хоризонт“ и за кратко е зам.-главен редактор на спортната редакция в БНТ. родължава кариерата си в няколко частни медии. За две години е шеф на пресслужбата на БФС. Ръководител е на пресслужбата на бившата Държавна агенция за младежта и спорта (ДАМС), когато начело бе Весела Лечева (2005-2009 г.) Генерален директор е на Българското национално радио от 23 май 2013 г. до 17 май 2016 г.", "date": "2019.05.05", "title": " Почина спортният журналист Радослав Янкулов"}
{"url": "https://trud.bg/%d0%ba%d0%be%d0%b8-%d1%81%d0%b0-%d0%bd%d0%b0%d0%b9-%d0%b1%d0%b5%d0%b7%d0%be%d1%82%d0%b3%d0%be%d0%b2%d0%be%d1%80%d0%bd%d0%b8%d1%82%d0%b5-%d0%b7%d0%be%d0%b4%d0%b8%d0%b8/", "text": "Овен  Чиста проба безумец Кое детенце си изяде първо обяда? – Аз, аз, аз!, крещи Овнето и подскача с вдигната ръка. Искате да сте начело, да сте винаги и във всичко първи? Този вековечен ваш стремеж ви вкарва в капана на безразсъдното и безотговорно поведение. Ще се учудите на следната статистика: 73% от родените под знака на Овена подписват договори, без да са запознати напълно със съдържанието. За вас това е пестене на време или импулсивна постъпка, но за останалите хора, родени по друго време на годината, това си е чиста проба безумие. Отмятате се от дадената дума, без даже да ви мигне окото. Телец  Измъква се и лъже Телецът прави впечатление на шлеп – той никога няма да се преобърне. Това всъщност е част от маскировъчните му умения. Родените под този знак не са нито толкова мъдри, нито толкова стабилни, нито така добре си владеят характера. Всичко е фасада. Но как да не повярваш на Телец, когато те погледне в очите и убедено ти обещае: „Разбира се, там съм. Можеш да разчиташ на мен.“? Имайте едно наум, че във важния момент вашият приятел може да хване внезапно диария, или пък да се окаже „в болница“. Измъкват се, лъжат, но какво да ги правим – обичаме ги. Категорично не бива да се разчита на Телеца. Близнаци  Не го молете за скучни неща Близнаците са начело във всички класации на най-безотговорните знаци. За тях винаги се казва, че „не може да им се разчита, но пък са много забавни.“ Това не е изцяло вярно. Близнаците не се отмятат, просто имат нетърпимост към досадни хора и скучни занимания и правят всичко по силите си, за да избягват такива ситуации. Ако искате да избегнете недоразуменията, не молете приятелите си Близнаци да ви помогнат да си попълните данъчната декларация или да пазаруват с вас пирони в железарията. Различно е отношението на Близнаците към най-близките им хора – с тях те са лоялни и сериозни. Рак  По-скоро ненадежден  Всички знаем колко пунктуални и точни са представителите на този знак. Колко стриктно спазват указания. Как съвестно изпълняват обещания. Ракът не е точно безотговорен – по-скоро се пада малко нещо ненадежден, защото се поддава на емоциите и им позволява да надделеят над разума му. В пристъп на ярост забравя и лоялност, и здрав смисъл, и обещания и може да издаде и най-тежката ви тайна, независимо че с това може сериозно да ви навреди. После, разбира се, ще страда. Ракът трудно взема решения – за спешна помощ разчитайте на други знаци – примерно на Лъва или Овена. Лъв  Донякъде е стабилен В промеждутъците, когато не се целува в огледалото и стига да поиска да ви обърне внимание, той не само ще свърши това, което ви е обещал, но ще го направи ефикасно, стегнато и без излишна суетня. Егоцентризмът и тщеславието му понякога отстъпват на пристъпи на щедрост и благородство. Лъвът ще се покаже като човек на място и, когато знае че това поведение ще му донесе социални изгоди. Реши ли обаче, че нещо не му изнася, ще се измъкне като дим, без даже да остави следа. Ще го направи, независимо че ви е обещал друго, без никакво чувство на вина или съжаление. Дева  Никак не е мекосърдечен Девите са едни от най-надеждните хора. Те са прецизни, точни и винаги уверени, че са единствените хора, които са достатъчно интелигентни, за да знаят какво правят. Но на думата им почти винаги може да се разчита. Биха проявили пълно себеотрицание, стига да решат че си заслужавате. Същевременно могат да останат безразлични като скала, независимо от тежкото положение, в което виждат, че се намирате. Девите не са никак мекосърдечни и сърцето им не трепва при вида на мърляви сополиви просячета. Най-много да им връчат ябълка със заръката да я измият хубаво, преди консумация.  Везни  Държи на думата си  Ако се съди по това колко лъжат, колко ловко се измъкват от досадни ангажименти и как трудно вземат решения, човек би стигнал до извода, че на Везните тотално не може да се разчита. За капак са толкова ексцентрични, че изглеждат душевно и умствено нестабилни. Астролозите са единодушни, че на всички Везни им хлопа дъската. Но по свой си, ненормален начин, те са истински сериозни и отговорни хора. Рядко някой може да ги притисне да обещаят нещо. Ако това стане, то на думата на Везните може да се вярва. И още нещо – самите те ненавиждат, когато някой е несериозен и се отмята. Скорпион  Най-слабата връзка  Скорпионът е човек, на когото тотално не може да се разчита. Той е по-опасен от Стрелеца и Овена, взети заедно. Докато за онези, двамата, се знае че са безотговорни, Скорпионът е като ковчеже с изненади: не е ясно какво ще извадиш, ако бръкнеш вътре. Той би могъл да прояви свирепа саможертвеност, за да спаси, защити или помогне на приятел. Може да мъкне кереч, да се бие с нагли чиновници и бивши ваши гаджета. Но не свиквайте да разчитате на него. Както се е появил в живота ви, така и може да изчезне. Изведнъж, без лош умисъл. Просто вятърът на промяната го е отнесъл някъде другаде. Стрелец  Безумец с два пръста в контакта Не чакайте от Стрелеца да прояви зрялост или чувство за отговорност. Той е твърде зает да гони Михаля, твърде бърза да не изпусне нещо интересно в този живот, за да намери време да ви помогне с досадните ви тривиални проблеми. Стрелецът е безумец, бръкнал с два пръста в контакта, който се опитва да хване и вас, че да ви тресне заедно токът. Ако му позволите, ще ви завлече в най-мръсната клоака и с блажен поглед ще ви каже: „Видя ли на какво хубаво място те доведох?“ Същевременно всеки, роден под този Огнен знак, си въобразява, че е сериозен и напълно надежден човек. Козирог  Най-големият стабиляга Козирогът е най-големият стабиляга в зодиака. На него изцяло може да се разчита, особено ако става въпрос за работата. Козирогът е като скала в морето на вероятностите. Той е човекът, за когото всички са сигурни, че няма да се поддаде на прищевки, налудни хрумвания или глупави идеи. Проявява само известна психическа нестабилност – когато му се наложи да работи прекалено дълго с несериозни хора. Безотговорността на другите го вбесява. Не може да разбере как е възможно нормален възрастен човек да бяга от задълженията си или да обещава, но да не изпълнява обещаното. Водолей  На луд вяра да нямаш Когато се захване с нещо, проявява впечатляваща сериозност. Като приятел е отговорен и готов на саможертви. Водолеите са надеждни хора, но имат склонност да изненадват, като ни в клин, ни в ръкав хукват да гонят Михаля. Тъй като правят впечатление на сериозни и разсъдливи интелектуалци, никой не очаква устрема, с който един Водолей се засилва да осъществява поредната си налудничава и отвлечена идея. Водолеят става хладен и хлъзгав, ако му се наложи да участва в ангажимент, който не му е присърце. В крайна сметка ще се извини и ще изчезне завинаги от полезрението. Риби  Измъква се с финес Дори и на преклонна възраст, Рибите си остават деца. Продължават да вярват и да се надяват с цялото си сърце, че все някой ще се смили и ще свърши всичката тази работа, вместо тях. След Овена, те са най-ненадеждните приятели, роднини и колеги. Майстори са на калташките номера, но така фино умеят да се измъкват от отговорност, че замъгляват преценката дори и на Девата. Подгонени от тънката си емоционалност, Рибите често вземат погрешни решения, моментално осъзнават че са сгрешили и се отмятат от вече казаното. За щастие са толкова чаровни, че никой няма сърце да им се разсърди.", "date": "2019.05.05", "title": " Кои са най-безотговорните зодии"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d1%81%d1%82%d0%b8%d0%b3%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d1%83/", "text": "Папа Франциск пристига днес на посещение в България. Духовният баща на над 1 милиард души по света ще бъде посрещнат от премиера Бойко Борисов в 10 часа на правителствения терминал, където двамата ще проведат среща на четири очи. Програмата на папа Франциск за днес предвижда срещи с министър-председателя Бойко Борисов, президента Румен Радев, както и с Негово Светейшество патриарх Неофит. След като отправи мълчалива молитва пред олтара на Светите братя Кирил и Методий в патриаршеската катедрала „Свети Александър Невски“, главата на Римокатолическата църква ще произнесе на площада пред храма в 13.00 часа традиционната си проповед „Царица Небесна“, която ще бъде излъчвана в целия свят. Папа Франциск ще отправи и кратко обръщение към света, свързано с актуални въпроси. Следобед на площад „Батенберг“ папа Франциск ще отслужи Света литургия, на която ще бъде раздадено Свето причастие на над 7500 души. На площада ще бъдат допускани единствено хора, които предварително са заявили желание и разполагат с пропуск. В понеделник – на Гергьовден, Светият отец ще посети един от бежанските центрове в столицата, след което ще замине за град Раковски, където ще се срещне с католическата общност. Вечерта на площад „Независимост“ в София в присъствието на представители на различните вероизповедания у нас ще се състои кулминацията на знаковата визита – Събитието за мир. Вечерта на площад „Независимост“ в София в присъствието на представители на различните вероизповедания у нас ще се състои кулминацията на знаковата визита – Събитието за мир. София посреща папа Франциск с повишени мерки за сигурност. Голяма част от центъра на столицата ще бъде затворен за автомобили. Блокиран ще бъде триъгълникът между храм-паметника „Св. Александър Невски“, Народното събрание и президентството. Движението в определени части на града ще бъде спирано поетапно. На много места в центъра на София важи забрана за паркиране. За допускане на граждани до събитията, свързани с папата, ще има специално изградени пропускателни пунктове. Няма да се пускат хора в нетрезво и неадекватно състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Папа Франциск пристига на посещение у нас"}
{"url": "https://trud.bg/%d0%b4%d0%bd%d0%b5%d1%81-%d0%b5-%d1%82%d0%be%d0%bc%d0%b8%d0%bd%d0%b0-%d0%bd%d0%b5%d0%b4%d0%b5%d0%bb%d1%8f-2/", "text": "В първата неделя след Възкресение Христово църквата почита паметта на апостол Тома –  един от учениците на Исус Христос. След възкресението си Божият син се явил на учениците си, но Тома не бил сред тях. После апостолите му казали: „Видяхме Господа“, но той не искал да им повярва, докато сам не Го види с очите си и докато не пипне раните му. Оттам идва и прозвището Неверни, с което е известен Тома. Тома Неверни е нарицателено за недоверчив човек. Седмицата след Великден се нарича Светла или Празна, поради забраната да се работи каквото и да е. Томината неделя слага край на Великденския празничен цикъл. Имен ден празнуват Тома, Томислав и Томислава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Днес е Томина неделя\t"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b2-19-%d0%be%d0%b1%d0%bb%d0%b0%d1%81%d1%82%d0%b8-%d0%b4%d0%bd%d0%b5%d1%81/", "text": "Жълт код за силен вятър е обявен в 19 области на страната, сочи справка на сайта на НИМХ. Предупреждението за силен вятър е в сила за областите  Пазарджик, Пловдив, Кърджали, Хасково, Стара Загора, Габрово, Велико Търново, Сливен, Ямбол, Бургас, Търговище, Русе, Разград, Шумен, Варна, Добрич и Силистра. В тези райони ще духа умерен и силен вятър с пориви достигащи 20 – 25 м/с (70 – 90 км/ч.). В областите Благоевград и Смолян има предупреждение и за дъжд и гръмотевици. Там се очаква през втората полива на денонощието да има интензивни валежи, като на места количествата ще достигнат 20 – 25 л/кв.м. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Жълт код за силен вятър в 19 области днес, очаква ни и дъжд"}
{"url": "https://trud.bg/%d0%bc%d0%b5%d0%b9-%d0%bf%d1%80%d0%b8%d0%b7%d0%be%d0%b2%d0%b0-%d0%ba%d0%be%d1%80%d0%b1%d0%b8%d0%bd-%d0%b4%d0%b0-%d0%b7%d0%b0%d0%b3%d1%8a%d1%80%d0%b1%d1%8f%d1%82-%d1%80%d0%b0%d0%b7%d0%bb%d0%b8%d1%87/", "text": "Британската министър-председателка Тереза Мей днес призова в авторски текст във в. „Мейл он съндей“ лидера на лейбъристите Джереми Корбин да загърбят различията си и да се договорят за Брекзит, предаде Ройтерс. „На лидера на опозицията казвам: Нека се вслушаме в това, което избирателите ни казаха на местните избори и да оставим за момент различията си настрана. Нека се договорим“, написа Мей в неделното печатно издание.  В. „Съндей таймс“ съобщи, че консерваторите ще предложат нови отстъпки на лейбъристите, когато преговорите бъдат възобновени във вторник. Те ще включват временен митнически съюз с Европейския съюз, който може да продължи до парламентарните избори през юни 2022 г. „На този етап лейбъристите могат да използват манифеста си, за да настояват за по-мек Брекзит, ако желаят, а нов консервативен министър-председател може да настоява за по-твърд Брекзит“, заявява източник, цитиран от вестника.  Лейбристите изтъкват, че постоянен митнически съюз с ЕС е условие за подкрепа на плановете на Мей за Брекзит, докато консерваторите се противопоставят на такъв съюз, защото би попречил на Великобрлитания да сключва търговски договори с други държави. Какъвто и да е митнически съюз със сигурност ще разтревожи повечето подкрепящи Брекзит членове на Консервативната партия, посочва Ройтерс, цитирана от БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Мей призова Корбин да загърбят различията и да се договорят за Брекзит"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d1%81%d0%bb%d0%b0%d0%b2%d1%8f%d0%bd%d1%81%d0%ba%d0%b8-%d1%85%d0%b0%d0%b4%d0%b6%d0%b8%d1%8f-%d0%b5-%d0%b1%d0%b8%d0%bb-%d0%b1%d1%8a%d0%bb%d0%b3%d0%b0%d1%80/", "text": "Нашата църква никога не отрича рязко поклонничеството Археологията далеч не е само разкопки и търсене на съкровища. Много често следите от миналото се крият в невзрачни наглед находки. Това ме кара да разкажа за едно откритие от 2005 г. То няма блясъка на златото, но е изключително ценна като исторически извор. Още в дъждовния май започнаха археологическите проучвания в столицата на цар Симеон Велики Преслав. Заедно с моя екип работехме в източния сектор на Големия царски дворец, недалеч от откритата преди две години великолепна катедрала от Х в. Моят колега Ангел Конаклиев подреждаше каменни блокове от разрушените сгради, когато ми обърна внимание на странна рисунка върху един от тях. През налепите на времето прозираше чертежът на красива трикуполна църква с кръстове на всяко кубе. Във вътрешността u бе обозначено чудновато съоръжение – отвор на пещера, покрита от купол с кръст отгоре. Вече бях виждал подобна рисунка. През миналата година такава бе открита от колегите, проучващи новооткритата църква. Нямаше съмнение, че и нашият блок е бил от същата сграда, разрушена от времето и хората. Но какво е искал да ни каже неизвестният рисувач на двете изображения? След като прехвърлих маса книги и документи, достигнах до истината. На рисунките е представена прочутата църква „Възкресение Христово“ в Йерусалим. Очевидно техният автор от Х в. е бил един от първите български и славянски хаджии, посетили Светите места. А първата поклонничка е Елена, майката на утвърдилия християнството като официална религия император Константин Велики. Тя още в началото на ІV в. извършва разкопки на хълма Голгота и открива части от кръста, на който е бил разпънат Христос. Още тогава на мястото на Христовите страдания е построен голям храмов комплекс. В 614 г. той е разрушен от езическия цар на Персия Хозрой, но после византийските императори го издигат още по-величествен. За втори път ансамбълът е възстановен от император Константин Мономах след опустошенията на арабите в 1009 г. Именно този василевс строи огромната катедрала „Възнесение Христово“, събираща 8000 души. Всички автори от ХІІ-ХІV в. разказват за малкия подземен храм „Обретение на кръстовете“ във вътрешността на катедралата. Според преданието именно там императрица Елена е намерила Кръста Господен. Тя отнася част от него в новата столица на империята Константинопол, а останалото оставя в Йерусалим за поклонение. Именно тези реликви са съхранявани в подземния параклис под катедралата „Възнесение Христово“, изобразени и в рисунките от Велики Преслав. В Западна Европа още през VІ-VІІ в. поклонничеството на Светите места става своеобразна лудост. На Изток се втурват бедни и богати, крепостни селяни и феодали. По пътищата между Европа и Азия се строят странноприемници, болници и приюти за хаджиите. В ІХ в. Карл Велики със специален закон повелява никой „да не отказва приют на поклонниците и странстващите в името на Бога“. Кръстоносните походи от ХІ-ХІV в. са кулминация на това явление. Заедно с въоръжените до зъби рицари, на Изток се стичат огромни маси обикновени хора, чиято единствена цел е самото поклонничество. Във Византия хаджийството никога не се превръща в основен религиозен ритуал. Според византийските философи Бог може да се познае навсякъде и не е нужно затова да се ходи на Светите земи. Това мнение е възприето и в България. Големият писател в двора на цар Симеон Йоан Екзарх поучава: „Не пътуване ни трябва, а вяра!“ Особено отрицателно е настроен Презвитер Козма, който критикува хаджиите: „Странстват и не се подстригват по закона монасите, отиващи на поклонение в Йерусалим. И като се наскитат така, завръщат се по своите домове, каейки се за безумния си труд.“ Тези думи отразяват историческите разлики между силно отвореното западно общество и по-консервативния православен свят. Когато в ІХ в. княз Борис І избира дали да приеме християнството от Изток или от Запад, римският папа Николай І го съветва да защитава правото на свободно пътуване по света. Един проблем, останал актуален за нас чак до края на ХХ в. Но българската църква никога не отрича рязко поклонничеството. За нея то е по-скоро акт на културен и духовен интерес. Немският монах Йоан Вюрцбургски разказва, че през ХІІ в. на Гроба Господен имало български престол наравно с тези на гърците, латините, немците и други народи. От манастирите по Светите места произхождат едни от най-важните български средновековни ръкописи – Асеманиевото евангелие, Добромировото евангелие, Синайският псалтир. В края на ХІV в. към Йерусалим се запътват видни български книжовници като Арсений Солунски, Константин Костенечки и др. Хаджийството става масово движение по време на турското робство. Завърналите се трябва да опишат какво са видели в Йерусалим. Така се появяват хиляди приписки, илюстрирани с много рисунки на забележителностите от Светите места. Такова е, например, направеното през ХVІІІ в. от свищовлията поп Илия неумело изображение на църквата „Възнесение Христово“. Осемстотин години след преславския поклонник, той разказва на потомците за чудните места, където е пътешествал.   Средновековни западни автори за поклонничеството „В Йерусалим се събира безкрайно множество народ – разказва монахът Раул Глабер, – хора от всички краища на света. Първоначално тук идваше простолюдието. След тях започнаха да идват по-заможните, а по-късно и велики царе, управители на провинции, началници”. „За да тръгнат по пътя на Господа не по-късно от другите – продължава Гуиберт Ножарски. – Хората се стремяха с всякакви средства да съберат малко пари, за което продаваха всичко, което имаха. Мнозина продаваха на безценица това, което доскоро бе невъзможно да им се отнеме нито с тъмница, нито с бой”.1 И аз ставам хаджия Няколко години след направеното във Велики Преслав откритие и аз успях да стана хаджия. Тогава стъпих и в пещерата на св. Богородица във Витлеем и на Гроба Господен в Йерусалим. Там минах и по неговия път към Голгота заедно с хиляди поклонници от цял свят.", "date": "2019.05.05", "title": " Първият славянски хаджия е бил българин\t"}
{"url": "https://trud.bg/%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0-%d0%bb/", "text": "Отряд на специалните сили на афганистанската полиция е ликвидирал един от екстремистите, които ръководят дейността на терористичната групировка „Ислямска държава“ в северните райони на Централна Азия, предаде агенция Хама прес като се позова на министерството на вътрешните работи, съобщи ТАСС, цитирана от БТА. Главатарят на ИД, известен с прозвището Муфти Узбек, е бил убит близо до селището Дахана Гори в североизточната провинция Баглан. В съобщението на вътрешното ведомство се посочва, че Узбек е отговарял за дейността на ИД в северните части на Афганистан, където ръководел планирането и организацията на терористични атаки. Освен това се занимавал със снабдяването и финансирането на ИД в Централна Азия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Афганистанската полиция ликвидира лидер на ИДИЛ\t"}
{"url": "https://trud.bg/%d0%b3%d0%bb-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bc%d0%b2%d1%80-%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d0%b7%d0%b0-%d0%bf%d0%be%d1%81/", "text": "След срещата на четири очи с премиера Бойко Борисов на „Летище София“, папа Франциск ще отиде в президентството и ще бъде посрещнат с официална церемония от президента. Има и представители на дипломатическия корпус, гражданското общество и държавните власти. Периметърът за сигурност обаче е голям. Полиция и жандармерия има в цялата столица. Редица улици са затворени в центъра на София. Периметърът е ограничен с цел да има сигурност и безопасност за хората, които ще отидат, за да видят папа Франциск. „Наблюдаваме всички трасета, по които ще преминат кортежите. Мероприятието е доста сериозно и от всички служби работят на територията на столицата и на Раковски. Има командировани полицаи от цялата страна“, заяви пред   главният секретар на МВР Ивайло Иванов. Иванов обясни, че мерките за сигурност, които се предприемат са различни в зависимост от степента на застрашеност на охраняваното лице. По думите му папата трудно се охранява и не спазва протокола. Той уточни, че за това мероприятие подготовката тече от миналата година и има връзка с охраната на папа Франциск. „Хубаво е хората да дойдат няколко часа преди самото мероприятие. На контролно пропускателните пунктове ще има рентгенови рамки за проверка, но предвид лошото време, освен чадъри, хората ще трябва да си донесат и дъждобрани. Те не трябва носят хладно оръжие, а със себе си да имат документ за самоличност“, каза още главният секретар на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Гл. секретар на МВР Ивайло Иванов за посещението на папа Франциск у нас: Наблюдаваме всички трасета, по които ще преминат кортежите"}
{"url": "https://trud.bg/%d0%bc%d0%be%d0%bd%d1%81%d0%b8%d0%bd%d1%8c%d0%be%d1%80-%d1%85%d1%80%d0%b8%d1%81%d1%82%d0%be-%d0%bf%d1%80%d0%be%d0%b9%d0%ba%d0%be%d0%b2-%d0%b0%d0%bf%d0%be%d1%81%d1%82%d0%be%d0%bb%d0%b8%d1%87%d0%b5/", "text": "– Ваше Високопреосвещенство, през Светлата седмица след Възкресение Христово, предстои историческата визита на папа Франциск в България. Разкажете как се стигна до нея. Чия беше инициативата и какво е духовното послание, което се крие в това посещение?  – На първо място през Светлата седмица се поздравяваме всички с „Христос Воскресе“, най-силният и всепобеждаващ поздрав, изразяващ Възкресението и победата над смъртта и тържеството на праведността и духовността, на светлината над тъмнината.  Самият факт, че Апостолическото посещение на папа Франциск в България се случва точно през Светлата седмица след Възкресението на Христос, е само по себе си благослов за българския народ, послание за светлина и мир не само между християните, но и всички народи. Инициативата и поканата е отправена още след избирането на папа Франциск за глава на Римокатолическата църква през 2013 година след това и официално връчена на Епископската визита във Ватикана 2014 г., която се осъществява на всеки пет години. До 2019 година в поканата се включиха и българските институции – президентската и на министър-председателя на България, което доведе до успешно реализиране на тази инициатива. Духовното послание на посещението на върховния глава на Римокатолическата църква и вниманието, което се обръща на малка християнска България по този начин е в това, че няма малки народи, а нашият е с вековни традиции в отношенията си със Светия Престол. Пътищата са прокарани през различни епохи от изключителни личности: Светите братя Кирил и Методий, католическите епископи Петър Парчевич, Петър Богдан и Филип Станиславов, бъдещите папи Анджело Джузепе Ронкали (Св. Йоан XXIII) и Св. Йоан Павел II, допринесли за запазването и развитието на взаимни морални, духовни и културни връзки между папството и българите. – В началото на март, по покана на директора на българския културен институт „Дом Витгенщайн“ – доц. д-р Румяна Конева във Виена се откри уникалната изложба „Корените на християнството в Европа. Папството и българите IX – XXI век“. На трети май, като ауфтакт преди посещението на папа Франциск, същата тази изложба беше открита на моста пред НДК, по инициатива на Богдан Паташев – новият посланик на Република България при Светия престол във Ватикана. От какво значение е за българската общественост е тя?   – Изложбата цели да представи сложните връзки на българските владетели и българската духовност с папските институции през вековете, въз основа на документи и регистри от Секретния архив на Ватикана, ръкописи от Ватиканската апостолическа библиотека и Архивите в Дубровник. Проследяват се връзките на Папството с княз Борис Михаил и цар Калоян по време на покръстването на българите през 864/5 г. и Четвъртия Кръстоносен поход; на цар Иван Асен II и цар Иван Александър; на ролята на дубровнишките колонии в българските градове; на дейността на католическите мисионери, действали на територията на Балканите и по-конкретно в българските земи през XVI-XVIII век; на българските католици от източен обрeд; на униатското движение, на дейността на апостолическия визитатор монсeньор Анджело Джузепе Ронкали – бъдещия папа Йоан XXIII, създал през 1931 г. Апостолическата делегация в България, просъществувала до 1948 г.; откриването на Апостолическата нунциатура в България през 1991 г.; на посещението на папа Йоан Павел II, най-знаковото събитие в новите отношения между България и Светия Престол и на предстоящата визита на папа Франциск в България. – В краткото си обръщение към присъстващите на откриването на изложбата във Виена, австрийският Кардинал Шьонборн благодари за тази инициатива, защото тя казва много за бъдещето и защото само заедно и върху общите корени на Християнството Европа може да гледа към бъдещето. Поставя ли папа Франциск с посещението си в България акцент върху значимостта на този процес на сближаване и единение на християнските народи и църкви за бъдещето на Европа?  – Австрийският Кардинал Кристоф Шьонборн е приятел на България, бил е тук и познава добре страната и развитието u.  В контекста на трудностите в днешно време, мигрантските вълни и предизвикателствата пред Европа, като цяло и имайки предвид, че географски ние сме в позиция на вратата на Европа, разбира се, че посещението на папа Франциск у нас е едно послание за единение на народите, на основата на християнските ценности. Мястото на България на християнската карта на Европа и промяната в отношението към страната ни след знаковото посещение на върховния глава на Римокатолическата църква, насочването на вниманието на световната общественост към нас, това е не само послание, но и признание за дейността и усилията българските институции, на Католическата църква в България и разбира се на посланика на България в Светия престол. Самият факт, че по цял свят ще се излъчва неделната литургия на папа Франциск от площада в София, носи голяма престижност и уважение в световен мащаб. – Папа Франциск е известен с това, че мисия му по света е основно мирoтворна и обединяваща. Неговото посещение у нас ще завърши със събитие за мир на Светия отец в присъствието на представители на различни религиозни вероизповедания в България на площад „Независимост“. Как виждате мястото и опита на страната ни, в която съжителстват различни етноси и вероизповедания?  – България е пример за всички народи с историческия си опит в това как различни етноси и вероизповедания могат да съжителстват мирно, в рамките на едно общество и държава. На 6-ти май е последното събитие от визитата на папа Франциск в центъра на София, мястото, което с право наподобява Йерусалим, събрало в близост храмове на различни религии – православната катедрала „Света Неделя“, католическата „Свети Йосиф“, Баня Баши джамия и Софийската синагога. Представители на различните вероизповедания ще запалят свещи и ще отправят съвместно молитви именно за единение и взаиморазбирателство между различните народи, етноси и вероизповедания. Основният акцент в цялостната дейност, отношение към световните проблеми и послания на папа Франциск е мирът. Той самият смята, че мирът не е нещо тихо, а е активен и динамичен. Неговата мисия е активно да допринесе за обединяването, защото човечеството, всъщност, представлява един народ, независимо от религията, която изповядва или другите разлики в традициите и начина на живот. Планетата е един общ дом и в него всички биха могли да съжителстват мирно и в разбирателство. – Папа Франциск е подчертавал е нееднократно в обръщенията си, че младите хора имат нужда от креативност и перспектива, за да не се обръщат към наркотиците и криминалния начин на живот, а да живеят и да се изхранват достойно от собствения си труд. Какво е Вашето мнение за важността на тези проблеми?  – Тази традиция е в сила още от времето на последните трима глави на Римокатолическата църква. Още папа Йоан-Павел II отчита негативните тенденции и отправя послания за приобщаване и привличане на младите хора към Христовите добродетели и неговите завети. Папа Бенедикт искаше да покаже на младите хора кой е Христос, а папа Франциск, пое тази щафета и продължава да работи и обръща внимание върху образованието, вярата и ценностите на младите хора, които са бъдещето на човечеството и трябва да могат да поемат отговорността не само за достойното си съществуване, но и за стабилизиране на икономическите, екологичните и политически процеси в света. – Накрая, Ваше Високопреосвещенство, ще споделите ли с читателите на вестник „Труд“ Вашето лично послание в контекста на Апостолическата визита на считания за най-миролюбив, толерантен към промените в развитието на християнството и църковната институция папа досега?  – Апостолическото посещение на папа Франциск у нас е послание за мир и равенство между народите и различните вероизповедания, за значението на всеки един народ и държава, малка или голяма за мястото и в световния облик. То е и Папският благослов за българския народ, след Възкресение Христово, най-големият Християнски празник, когато Божият син, пожертван и разпънат на кръст за вярата си, възкръсва отново от мъртвите, за да изкупи греховете ни и да остави пример и светлина за хората, Христовите си добродетели и послания. Логото на посещението на папа Франциск в България изразява именно това – две ръце които държат земния глобус, а на него се вижда България, която излъчва светлина присъства и българския трикольор, а мотото е „Pacem in Terris“, „Мир на земята“. Мотото напомня за енцикликата на папа Св. Йоан XXІІІ (монс. Анджело Джузепе Ронкали), считана за неговия духовен и морален завет и който преди това е бил десет години в България до 1934 година, и първият Апостолически визитатор, създател на Апостостолическата делегация у нас. В това е символът и значението, които България има в световната история – народ, който е създал и допринесъл много през вековете за културното и историческо развитие на човечеството. Накрая, бих искал да завърша посланието с една Молитва за мир. Откакто поканата за визитата на папа Франциск е официално приета и потвърдена, всеки ден, след всяка служба и навсякъде в България, се чете тази молитва за успешната визита на папата: Молитва за мир  Боже на мира,  дай ни мир в душите,  за да покажем с живота си,  че мирът е възможен на земята! Нашият гост  Екзарх Христо Николов Пройков е роден през 1946 г. в София. През 1970 г. е ръкоположен за дякон от епископ Кирил Куртев, а на следващата година – за свещеник от епископ Методий Стратиев. През 1980-82 специализира каноническо право в Григорианския университет в Рим, а след това е енорийски свещеник в катедралния храм “Успение Богородично” в София. На 6 януари 1994 г. е ръкоположен за титулярен епископ на Бриула в базиликата “Св. Петър” в Рим от папа Йоан Павел II. Ръководи Католическата апостолическа екзархия в България от следващата 1995 г. Председател е на Епископската конференция на Католическата църква в България и ръководи 4 от комисиите в нея – за духовенството, за католическото възпитание и званията, за пастирската грижа над емигрантите и пътуващите, за пастирската служба над здравната служба. През 2009 г. е назначен от папа Бенедикт ХVI за консултант на Конгрегацията за Източните църкви на Римската курия. Монсеньор Христо Пройков е носител на Големия кръст на Малтийския орден Pro piis meritis Melitensi.", "date": "2019.05.05", "title": " Монсиньор Христо Пройков, Апостолически Екзарх за българите католици, пред „Труд“: Посещението на папа Франциск през Светлата седмица е знаково"}
{"url": "https://trud.bg/%d0%bd%d0%b0-5-%d0%bc%d0%b0%d0%b9-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": "Ангел Джалъзов , изп. директор на Национален гаранционен фонд, 47 г. Отец Боян Саръев , председател на сдружение „Св. Йоан Предтеча“, 63 г. Проф. Буян Филчев , художник, 67 г. Васил Грудев , бивш служебен министър на земеделието и храните, 39 г. Николай Младенов , пратеник на ООН за Близкия изток, бивш министър на външните работи, 47 г. Сергей Станишев , лидер на ПЕС, министър-председател на България (2005-2009), председател на БСП (2001-2014), 53 г. Д-р Таня Трифонова , началник Лаборатория в ДКЦ СОФИЯМЕД. Юлиан Ангелов , депутат от ОП в 44-ото НС, 44 г.", "date": "2019.05.05", "title": " На 5 май 2019 да почерпят"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d0%b1%d0%be%d0%b1%d0%be%d0%b2-%d0%b4%d0%be%d0%bb-%d0%bf%d0%be%d0%b4%d0%b3%d0%be%d1%82%d0%b2%d0%b5%d0%bd-%d0%be%d1%82/", "text": "Следващите няколко месеца след европейските избори са ключови за завършване на преговорите за новия многогодишен бюджет на ЕС. Имам честта да водя отбор, който познава процедурите и механизмите на водене на преговори. Затова е важно да изпратим в следващия Европейски парламент подготвен български отбор, който няма да губи време, а ще отстоява активно националния интерес. Това ще означава работа и за региони като Бобов дол, които могат да се възползват от предложената по време на българското председателство на ЕС Програма за въглищни региони в преход. Тя предвижда 5 милиарда евро в подкрепа на въгледобивни райони, за да могат да отговорят на новите тенденции в отрасъла. Ще бъдат обхванати 40 региона и Бобов дол има шанс да е един от тях. Това заяви по време на среща-дискусия с граждани на община Бобов дол водачът на листата на ГЕРБ за предстоящите избори за Европейски парламент Мария Габриел. На срещата в Бобов дол присъстваха също кандидатът за евродепутат Асим Адемов, областният координатор на ГЕРБ – Кюстендил Виктор Янев, общинският ръководител на политическата сила в Бобов дол Мая Спасова и председателят на партията в Кюстендил Михаела Крумова. Европа ни чува, защото имахме много сплотена група евродепутати от ГЕРБ. Имахме едно изключително успешно европредседателство. Имаме един министър-председател, който е на изключително голяма почит и уважение в Европейския съюз, както и един безупречен еврокомисар. Затова, и с оглед на постигнатите успехи, имаме лице и очи да застанем пред хората, за да продължим по пътя, по който сме поели. България е на правилното място и се движи по правилния път. Това заяви пред жителите на община Бобов дол кандидатът за евродепутатът от ГЕРБ Асим Адемов. Избори 2019. Платено съдържание. Купуването и продаването на гласове е престъпление.", "date": "2019.05.05", "title": " Мария Габриел в Бобов дол: Подготвен отбор в ЕП ще означава силен глас на България при преговорите за бюджета  на ЕС\t"}
{"url": "https://trud.bg/%d0%b2%d0%bb%d0%b8%d0%b7%d0%b0%d1%82-%d0%b2-%d1%81%d0%b8%d0%bb%d0%b0-%d0%bc%d0%b5%d1%80%d0%ba%d0%b8%d1%82%d0%b5-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%b2-%d1%80%d0%b0/", "text": "От 9 часа тази сутрин се затварят за движение улиците, по които ще минава маршрутът на папа Франциск при посещението му в Раковски. От утре в града ще бъдат задействани изключителни мерки за сигурност, които ще затворят за автомобили големи зони за сигурност, включително булевардите между отделните квартали на града. Влизането и излизането в Раковски на 6 май ще става само през входовете на Шишманци и Брезово. За превозните средства са предвидени буферни паркинги. От днес в Раковски е забранено движението на автомобили по ул. „Москва“ и части от улиците „Михаил Добромиров“ и „Филип Станиславов“ в квартал „Генерал Николаево“, както и по улиците „Цанко Дюстабанов“ и „Никола Вапцаров“ в квартал „Секирово“. На 6 май през целия ден ще бъде затворен републиканският път от Стряма за Раковски, а в следобедните часове и автомагистрала „Тракия“ между 165 и 119 км, като движението ще се пренасочва през Пловдив. В големите зони за сигурност в празничния ден няма да работят и търговските обекти. Влизането в района на площадите пред двете църкви в Раковски, които ще бъдат посетени от папа Франциск, ще става след щателна проверка на личния багаж, като няма да бъдат допускани хора с обемни чанти или в нетрезво състояние. Всеки желаещ да види главата на Римокатолическата църква ще може да го направи и по маршрута му из града, по който ще се движи папамобила. Преминавайки по бул. „Г. Раковски“ папа Франциск ще види и специално лого от цветя, разположено пред лика на неговия предшественик папа Йоан Павел II. Градът е празнично украсен с над 700 знамена в бяло и жълто – цветовете на Ватикана и на Раковски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Влизат в сила мерките за сигурност в Раковски при посещението на папа Франциск"}
{"url": "https://trud.bg/%d0%b2%d1%82%d0%be%d1%80%d0%b8-%d1%82%d1%83%d1%80-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b8%d1%82%d0%b5-%d0%b8%d0%b7%d0%b1%d0%be%d1%80%d0%b8-%d0%b2-%d1%81/", "text": "Започна гласуването на втория тур на президентските избори в Северна Македония. Изборните секции бяха отворени в 7 ч. местно време, предаде ТАСС. Гласува се в 3480 избирателни участъка. 1,8 милиона души имат право на глас. Гласуването приключва в 19 ч. местно време. Очаква се предварителните резултати от вота да станат известни около полунощ, а официалните ще бъдат обявени на следващия ден. На първия кръг на изборите кандидатът на управляващата коалиция Стево Пендаровски и кандидатката на ВМРО-ДПМНЕ Гордана Силяновска-Давкова – първата жена, която се бори за президентския пост – получиха по около 41 процента от гласовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.05", "title": " Втори тур на президентските избори в Северна Македония"}
{"url": "https://trud.bg/%d0%b2%d0%b5%d1%82%d0%ba%d0%be-%d0%b0%d1%80%d0%b0%d0%b1%d0%b0%d0%b4%d0%b6%d0%b8%d0%b5%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d1%83-%d0%bd%d0%b0%d1%81/", "text": "Бизнесменът Ветко Арабаджиев, обвинен в това, че е бил лидер на престъпна група за данъчни престъпления и пране на пари, бе върнат под конвой от Испания в България, съобщи  . Самолетът с арестанта кацна на Летище София малко след полунощ в събота. По-рано той беше   от испанските власти на българските на мадридското летище „Барахас“. Той ще бъде задържан за 72 часа от прокурор, а след това от обвинението ще настояват и за постоянен арест на бизнесмена пред Специализирания съд. Ветко Арабаджиев и съпгугата му Маринела бяха арестувани в началото на март в градчето Кабрера де Мар край Барселона. Месеци наред те бяха издирвани с европейска заповед за арест. В София беше задържан и синът им Вълчо. Екстрадицията на Маринела Арабаджиева все още не е факт, тъй като испанският съд все още не е взел решение за това.", "date": "2019.05.05", "title": " Ветко Арабаджиев пристигна у нас\t"}
