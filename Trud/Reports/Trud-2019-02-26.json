{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd/", "text": "Българи създадоха мобилно приложение за изучаване на Космоса без аналог в света. То съдържа библиотека с видеа за обучение, която е по-голяма от тези на сайтовете на Европейската космическа агенция и НАСА, взети заедно, съобщи  . Приложението е достъпно на български и на английски език. Добре дошли в света на SpaceportOdyssey – свят, който ще ви погълне с фантастичната си визия, ще ви запали с уникалния си подход към познанието, ще ви накара да повярвате, че образованието може да е забавно и задълбочено едновременно. Приложението е създадено от 12 ентусиасти от Сдружение „Циолковски“. „Отне ни само около 10 години да убедим над 100 водещи експерти да дойдат в България и да ги снимаме и ни отне над една година да направим приложението. Но пък затова сега България е една от малкото страни на планетата с адекватно към 2019 година космическо образование“, каза Райчо Райчев, основател на Сдружение „Циолковски“ и на „Спейс Челинджис“. Видеобиблиотеката съдържа 400 лекции, преведени на български, по теми от всички сфери на изучаването на космоса, изнесени експерти от големите космически агенции – ЕСА, НАСА, Роскосмос, учени от престижни университети и бизнесмени от водещи компании, предприемачи, инженери, астронавти, космонавти. Уникалното на приложението е, че изобщо не прилича на обучителен материал, точно с идеята да избягаме от скучността на подобни приложени, по-скоро прилича на игра, казват авторите. Потребителят може да направи база на Луната и колония на Марс, а напредването му зависи от придобитите познания. В секцията „Открий“ има седем тематични мисии и всяка мисия има герой към нея и този герой има интересна история, която ние отключваме, когато учим. Мисиите се изпълняват от аватари, които се впускат в приключения и постепенно разкриват тайни за себе си. Сред тях има две жени и извънземен. Според създателите на приложението, Космосът е следващото препятствие и граница за човека и затова интересът към него постоянно нараства – от децата в училище, до частни предприемачи и водещите световни икономики. И приложението е начин да бъдем готови за бъдещето.", "date": "2019.02.26", "title": " Българи създадоха уникално приложение за изучаване на Космоса"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-16/", "text": "Редовното правителствено заседание ще се проведе както обикновено – в сряда, 27 февруари, от 10 ч. при следния предварителен дневен ред: 1.ПРОЕКТ НА РЕШЕНИЕ ЗА УТВЪРЖДАВАНЕ НА НАЦИОНАЛНА ПРОГРАМА ЗА ПРЕДОТВРАТЯВАНЕ И ПРОТИВОДЕЙСТВИЕ НА ТРАФИКА НА ХОРА И ЗАКРИЛА НА ЖЕРТВИТЕ ЗА 2019 Г.  Внася: заместник министър-председателят по обществения ред и сигурността и министър на отбраната 2. ПРОЕКТ НА ПОСТАНОВЛЕНИЕ ЗА СЪЗДАВАНЕ НА НАЦИОНАЛЕН КОМИТЕТ ПО МЕЖДУНАРОДНО ХУМАНИТАРНО ПРАВО.  Внася: заместник министър-председателят по правосъдната реформа и министър на външните работи 3. ПРОЕКТ НА РЕШЕНИЕ ЗА ОПРЕДЕЛЯНЕ НА ЗАМЕСТНИК МИНИСТЪР-ПРЕДСЕДАТЕЛ ЗА ПРЕДСЕДАТЕЛ НА НАЦИОНАЛНИЯ СЪВЕТ ЗА ХОРАТА С УВРЕЖДАНИЯ И ЗА ОПРЕДЕЛЯНЕ НА ПРЕДСТАВИТЕЛИТЕ НА ДЪРЖАВАТА В НАЦИОНАЛНИЯ СЪВЕТ ЗА ХОРАТА С УВРЕЖДАНИЯ.  Внася: министърът на труда и социалната политика 4. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 477 НА МИНИСТЕРСКИЯ СЪВЕТ ОТ 2017 Г. ЗА ОПРЕДЕЛЯНЕ НА ПРЕДСЕДАТЕЛИ НА БЪЛГАРСКИТЕ ЧАСТИ НА СМЕСЕНИТЕ МЕЖДУПРАВИТЕЛСТВЕНИ КОМИСИИ ЗА ИКОНОМИЧЕСКО, ПРОМИШЛЕНО, ТЪРГОВСКО И ТЕХНИЧЕСКО СЪТРУДНИЧЕСТВО И ПРОВЕЖДАНЕТО НА ДВУСТРАННИ РАБОТНИ КОНСУЛТАЦИИ.  Внася: министърът на икономиката 5. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ № 410 НА МИНИСТЕРСКИЯ СЪВЕТ ОТ 2009 Г. ЗА РАЗРЕШАВАНЕ УЧАСТИЕТО НА ВОЕННОСЛУЖЕЩИ ОТ ВЪОРЪЖЕНИТЕ СИЛИ НА РЕПУБЛИКА БЪЛГАРИЯ ВЪВ ВОЕННОМОРСКАТА ОПЕРАЦИЯ НА ЕВРОПЕЙСКИЯ СЪЮЗ ЗА ВЪЗПРЕПЯТСТВАНЕ, ПРЕДОТВРАТЯВАНЕ И ВЪЗПИРАНЕ НА ПИРАТСКИ ДЕЙСТВИЯ И ВЪОРЪЖЕНИ ГРАБЕЖИ КРАЙ БРЕГОВЕТЕ НА СОМАЛИЯ.  Внася: заместник министър-председателят по обществения ред и сигурността и министър на отбраната 6. ПРОЕКТ НА РЕШЕНИЕ ЗА ИЗДАВАНЕ НА ДЪРЖАВНА ГАРАНЦИЯ ЗА 2019 Г. ПО ЗАКОНА ЗА КРЕДИТИРАНЕ НА СТУДЕНТИ И ДОКТОРАНТИ.  Внася: министърът на образованието и науката 7. ПРОЕКТ НА РЕШЕНИЕ ЗА УВЕЛИЧАВАНЕ НА СРЕДСТВАТА ЗА ФИНАНСОВОТО УЧАСТИЕ НА БЪЛГАРСКАТА СТРАНА В СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА СЪЕДИНЕНИТЕ АМЕРИКАНСКИ ЩАТИ ОТНОСНО БЪЛГАРО-АМЕРИКАНСКАТА КОМИСИЯ ЗА ОБРАЗОВАТЕЛЕН ОБМЕН „ФУЛБРАЙТ“.  Внася: министърът на образованието и науката 8. ДОКЛАД ЗА ОСИГУРЯВАНЕ ИЗПЪЛНЕНИЕТО НА ПРОЕКТ ЗА ИНВЕСТИЦИОНЕН РАЗХОД „ВЪЗСТАНОВЯВАНЕ НА ЛЕТАТЕЛНАТА ГОДНОСТ НА САМОЛЕТИ СУ-25“, ПРИЕТ С РЕШЕНИЕ № 863 НА МИНИСТЕРСКИЯ СЪВЕТ ОТ 2018 Г.  Внася: заместник министър-председателят по обществения ред и сигурността и министър на отбраната 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА АПОРТИРАНЕ НА ИМОТИ – ЧАСТНА ДЪРЖАВНА СОБСТВЕНОСТ, В КАПИТАЛА НА „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД – СОФИЯ, И ЗА ДАВАНЕ НА СЪГЛАСИЕ „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД – СОФИЯ, ДА ГИ АПОРТИРА В КАПИТАЛА НА „ИНДУСТРИАЛЕН И ЛОГИСТИЧЕН ПАРК – БУРГАС“ АД.  Внася: министърът на икономиката 10. ПРОЕКТ НА РЕШЕНИЕ ЗА БЕЗВЪЗМЕЗДНО ПРИДОБИВАНЕ ОТ БЪЛГАРСКАТА ДЪРЖАВА ЧРЕЗ ДАРЕНИЕ ОТ ОБЩИНА МЪГЛИЖ НА ИМОТИ – ЧАСТНА ОБЩИНСКА СОБСТВЕНОСТ, ОБЯВЯВАНЕТО ИМ ЗА ИМОТИ – ПУБЛИЧНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕДОСТАВЯНЕ ЗА УПРАВЛЕНИЕ НА ОБЩИНА МЪГЛИЖ.  Внася: министърът на околната среда и водите 11. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 12. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА ЧРЕЗ ПРЯКО ДОГОВАРЯНЕ НА НЕДВИЖИМИ ИМОТИ, СОБСТВЕНОСТ НА „ХОЛДИНГ БЪЛГАРСКИ ДЪРЖАВНИ ЖЕЛЕЗНИЦИ“ ЕАД – СОФИЯ, ЗА ПРИДОБИВАНЕ НА ИМОТИ – ДЪРЖАВНА СОБСТВЕНОСТ, ОТ НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“, И ЗА ОБЯВЯВАНЕ НА ИМОТ – ЧАСТНА ДЪРЖАВНА СОБСТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ.  Внася: министърът на транспорта, информационните технологии и съобщенията 13. ПРОЕКТ НА РЕШЕНИЕ ЗА ОТЧУЖДАВАНЕ НА ИМОТИ И ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ПОДОБЕКТ 30 „ПЪТЕН НАДЛЕЗ НА КМ 248+202“ И ПОДОБЕКТ 29 „ПЪТЕН НАДЛЕЗ НА КМ 244+619″ ОТ ПОЗИЦИЯ 2 „ПРЕМАХВАНЕ НА ПРЕЛЕЗИТЕ И ИЗГРАЖДАНЕ НА НАДЛЕЗИ/ПОДЛЕЗИ ЗА ЖП УЧАСТЪК ПЛОВДИВ – БУРГАС“ ОТ ПРОЕКТ „РЕХАБИЛИТАЦИЯ НА ЖЕЛЕЗОПЪТНИЯ УЧАСТЪК ПЛОВДИВ – БУРГАС, ФАЗА 2“, НА ТЕРИТОРИЯТА НА ОБЩИНА АЙТОС, ОБЛАСТ БУРГАС.  Внасят: министърът на регионалното развитие и благоустройството  министърът на финансите 14. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА ГЕНЕРАЛ ТОШЕВО, ОБЛАСТ ДОБРИЧ.  Внася: министърът на регионалното развитие и благоустройството 15. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ЛОВЕЧ, ОБЛАСТ ЛОВЕЧ.  Внася: министърът на регионалното развитие и благоустройството 16. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ОБЩИНА ВРАЦА, ОБЛАСТ ВРАЦА.  Внася: министърът на регионалното развитие и благоустройството 17. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 18. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА АЛЖИРСКАТА ДЕМОКРАТИЧНА И НАРОДНА РЕПУБЛИКА ЗА ЗАЩИТА НА КЛАСИФИЦИРАНАТА ИНФОРМАЦИЯ, ОБМЕНЯНА В РАМКИТЕ НА ДВУСТРАННОТО СЪТРУДНИЧЕСТВО.  Внася: заместник министър-председателят по обществения ред и сигурността и министър на отбраната 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА ДОБРОВОЛНА ЦЕЛЕВА ВНОСКА МЕЖДУ МИНИСТЕРСТВОТО НА ВЪНШНИТЕ РАБОТИ НА РЕПУБЛИКА БЪЛГАРИЯ И ДЕТСКИЯ ФОНД НА ОРГАНИЗАЦИЯТА НА ОБЕДИНЕНИТЕ НАЦИИ („УНИЦЕФ“) ЗА ОСЪЩЕСТВЯВАНЕ НА ПРОЕКТ „ПОДКРЕПА ЗА СОЦИАЛНО ВКЛЮЧВАНЕ НА ДЕЦА С УВРЕЖДАНИЯ В АРМЕНИЯ“.  Внася: заместник министър-председателят по правосъдната реформа и министър на външните работи 20. ПРОЕКТ НА РЕШЕНИЕ ЗА УТВЪРЖДАВАНЕ НА МЕМОРАНДУМА ЗА РАЗБИРАТЕЛСТВО ЗА СЪТРУДНИЧЕСТВО В ОБЛАСТТА НА ОБРАЗОВАНИЕТО МЕЖДУ МИНИСТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И МИНИСТЕРСТВОТО НА ОБРАЗОВАНИЕТО НА РЕПУБЛИКА АЗЕРБАЙДЖАН, ПОДПИСАН НА 31 ОКТОМВРИ 2018 Г. В СОФИЯ.  Внася: министърът на образованието и науката 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОТОКОЛ ЗА ИЗМЕНЕНИЕ И ДОПЪЛНЕНИЕ НА ДОГОВОРА МЕЖДУ РЕПУБЛИКА БЪЛГАРИЯ И РУСКАТА ФЕДЕРАЦИЯ ЗА СОЦИАЛНА СИГУРНОСТ ОТ 27 ФЕВРУАРИ 2009 Г. И ПРОЕКТ НА ПРОТОКОЛ ЗА ИЗМЕНЕНИЕ И ДОПЪЛНЕНИЕ НА СПОРАЗУМЕНИЕТО МЕЖДУ МИНИСТЪРА НА ТРУДА И СОЦИАЛНАТА ПОЛИТИКА НА РЕПУБЛИКА БЪЛГАРИЯ И МИНИСТЕРСТВОТО НА ЗДРАВЕОПАЗВАНЕТО И СОЦИАЛНОТО РАЗВИТИЕ НА РУСКАТА ФЕДЕРАЦИЯ ЗА ПРИЛАГАНЕ НА ДОГОВОРА МЕЖДУ РЕПУБЛИКА БЪЛГАРИЯ И РУСКАТА ФЕДЕРАЦИЯ ЗА СОЦИАЛНА СИГУРНОСТ ОТ 27 ФЕВРУАРИ 2009 Г.  Внася: министърът на труда и социалната политика 22. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 12 ФЕВРУАРИ 2019 Г. В БРЮКСЕЛ.  Внася: министърът на финансите 23. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ВЪРХУ ЧАСТ ОТ КРАЙБРЕЖНА ПЛАЖНА ИВИЦА – МОРСКИ ПЛАЖ „САРАФОВО“, ОБЩИНА БУРГАС, ОБЛАСТ БУРГАС, СКЛЮЧЕН МЕЖДУ ДЪРЖАВАТА, ПРЕДСТАВЛЯВАНА ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО, И „МАТ“ ООД.  Внася: министърът на туризма 24. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „БАБИЦА“, РАЗПОЛОЖЕНА В ЗЕМЛИЩЕТО НА С. БАБИЦА, ОБЩИНА БРЕЗНИК, ОБЛАСТ ПЕРНИК.  Внася: министърът на енергетиката 25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ, ПРИЕТ С ПОСТАНОВЛЕНИЕ № 46 НА МИНИСТЕРСКИЯ СЪВЕТ ОТ 2010 Г.  Внася: заместник министър-председателят по обществения ред и сигурността и министър на отбраната 26. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внасят: министърът на финансите  министърът на икономиката", "date": "2019.02.26", "title": " Вижте какво ще решава Министерски съвет утре, 27 февруари 2019 г."}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%81%d0%b5-%d0%b6%d0%b0%d0%bb%d0%b2%d0%b0-%d0%bd%d0%b0-%d0%bf%d0%be%d1%81%d0%bb%d0%b0%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b5%d1%81/", "text": "Левицата представи „Визия за Европа” Дипломатите питат БСП защо не са в парламента Работна среща с посланиците от ЕС, акредитирани в България, проведе лидерът на БСП Корнелия Нинова в Гранд Хотел София. От пресцентъра на БСП съобщиха, че Нинова запознала представителите на дипломатическия корпус с приетите изменения в Изборния кодекс, които ограничават правата на българските граждани и нарушават основни демократични принципи в изборния процес. Тя изтъкнала,  че аргументите на БСП за напускане на парламента са именно недемократичните и противоконституционни промени в изборните правила. От социалистическата партия изразили опасения и за честността на изборите. Посланиците питали левицата защо не е в парламента, да защитава тезите си. Интересували се и как отсъствието на опозицията ще се отрази на работата на Народното събрание. От БСП обяснили, че условието им да се върнат в НС е да се въведе машинно гласуване, да се запазят преференциите каквито бяха преди последните промени, да могат да се обжалват повече административни актове на ЦИК пред ВАС  и решенията в ЦИК да се вземат с квалифицирано мнозинство. Социалистите обяснили на дипломатите, че след решението на ГЕРБ да отхвърлят президентското вето, нямало как да се върнат в парламента, където не се предвиждал дебат по същество за изборните правила. От пресцентъра на БСП съобщиха, че на срещата с посланиците била представена и дейността на Елена Йончева по разкриване на корупционни практики по висшите етажи на властта  и стартиралия  политически процес срещу нея, целящ да ограничи свободата на словото и да спре разследването на злоупотреби с публични средства. Представена била и приетата от БСП платформа за предстоящите европейски избори „Визия за Европа” и залегналите в нея приоритети за развитие на ЕС.  ", "date": "2019.02.26", "title": " Нинова се жалва на посланиците от ЕС\t\t\t"}
{"url": "https://trud.bg/%d0%b1%d0%be%d0%b8%d0%bd%d0%b3-%d0%bd%d0%b0%d0%b5-%d0%b1%d0%b8%d0%b2%d1%88%d0%b0%d1%82%d0%b0-%d0%bf%d0%be%d1%81%d0%bb%d0%b0%d0%bd%d0%b8%d1%87%d0%ba%d0%b0-%d0%bd%d0%b0-%d1%81%d0%b0/", "text": "Американският авиогигант „Боинг“ съобщи, че бившата посланичка на САЩ в ООН Ники Хейли ще бъде част от борда на директорите на компанията, съобщи  . Хейли (47 г.), която напусна ООН и администрацията на президента Доналд Тръмп с изтичането на 2018 г., по-рано бе губернатор на щата Южна Каролина, в който „Боинг“ има значително производствено присъствие. В становището на компанията Хейли е цитирана да хвали „Боинг“ като лидер в индустрията. Акционерите ще гласуват номинацията на Хейли на 29 април.", "date": "2019.02.26", "title": " „Боинг“ нае бившата посланичка на САЩ в ООН Ники Хейли"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d0%b6%d0%b5%d0%bb%d0%b0-%d1%83%d1%81%d0%bf%d0%b5%d1%85-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f/", "text": "Кметът на София Йорданка Фандъкова се срещна с отбора, който ще представя България на Световните летни игри на Спешъл олимпикс. На срещата присъстваха Радена Ангелова, Нина Ал Рифаи, Цветелина Георгиева, Илиана Цветанова, Виктор Христов и Храбър Натов и техните треньори, съобщиха от Столична община. Общо 18 спортисти ще представят България в няколко спорта, сред които плуване, силов трибой, конна езда и тенис. „Тези млади хора и техните треньори доказват, че всеки човек може да развие своя талант, ако работи със сърце и постоянство“, каза столичният кмет и пожела успех на спортистите и много медали. Спортното събитие ще се проведе в периода от 8 до 21 март в Абу Даби. В събитието участват повече от 7 000 атлети – хора с интелектуални затруднения и техни партньори без увреждания в 24 спорта, над 2 500 треньори от повече от 170 национални делегации. Атлетите ще споделят своите емоции с над 3 000 официални гости, ще бъдат подпомагани от над 20 000 доброволци и ще демонстрират умения пред близо 500 000 зрители по трибуните.", "date": "2019.02.26", "title": " Фандъкова пожела успех на българския отбор на Спешъл олимпикс"}
{"url": "https://trud.bg/%d0%bd%d0%be%d0%b2%d0%b8-%d0%ba%d0%b0%d1%81%d0%be%d0%b2%d0%b8-%d0%b0%d0%bf%d0%b0%d1%80%d0%b0%d1%82%d0%b8-%d0%b4%d0%be-30-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%be%d0%b1%d0%b7/", "text": "Логиката в наредбата няма да бъде променена Влизането в сила на новите изисквания за касовите апарати ще бъде отложено за края на септември за фирмите, които използват софтуер за управление на продажбите. Дружествата ще имат още седем месеца за да изпълнят новите правила. Това стана ясно след среща на премиера Бойко Борисов с представители на бизнеса, на която участва и министърът на финансите Владислав Горанов. За регистрираните по ДДС търговци, които не използват софтуер за управление на продажбите, остава изискването от 1 април касовите им апарати да подават данни до НАП на всеки 5 минути. Нерегистрираните по ДДС фирми, които нямат в търговските си обекти специализиран софтуер за продажбите, ще трябва да изпълнят новите правила за касовите апарати до края на юни. “Голяма част от оборотите се крият и целта на изменението на Наредба Н-18 е това да спре”, заяви министър Горанов. Сега предстоят много срещи между НАП и представители на бизнеса за да се разясни как трябва да се прилагат новите правила за касовите апарати и точно какви са проблемите на фирмите. “Сигурен съм, че в следващите седмици ще намерим отговори на всички въпроси, които притесняват бизнеса. Със сигурност бизнесът трябва да приеме тезата, че трябва да е коректен и ще прилага новата логика на наредбата. Със сигурност бизнесът не трябва да се остава с впечатления, че наредбата ще се върне назад до там, където беше изменена през лятото на 2018 г.”, обяви Владислав Горанов. “Новите правила ще трябва да се прилагат, защото констатациите на приходната агенция са, че има огромен опит за злоупотреби с оборота, независимо от ниската данъчна ставка”, каза министърът. Той даде пример как петзвезден комплекс във Велинград отчита 500 лв. приходи месечно, а възнаграждението на един готвач там надвишава два-три пъти средната заплата. “Искам да уверя стопанските субекти, че новата логика, заложена в наредбата, няма да бъде преразгледана и те трябва да продължат съвместно с нас усилията си и да плащат данъците си”, отбеляза Горанов. Срещата при премиера беше по настояване на браншови организации към БСК, които бяха представени от председателя на БСК Радосвет Радев, финансовия директор Станислав Попдончев и адвокат Валентин Савов.   Притесненията ни бяха чути “БСК винаги се е обявявала срещу сивата икономика. Усилието и целта на Наредба Н-18 е нещо, което трябва да приветстваме”, заяви председателят на БСК Радосвет Радев. “Нашите членове работят в бялата икономика и субектите от сивата икономика ни правят неконкурентоспособни. Голяма част от притесненията на камарата бяха чути и при премиера си казахме, че тези 7 месеца до влизането в сила на наредбата не трябва да изтекат просто така, а и двете страни да направим необходимото, за да бъде Наредба Н-18 разбираема и приложима, и да покажем, че България е едно добро място за правене на бизнес, каза още Радосвет Радев. Съгласихме се, че безкрайност в старта на тази наредба не може да има, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Нови касови апарати до 30 септември (обзор)\t\t\t"}
{"url": "https://trud.bg/%d1%80%d0%b0%d0%bb%d0%b8%d1%86%d0%b0-%d0%bd%d0%b5%d0%b3%d0%b5%d0%bd%d1%86%d0%be%d0%b2%d0%b0-%d0%b2%d0%b0%d0%b4%d1%81-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%bd%d0%b5/", "text": "Ще се борим докрай да бъде защитена адвокатската тайна. Това увери председателят на Висшия адвокатски съвет Ралица Негенцова по  . Поводът за думите й стана протестът на адвокати, които поискаха оставката на Висшия адвокатски съвет. Причина за недоволството е Законът за мерките срещу изпирането на пари, тъй като според протестиращите текстовете потъпкват адвокатската тайна. Няма да допуснем адвокатите да бъдат превърнати в доносници, категорична беше Негенцова отговор на опасенията на протестиращите. По думите й Висшият адвокатски съвет е дал становище още през 2016 г., когато се поставя въпросът за прилагане на директивата и е предупредил, че основният проблем , който е вижда, е да бъде защитена адвокатската тайна. „До ден-днешен ние стоим твърдо по този въпрос и няма да допуснем в никакъв случай адвокатите да бъдат превърнати в доносници”, отбеляза Негенцова. „Нашата професия е конституционно закрепена, тайната между клиент и адвокат – също така. В крайна сметка ние винаги сме се борили, отстоявали сме, това е част от адвокатската клетва – че ние ще пазим тайната на нашите доверители и подзащитни. В никакъв случай това наше възражение не е отживяло, то е съвсем актуално и към настоящия момент”, допълни тя. По думите й днес се е състояла и първата среща на определената работна група за прецизиране на закона за мерките срещу изпиране на пари. „Ние изразихме нашето становище какво представлява адвокатската тайна – нещо, което винаги ще браним до последно, и стигнахме до обединеното становище, че трябва да бъде видяно каква е и европейската практика на другите държави, които вече са приели директивата в своето законодателство”, каза още Негенцова.", "date": "2019.02.26", "title": " Ралица Негенцова, ВАдС: Няма да допуснем адвокатите да бъдат превърнати в доносници"}
{"url": "https://trud.bg/%d0%bf%d0%be-%d0%b5%d0%b2%d1%82%d0%b8%d0%bd-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%bf%d1%80%d0%b8-%d0%bf%d1%8a%d1%82%d1%83%d0%b2%d0%b0%d0%bd%d0%b5-%d0%bd%d0%b0-%d0%b1%d0%b0%d0%bb%d0%ba/", "text": "По-ниски цени на за пренос на мобилни данни със Сърбия и Македония ще има от 1 юли 2019 година, съобщи българският еврокомисар по цифровата икономика и общество Мария Габриел в Кюстендил. По думите й това ще бъде първата крачка към намаляване на цените на роуминга със съседите. “От 1 юли цената за мегабайт ще бъде 70 евроцента, а сега е 12- 14 евро. Предстои на 4 април, по време на дигиталната среща на върха в Белград, да бъде подписано новото регионално роуминг споразумение, което да обхваща 6-те държави. И сега има такова, действащо от 2014 г., но Албания и Косово не са включени”, напомни Габриел. Според нея, ако споразумението стане факт, няма причина операторите да не изпълнят първата фаза от пътната карта, която беше приета. Тя предвижда цените за пренос на данни да станат от 70 евроцента през тази, на 45 евроцента през 2020 г., а през 2021 г. – 20 евроцента на мегабайт. Именно операторите са поставили като условие да има ново регионално роуминг споразумение, което да обхване 6- те страни. Тогава вече ще може да пристъпим и към намаляване на цените между ЕС и Западните Балкани, каза Габриел. По думите й вече тече и мониторингов процес, който цели намаляването на гласовите обаждания и есемесите, но е необходимо време и много работа.  ", "date": "2019.02.26", "title": " По-евтин интернет при пътуване на Балканите\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%b5%d1%82%d0%be-2-%d0%bf%d1%8a%d1%82%d0%b8-%d0%bf%d0%be-%d1%81%d0%ba%d1%8a%d0%bf%d0%be-%d0%be%d1%82-%d1%85%d1%80%d0%b0%d0%bd%d0%b0%d1%82%d0%b0/", "text": "Разходите на българските домакинства за здраве са се увеличили от 2008-а до 2010 г. два пъти повече, в сравнение с тези за прехраната. За същия период от време от бюджета на НЗОК са били отклонени общо 1,9 млрд. лв. към Републиканския бюджет и към бюджета на Министерството на здравеопазването. Данните изнесе проф. Григор Димитров, експерт по проблемите на пенсионното и здравното осигуряване и член на Надзорния съвет на НЗОК по време на шести национален бизнес форум „Здраве за всички“ Към момента разходите за болнична помощ са 50% от бюджета на касата, за извънболнична – 13.1%, а за лекарства – около 28%. Така за болнична помощ и лекарства даваме 80% от парите, т.е. ние лекуваме хората в болница и с лекарства“, коментира проф. Димитров. В същото време без да бъде осигурен необходимият финансов ресурс, на НЗОК са били прехвърлени много дейности. За миналата година средствата за тези дейности са били за 16% от бюджета на касата, с което е била ощетена извънболничната сфера. Сред основните проблеми, останали нерешени през годините е и фактът, че държавата продължава да прави много ниски вноски за осигурените от нея лица – 3 пъти по-ниски, а в същото време 65-70% е разходът на здравната каса точно за тези осигурявани. У нас тенденциите в разходите за здравеопазване за последните 10 години са да намалява делът на средствата, които се отделят от републиканския бюджет за здравеопазване, а средствата, които се плащат от домакинствата устойчиво растат.", "date": "2019.02.26", "title": " Здравето 2 пъти по-скъпо от храната"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b1%d0%b2%d0%b8%d0%bd%d0%b8-%d0%b5%d1%81-%d0%b2-%d0%bd%d0%b5%d0%b8%d1%81%d0%ba%d1%80%d0%b5%d0%bd%d0%be%d1%81%d1%82/", "text": "Турският президент Реджеп Тайип Ердоган критикува Европейския съюз заради това, че е участвал в среща на върха с лидери на арабски държави в Египет няколко дни след екзекуцията на деветима осъдени на смърт в тази страна, предаде БТА. „Можете ли още да говорите за демокрация в страните от ЕС, които участваха с египетския президент Абдел Фатах ас Сиси, който нареди екзекуцията на деветима младежи миналата седмица“, попита Ердоган в реч в град Гиресун. „ЕС не е искрен. Историята ще помни това“, добави той. По-рано турският външен министър Мевлют Чавушоглу също критикува „лицемерието“ на ЕС заради срещата на върха в Арабската лига в Египет. „Това са двойни стандарти, лицемерие. От друга страна те казват, че ако Турция върне смъртното наказание, ще направят това или онова“, заяви Чавушоглу пред журналисти в Анкара.", "date": "2019.02.26", "title": " Ердоган обвини ЕС в неискреност"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d1%84%d0%b8%d0%bb%d0%bc-%d0%b7%d0%b0-%d0%b3%d1%80%d0%b0%d1%84-%d0%b8%d0%b3%d0%bd%d0%b0%d1%82%d0%b8%d0%b5%d0%b2/", "text": "Документалният филм “Руският граф на българите” – за видния дипломат Николай Павлович Игнатиев, бе представен снощи в Руския културно-информационен център в столицата. Автор на лентата е Олга Булле, а в основата на сценария заляга документалният труд на журналиста Калина Канева, която е безспорно призната като най-добрият познавач на делото на граф Игнатиев. Филмът, сниман в Москва, София, село Граф Игнатиево, Пловдивска област, на връх Шипка, е на Продуцентския център “Синема продакшън” със съдействието на представителството на Россотрудничество в България. Във филма участват внучката на Игнатиев Олга Чевская, руският дипломат и бивш генерален консул на Русия във Варна Анатолий Шчелкунов, историкът Михаил Горинов и много други познавачи на делото му. Предстои филмът да бъде представен и в Русия.    ", "date": "2019.02.26", "title": " Представиха филм за граф Игнатиев\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d0%ba%d1%83%d0%b1%d0%b0-%d1%81%d0%b5-%d0%be%d0%b1%d1%8f%d0%b2%d0%b8%d1%85%d0%b0-%d0%bf%d1%80%d0%be%d1%82%d0%b8%d0%b2-%d0%b2%d1%8a%d0%bd%d1%88%d0%bd%d0%b0-%d0%bd/", "text": "Русия и Куба не приемат намеса във вътрешните работи на Венецуела и използването на сила за решаване на проблемите. Това се посочва в изявление на МВнР на Русия, разпространено след консултациите в Хавана на първия заместник-външен министър Владимир Титов, пише TACC. „Особено внимание беше обърнато на ситуацията около Венецуела. Отбелязано беше отхвърлянето на външната намеса във вътрешните работи на страната и използването на сила за решаване на проблемите, включително под прикритието на внос на хуманитарна помощ. Отбелязва се важността на съдействие за провеждане на неконфронтационен диалог и намиране на устойчиво политическо решение“, се казва в информацията.", "date": "2019.02.26", "title": " Русия и Куба се обявиха против външна намеса във Венецуела"}
{"url": "https://trud.bg/%d0%b4%d0%be%d0%bc%d0%b0%d1%82%d0%b8%d1%82%d0%b5-%d1%80%d0%b5%d0%ba%d0%be%d1%80%d0%b4%d0%bd%d0%be-%d1%81%d0%ba%d1%8a%d0%bf%d0%b8-%d0%be%d1%82-10-%d0%b3%d0%be%d0%b4%d0%b8%d0%bd%d0%b8-%d0%bd%d0%b0%d1%81/", "text": "Цените на доматите у нас са рекордно скъпи за последните 10 години, съобщи председателят на Държавната комисия по стоковите борси и тържищата (ДКСБТ) Владимир Иванов. По думите му при спадналото производство цените зависят и от логистиката, включително и от редуването на топло със студено време. Зеленчуците поскъпват в последните години заради климатичните условия и лошите реколти и това се отнася за доматите, краставиците, лука, картофите и зелето, посочи председателят на ДКСБТ. По последни данни на комисията вносните домати на едро се търгуват по 2,30 лева за килограм (отбелязват поевтиняване), а вносните краставици по 2,77 лева за килограм и при тях няма промяна. Картофите поскъпват с 1,1 на сто и се продават по 0,93 лева за килограм на едро. Морковите се търгуват по 1,03 лева за килограм. Зелето поскъпва с 3,8% до 1,09 лева за килограм. Домати внасяме от Полша, Гърция и Турция. Той подчерта, че миналата година е била доста добра за плодовете. Ябълки, банани и портокали не са поскъпнали.  През февруари сегашните равнища на цените са нормални. Пазарът е висококонкурентен, а цената е висока заради липса на количества, обясни Иванов. По думите му цената на месото се запазва за дълго време, стабилни са цените и на млечните продукти. Експертът отбеляза вдигането на цената на брашното, като тип “500” поскъпва с 6,8 на сто и се продава по 0,94 лева, въпреки че реколтата не беше лоша, макар и по-ниска спрямо 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Доматите рекордно скъпи от 10 години насам\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bc%d0%b0%d0%b3%d0%b8%d1%81/", "text": "Към 18.20 часа днес е постъпил сигнал за огън, обхванал сухи треви и храсти, край автомагистрала „Тракия“ при 232-233 км, в района на Сливен. Незабавно към мястото са насочени екипи на пожарната, които за минути са погасили огъня. Възможно е в района да има задимяване. Автопатрул с включени светлини предупреждава водачите да преминават с повишено внимание през участъка.", "date": "2019.02.26", "title": " Пожар затруднява движението по магистрала „Тракия“ край Сливен"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bf%d0%be-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82-%d1%81%d1%82%d1%80/", "text": "Ограничено е движението при км 150 на АМ „Струма“ в участъка Ново Делчево – Сандански, в посока София поради премахване на билборд. Това съобщават от Агенция „Пътна инфраструктура“. Трафикът се пренасочва по обходен маршрут – път I-1 Ново Делчево – Сандански.", "date": "2019.02.26", "title": " Ограничено движение по участък от „Струма“ заради демонтаж на билборд"}
{"url": "https://trud.bg/%d0%b1%d1%80%d0%b0%d1%82%d1%8f%d1%82%d0%b0-%d0%ba%d0%b8%d1%80%d0%b8%d0%bb-%d0%b8-%d0%b3%d0%b5%d0%be%d1%80%d0%b3%d0%b8-%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2%d0%b8-%d0%be%d0%b1%d1%80/", "text": "Братята Кирил и Георги Домусчиеви  . Компанията “Адванс Медиа Груп” ЕАД и шведската медийна група Modern Times Group (MTG) подписаха договор за продажба на “Нова Броудкастинг Груп” АД. “Адванс Медиа Груп” е дъщерна компания на инвестиционния холдинг “Адванс Пропъртис” ООД, собственост на двамата братя. Стойността на сделката е 185 млн. евро. Споразумението предвижда българската компания да придобие 100% от “Нова телевизия” и мажоритарен дял в “Нет Инфо”. Сделката се очаква да бъде финализирана през второто тримесечие на 2019 г. Братята Кирил и Георги Домусчиеви изградиха успешен бизнес в много различни сфери. Компанията им “Адванс Пропъртис” притежава 117 фирми в 23 държави от 10 различни индустрии. Всичко това е плод на дългогодишен труд и поредица от успешни сделки. Кирил Домусчиев е роден на 18 април 1969 г. в София. Семеен е и има три деца. Завършил е средно образование в 9-та Френска езикова гимназия “Алфонс дьо Ламартин”, в испанска паралелка. След завършване на висшето си образование придобива магистърска степен по “Индустриален мениджмънт и маркетинг” към Технически университет – София. Брат му Георги Домусчиев след броени дни ще стане на 47 години. Той е роден на 6 март 1972 г. Завършва френската гимназия, а през 2002 г. и Техническия университет като също като брат си получава магистърска степен по “Индустриален маркетинг и мениджмънт”. И той е женен и има три деца. Владее английски, френски и руски език. След промените през 1990 г. Кирил Домусчиев, заедно с брат си Георги, учредяват няколко дружества, занимаващи се с производство и търговия на облекла и обувки. През 1996 г. основават приватизационен фонд “Напредък Холдинг” АД, чрез който придобиват акции в редица дружества. Една от тези компании е производителят на велосипеди и мотокари “Балкан” АД, в която майката на братя Домусчиеви – Маргарита, е назначена за директор от 1997 г. до 2009 г. През 1999 г. братята стартират фармацевтичен бизнес и учредяват “Хювефарма”, която през 2000 г. приватизира дружеството “Биовет” АД – собственик на завод за производство на ветеринарни продукти в гр. Пещера. “Биовет” е от малкото държавни фирми, които след приватизацията не само оцеляват, но и просперират. Произвежда ветеринарни медикаменти, витамини и антибиотици, които се изнасят в над 70 държави. Предприятието се разраства и дава работа на стотици хора. А “Хювефарма” се развива като глобална фармацевтична компания. През 2003 г. Кирил и Георги Домусчиеви учредяват “Адванс Пропъртис” ООД, в което притежават по 50% от капитала. То е холдингово дружество, чрез което братя Домусчиеви осъществяват повечето от инвестициите си. Водещите компании в “Адванс Пропъртис” извършват дейности в областите фармация, морски транспорт, строителство, недвижими имоти и др. През 2008 г., в резултат на проведена приватизационна процедура, “Адванс Пропъртис” чрез дъщерното си дружество “Кей Джи Маритайм Шипинг” АД придобива 70% от капитала на “Параходство Български морски флот” АД, компания корабособственик с над 126-годишна история. Компанията става и едноличен собственик на “БМФ Порт Бургас” ЕАД. От 2010 г. братята стартират собствен футболен проект и инвестират в развитието на “ПФК Лудогорец 1945” ЕАД, град Разград. За кратко той става доминант в българския шампионат, помитайки грандовете ЦСКА и Левски. Отборът влиза в “А” Професионална футболна група и става шампион на България през следващите седем поредни сезона. “Лудогорец” е играл в груповата фаза на “Шампионска лига” и в “Лига Европа”. “И двамата много обичаме футбола още от малки”, казва Георги Домусчиев. “Едва ли обаче сме си и мечтали да имаме отбор, да издържаме клуб. Всичко това дойде постепенно, без много да бързаме”, допълва той. Преди ерата ПФК “Лудогорец” Георги Домусчиев е левскар, а Кирил Домусчиев е цесекар. Сега обаче и двамата работят само за възхода на “Лудогорец”. Благодарение на двамата братя беше изграден градският стадион “Лудогорец-Арена” в Разград. В резултат Разград не слиза от страниците на медиите, а интересът към ПФК “Лудогорец” излезе извън пределите на страната ни. Така съвсем заслужено на 27 януари 2012 г. Георги Домусчиев става почетен гражданин на Разград. Той е харизматичен, всеотдаен, амбициозен и спомага за реализиране на бизнес проекти в Разград, посочват от общината. Братята възстановяват и църквата в Дойренци, където е служил дядо им, известен като поп Киро. Сега братята разширяват бизнеса си в сферата на медиите. Като всяко друго нещо, с което се захванат, го правят с размах – купуват най-голямата медийна група в страната. А досега те са доказали, че с каквото се захванат е обречено на успех.   Пускат повече български филми “Инвестицията ни в “Нова Броудкастинг Груп” е стратегическа. Тя ни дава възможност да навлезем в един перспективен и нов за нас индустриален сегмент. Възнамеряваме да продължим успешното развитие на медията, опирайки се на доказания професионализъм на хората и мениджърите, работещи в групата на “Нова””, коментира Георги Домусчиев. “Възнамеряваме да поддържаме досегашната политика на “Нова Броудкастинг Груп” за обективна публицистика, лоялност към зрителите и партньорите, както и високо качество на съдържанието и програмите. Надяваме се с нашата финансова подкрепа медията да продължи да се развива ускорено и да предлага все по-добър и интересен продукт на зрителите. Ще окажем подкрепа за утвърждаването на “Нова” като “българската телевизия” с включването в програмите на повече български сериали, филми и развлекателни програми”, допълва той.   За тях Фамилията има значим принос за Лудогорието Значим е приносът на Кирил и Георги Домусчиеви за Разградска област. В момента “Биовет-клон Разград” се разширява със строежа на нов завод, в който се очаква да заработят 100-130 човека. Фирмата проявява и съпричастност към обществени каузи – наскоро по моя инициатива няколко дружества поеха ангажимент да съфинансират изграждането на система за мониторинг на въздуха, от “Биовет” бяха сред първите, заявили такова желание. Инвестицията на Домусчиеви в “Лудогорец” пък косвено има добавена стойност за региона – фенове и гостуващи футболни отбори пазаруват тук, посещават туристически обекти, визитите им са стимул за предприемачите да модернизират заведенията си например и така градът става по-модерен и красив. А славата, която марката “Лудогорец” носи на Разград, е неизмерима и фамилията Домусчиеви съвсем заслужено ще остане в историята на Лудогорието.   Наложиха непостижими стандарти Те наложиха стандарти във футбола, които са непостижими за другите. Позволяват си бомбастични трансфери, много високи заплати. Не знам какви са им бюджетите и какви фондове харчат, но са в пъти повече и от Левски, и от ЦСКА. Има резултати, но има и много грешни трансфери. Гледам ги, показват добри неща, но отборът им се гради на трима футболисти, които са наистина класни играчи.   Обичта към футбола е в основата на успехите Мнозина си мислят, че парите на братя Домусчиеви са в основата на успехите на “Лудогорец” и грешат. Обичта им към футбола е най-важното. Двамата инвестираха не само милиони, не само ноу-хау, но и личното си време. Когато се строяха стадионът и базата, те наблюдаваха в жега, дъжд, прах, като лишаваха семействата си от присъствие. Братя Домусчиеви инвестират много повече време, отколкото пари. Затова “Лудогорец” има най-добрата и най-поддържаната база – стадион и тренировъчен комплекс.          ", "date": "2019.02.26", "title": " Братята Кирил и Георги Домусчиеви – Обречени на успех"}
{"url": "https://trud.bg/%d0%b3%d0%b5%d0%bd-%d1%82%d0%be%d0%b4%d0%be%d1%80-%d0%b1%d0%be%d1%8f%d0%b4%d0%b6%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b1%d1%8a%d0%bb%d0%b3%d0%b0/", "text": ". Това заяви пред „Труд“ преди дни ексразузнавачът ген.Тодор Бояджиев. Той нарече „смешна” версията, че руските служби са направили опит да отровят оръжейния бос Гебрев с „Новичок“ у нас и въпреки, че отровата се е оказала неефикасна, те 4 г. по-късно я дали на бившия шпионин Скрипал в Англия. Това , подчерта генералът, е в пълно противоречие с правилата, по които се изпълняват „мръсни“ поръчки от всички разузнавания. Днес го питаме: а има ли изобщо държавни „мръсни“ поръчки, които са правилни?  – Вие казахте, ген. Бояджиев, че „мръсните“ поръчки са изобретение на специалните служби, но днес се правят „аматьорски“ от частни лица. А как се правят професионално?  – Позволете ми първо да подчертая, че „мокрите“ поръчки не са инструмент, който се ползва само от източните разузнавания. – Как ще го докажете?   – Ще припомня няколко „мокри“ дела, чието разследване не стигна докрай. Международните истории, свързани с тях, са популярни. Генералният секретар на ООН Дак Хамаршелд загина в самолетна катастрофа през 1961 г., пътувайки с миротворческа мисия за Конго. Катастрофата беше атентат, зад който стоеше западно разузнаване. Патрис Лумумба – известният борец срещу колониализма, първият законно избран президент на Демократична република Конго е убит пак през 1961 г. в операция на белгийското разузнаване. Корабът, с който активисти на „Грийнпис“ (неправителствена екологична организация с офиси в 40 държави) се бяха отправили към атола Муруроа, за да предотвратят изпитание на ядрено оръжие там, е взривен в операция на френското разузнаване. Това става през 1966 г., когато Франция превръща Муруроа в полигон за 180 ядрени опити, причинили радиоактивно замърсяване и ракови заболявания в архипелага. Взривът взима жертва…,както и други от т.нар. „остри мероприятия“, които се провеждат от всяко разузнаване. – Руското разузнаване се спряга като водещо в тях. Макар, че в екшън филмите повечето убийства са по заповед от ЦРУ.  – Ще ви кажа откога се ползват „мокри“ дела в руското разузнаване – не въобще, а с държавна санкция. На 4 август 1950 г. на бюрото на Сталин е сложена докладна записка от КГБ за създаване на Бюро № 1 – за диверсионна работа зад граница и Бюро №2 – за специални задачи на територията на СССР. Сталин утвърждава с документ и двете структури, в чийто инструментариум има „мокри“ дела. Те са закрити след смъртта му. – Но практикуват преди това, предполагам?   – Да. И то с българско участие. През 30-те г. по нареждане на Сталин се разработва операция за ликвидиране на Лев Троцки, създателя на Червената армия. Между двамата има вражда. След смъртта на Ленин Троцки е конкурент на Сталин за властта. Затова е отстранен от ЦК на Всесъюзната комунистическа партия, а по-късно изгонен от СССР и лишен от съветско гражданство. Живее в Турция, Франция и Норвегия, после се заселва в Мексико и оттам работи срещу Сталин. В екипа, на който е възложено отстраняването му, няма пряко руско участие. Сталин нарежда на КГБ: „Направете го под чужд флаг! Да не обвинят мен и страната ми!“ „Мозъкът“ на това „мокро“ дело е Григулевич – руски нелегал. Той напира да участва и лично, но не му разрешават, въпреки, че е в Латинска Америка с аржентински паспорт. В първия екип за ликвидирането на Троцки е включен Хосе`Сикейрос – знаменитият мексикански художник, чиито фрески на университета „Мексико сити“ са шедьовър на изобразителното изкуство. Сикейрос е убеден комунист. Той тръгва да ликвидира Троцки, воден от чисти идеологически мотиви– не защото е руски агент, а защото вярва, че Троцки е враг на левите идеи и убийството му е добро дело. – Да не искате да кажете, че едни мръсни поръчки са по-чисти от други?   – Тъй или инак, поръчката, в която Сикейрос участва, се проваля. Екипът влиза в дома на Троцки, който е крепост, с въоръжена охрана. Започва стрелба. За да избегнат куршумите, Троцки и жена му се пъхат под леглата. Атентаторите стрелят и там, но двамата остават невредими, закриля ги съдбата. Налага се да се повтори атентата – през август 1940 г. от един испанец – Роман Меркардер, който разбива главата на Троцки с пикел (туристическа брадвичка). После лежи в мексикански затвор, но никога не признава, че е извършил убийството по поръчение на руснаците. Версията му е „ревност“ – искал да се ожени за роднина на Троцки в САЩ, но той не давал. – Нищо не казахте за поръчките с българското участие?  – За две мога да кажа. Първата е от времето, когато се подготвя убийството на Хитлер от военни командири, смятащи, че заради него губят Втората световна война. За операцията под кодово име „Валкирия“ – неуспешния опит да се ликвидира Фюрера на 20 юли 1944 г. има книги и филми…Сталин няма нищо против нея, но от разузнаването знае, че атентаторите ще издигнат начело на нацистка Германия Франц фон Папен – бележит немски държавник, който тогава е посланик в Турция. Сталин е наясно, че заеме ли мястото на Хитлер, той ще сключи мир с англичани и американци, ще остане само на Източния фронт и ще воюва с всички сили против Съветския съюз. Затова дава команда за остро мероприятие. Задачата да ликвидира фон Папен е дадена на български турчин, вербован от СМЕРШ – военното контраразузнаване „Смерть шпионина“. Нашенецът изпълнява поръчката некачествено. Бомбата, която трябва да убие фон Папен и жена му, избухва в ръцете му и го убива. Фон Папен оглушава, но остава жив. – А втората поръчка с българско участие? В нея има ли гаф?   – Тя е за резидента от военното разузнаване Игнаций Рейс – съветски нелегал, чието истинско име е Порецкий. Той е осъден задочно на смърт за предателство и повикан в Москва, но се сеща, че не е за добро и вместо в Москва, се озовава в западноевропейска столица. Оттам пише срещу Сталин, даже пуска писмо до ЦК на руската комунистическа партия, в което заявява: „Аз се връщам към Ленин, към неговото учение и дело“. Писмото се появява в троцкиския печат и следва команда от Сталин за атентат. Той е успешен. Рейс е ликвидиран в Швейцария от нелегала Афанасиев, който е българин и неговият шурей Правдин. Двамата са служители на руското военно разузнаване. Откриват Порецки в ресторант в Лозана, имитират пиянска свада, качват го в кола и изхвърлят после край пътя трупа му. Това е може би единственото убийство, което швейцарската полиция не успява да разкрие. Афанасиев и Правдин не са хванати. – Какъв извод правите от всичко това?   – Разузнаването невинаги използва мръсните си инструменти с мръсни цели. Понякога целите оправдават средствата, защото са държавнически. Ето, решението за убийството на фон Патен. То е взето не защото Сталин вижда в германеца личен враг, а защото вижда в политиката му заплаха за съветската държава. Друго е, когато поръчковото убийство се взема на въоръжение от фирми на конкуренти. Според мен такъв е случаят с Гебрев. Той, като оръжеен бизнесмен има силни противници и в България, а не само в Русия. Нашият гост  Тодор Бояджиев е роден през 1939 г. Работи над 30 г. в българското разузнаване (по-рано Първо главно на ДС), където стига до зам.-началник. Същевременно е зам.-търговски представител на България в САЩ и пълномощен министър в мисията ни към ООН в Ню Йорк. През 1990 г. става първият главен секретар на МВР. Депутат е във Великото и 39-ото Народно събрание.            ", "date": "2019.02.26", "title": " Ген. Тодор Бояджиев пред „Труд“: Българи изпълнявали “мокри” поръчки на Сталин\t\t\t"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b7%d0%b0%d1%81%d0%b5%d0%b3%d0%b0-%d1%81%d0%b0-%d1%83%d1%80%d0%b0%d0%b2%d0%bd%d0%b5%d0%bd%d0%b8%d0%b5-%d0%b1%d0%b5%d0%b7-%d0%bd%d0%b5%d0%b8%d0%b7/", "text": "Общественият критицизъм към управляващите лавинообразно нараства ГЕРБ печели европейските избори. С малко и не завинаги, но все пак с преднина. БСП остава втора по брой гласове. Но пък с шанс да има равен брой мандати с управляващите. ДПС остават непоклатими и утвърждават позицията си на ключов фактор за развитието на политическите процеси. Съдбата на „патриотите“ ще се реши на фотофиниш. Това показват последните социологически сондажи. И не само – такава е устойчивата картина през последната година. От тази гледна точка предстоящите избори за членове на Европейския парламент изглеждат като „уравнение“, но без неизвестни. Социални протести, които са в състояние да свалят властта, няма и не се задават. И все пак. Има фактори, които могат да променят картината на финалната права. Общественият критицизъм към управляващите лавинообразно нараства. ГЕРБ и „патриотите“ дават обилни поводи. Гаф след гаф. От голям скандал към още по-голям скандал. Това са правителствените новини в последно време. И тъкмо в начина, по който ги отиграват управляващите, сякаш е закодиран и възможният им срив в недалечно бъдеще. Вместо спокойствие и увереност, ГЕРБ вече излъчват все повече нервност и озлобление. Кръгова отбрана. Вместо да се стремят да печелят приятели в условията на критики от всички страни, те все по-натрапчиво си създават врагове. Капка по капка вир става. Управлението изглежда лишено от енергия, без големи идеи, без обединителни каузи. Когато една политическа сила навлезе в такъв цикъл и не съумее бързо да го преодолее, това предвещава бъдещи загуби. Безусловно. Проблемът на БСП пък е залитането по ефекта без да се държи сметка за ефективността. Само с партийни фойерверки опозицията трудно може да убеди независимите избиратели, че е политическа алтернатива, която носи реална промяна. Нужни са идеи и личности, които убедително олицетворяват тези идеи. Напускането на парламента има смисъл само, когато от това следват предсрочни избори. Иначе е губеща позиция – лишава от парламентарна трибуна, показва, че липсва капацитет за ефективна опозиционна дейност с инструментите на парламентаризма. Навремето 39-те от СДС напуснаха и постигнаха резултат – накараха ВНС да ускори приемането на конституцията, да се саморазпусне и да има нови избори. Как ще се завърне утре БСП в парламента, ако няма ясна перспектива за предсрочни избори? Още повече, че в предстоящите евроизбори БСП е изправена пред много тънка игра. В тях се гласува не просто за българските евродепутати, а за членове на съответните политически семейства, които после ще избират новия президент на Европейската комисия. БСП на Корнелия Нинова много правилно постави разграничителните линии на партията от статуквото на неолибералния глобализъм, което все още властва в Брюксел – миграцията, семейството и джендъра. От „Позитано“ уверяват, че техните евродепутати няма да гласуват в общия хор на ПЕС по тези теми. Но това не е достатъчно. Защото от тях се очаква да гласуват в подкрепа на Франс Тимерманс, когато започне процедурата за избор на президент на Европейската комисия. Той е известен освен като част от статуквото в Брюксел, и като душеприказчик на Джордж Сорос. Радикален привърженик е на джендър-идеологията, според която полът е лична приумица, а не обективна биологична даденост. Засипа България с критики, че не ратифицира Истанбулската конвенция. В програмната си реч в Мадрид онзи ден замаскира предизборно това зад благородната кауза за борба с „насилието, основано на пола“. Но от цялостното му поведение е ясно, че Истанбулската конвенция, претворена в евродирективи, е негов непосредствен приоритет. Остава се с тягостното впечатление, че ако по истинските проблеми, които левите трябва да решават – бедността и неравенството – те говорят главно с лозунги, то за въвеждането на джендър-идеологията имат съвсем конкретен план. Ще гласуват ли евродепутатите от БСП за Франс Тимерманс? Това е въпрос, чийто отговор ще тегне над тях като дамоклев меч по време на предизборната кампания. Защото ако заявят, че ще гласуват за него от партийна солидарност, то това ще бъде пълно отричане на позициите им срещу Истанбулската конвенция и Пакта на ООН за миграцията. Подобни двойни стандарти са в състояние да разколебаят и дори да отблъснат значима част от независимите избиратели, които са срещу управляващите, но не могат да приемат шикалкавене по тези теми. А без да привлече поне двеста хиляди независими избиратели БСП не може да спечели избори. Трудна игра, която партията трябва с гросмайсторско умение да изиграе. Пред червените стои и хроничният проблем с партньорите и съюзниците. Чувството за самодостатъчност е опасно, а идеята „вие елате, ние ще ви водим“ е отдавна изчерпана. След сътресенията с групата около Местан, ДПС отново възстанови позицията си на остров на стабилността в лепкавата тиня на родната политика. Партията не само играе ключова роля в сформирането на аритметическо мнозинство в парламента, но и често задава тон и посока на дебатите. Промените в Изборния кодекс са един от примерите за това. Ако сегашното разположение на силите остане без съществени промени, управление без ДПС в следващия парламент ще е невъзможно. „Обединените патриоти“ пък са в състояние, което отрича дори самото им наименование. По-разединени, скарани и разнопосочни са дори от времето, когато не бяха в коалиция, а враждуваха помежду си. Бъдещето им в този формат определено изглежда проблематично, освен ако инстинктът за политическо самосъхранение не надделее в крайна сметка. Състоянието на основните политически сили се отразява и в съдържанието и начина, по който произвеждат политика. Все повече се затъва във виртуалното за сметка на реалните идеи и решения. Два сюжета доминират. Първият е за митичното „руско вмешателство“, чиято мрачна сянка тегнела над предстоящите български избори. Усещало се и било много силно през последните години. Така ни убеждават със специфичен блясък в очите, инсталирани от периферния антураж на отстранените от властта в САЩ неокони и хилъристи (по нашему – соросоиди). Интересно. Защото ако има нещо вярно, то значи управлението на ГЕРБ през последните 10 години се дължи и на това вмешателство. Дали е така? Или може би говоренето за „руско вмешателство“ е димна завеса. От една страна в пушилката се крие друго вмешателство, а от друга – обществената дискусия се отклонява в тези виртуални теми, за да се заглушат истинските – бедност, корупция, лоша администрация. Вижте колко ефирни въздишки се носят за пустото му вмешателство. За другото не остава време. И ако вмешателството е доминанта в съдържанието на политиката, която ни предлагат, то начинът на правене на политика е не по-малко откъснат от реалностите. Прави се фейсбук-политика. Какво означава това? Светът на Фейсбук е мозайка от мимолетни страсти и истерии, които текат паралелно в стотици малки общества, всяко от които си въобразява, че е единствено и представлява общественото мнение като цяло. Естествено, никое от тях не е реално представително нито за Обществото, нито за масовите настроения на хората. Но капанът щраква, когато все повече политици и управници се потопяват в едно-две подобни мини-общества и решат, че това именно е пулсът на народа. Тогава политическото умира и се ражда фейсбук-дърдоренето, въздигнато в ранг на държавна политика. Големите политици и държавници не се люшкат по настроенията из фейсбук, а ги моделират чрез идеите и политиката, която прокарват. Доналд Тръмп например, не подскача според възгласите от социалната мрежа, а целенасочено ги предизвиква и насочва, за да постигне желания политически резултат. Липсата на идеи и компетентни аргументи, у нас се замества именно с такова фейсбук-дърдорене. Механизмът е: комуникационният сътрудник в пола или панталон алармира, че „мрежата е пламнала“, и политикът тутакси изстрелва реакция според очакванията на мини-тълпата. Ама, че има други мини-тълпи в мрежата и в тях настроенията са диаметрално противоположни, никой не си дава сметка. Така партиите и политиците се капсулират и стават подвластни на чужд дневен ред, което ги лишава от ценностно и съдържателно лидерство. Откъсва елита от народа. Какво следва ли? Този филм вече е гледан – бунт срещу елита. Вчера беше във Вашингтон, утре в други градове, а може би някога и в София.      ", "date": "2019.02.26", "title": " Изборите засега са уравнение без неизвестни\t\t\t"}
{"url": "https://trud.bg/15-%d0%b3%d0%be%d0%b4%d0%b8%d1%88%d0%b5%d0%bd-%d1%81%d1%82%d1%80%d0%be%d1%88%d0%b8%d0%bb-%d0%b2%d0%b8%d1%82%d1%80%d0%b8%d0%bd%d0%b0%d1%82%d0%b0-%d0%bd%d0%b0-%d0%b4%d0%b5%d0%bb%d0%b5%d0%b3%d0%b0%d1%86/", "text": "15-годишно момче . Момчето обяснило, че не го направило умишлено. Във въпросната вечер, той се прибирал към дома, заедно с двама свои приятели. По пътя се спречкали и започнали да се гонят. Той грабнал базалтова плочка и ги замерил с нея, но тя потрошила витрината. От хвърлената плочка, бил повреден и работещ телевизор, разположен в близост до счупеното стъкло. Стойността на нанесените от вандалския акт щети по офиса на улица „Фердинандова“ е оценена на сумата от 1 000 лв., която ще бъде поета от родителите на 15-годишния младеж. Работата по случая продължава от служители на Първо Районно управление – Бургас. Кой се страхува от БСП? Такива избори ли да очакваме?! Бургаският офис на Делегацията на българските социалисти в ЕП стана обект на посегателство. Неизвестно лице е счупило витрината, както и намиращия се зад нея телевизор, излъчващ рекламни клипове за работата на Делегацията. Ръководството на БСП-Бургас осъжда вандалската проява и се надява зад посегателството да не стои политически съперник. В навечерието на предстоящите избори за ЕП подобен род провокации са недопустими за страна, изповядваща демократичните ценности. Надяваме се, че компетентните органи ще открият извършителя на това деяние! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.26", "title": " 15-годишен строшил витрината на Делегацията на българските социалисти\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%bc%d0%b5%d0%b4%d0%b8%d0%b9%d0%bd%d0%b8-%d0%b3%d0%b8%d0%b3%d0%b0%d0%bd%d1%82%d0%b8-%d0%b8%d0%b7%d0%bb%d1%8a%d1%87%d0%b2%d0%b0%d0%bb%d0%b8-%d0%be/", "text": "Медийни гиганти като Eursport Европа, Eurosport Азия, американската NBC, немската ARD, британската FREESPORTS, китайската CCTv, са излъчвали на живо стартовете от Световната купа по ски, провели се в Банско този уикенд. Състезанията са показани и в ефира на австрийската ORF, трите швейцарски SRF, RSI, RTS, италианската Mediaset, френската L`Equpie 21. Според справката пред екраните, за да гледат прякото предаване от пистите над българския зимен курорт, са били над 120 милиона души. През май месец ще се разбере точно колко зрители са ангажирани със спортното събитие – тогава ще излязат данните за гледаемостта на повторенията и новинарските репортажи от Банско в световен мащаб. Всички мега звезди на ските, участвали в кръга от Световната купа, вече сипят суперлативи за организацията и България, правейки безценна реклама на страната ни като зимна спортна и туристическа дестинация. Шампионът Марсел Хиршер обяви, че  Банско превъзхожда някои от алпийските курорти. „Банско е фантастичен ски курорт и се издига на над 2500 метра. Модерни лифтове и перфектно поддържани писти. Това ни показва още веднъж, че карането на ски е много по-широко разпространено, отколкото си мислим. Състезаията бяха перфектно организирани и цялата среда, гостоприемството, подготовката на пистите – всичко беше безупречно, дори по-добре, отколкото някои наши отрицателни примери в Алпите!“, каза Хиршер. Министърът на младежта и спорта Красен Кралев заяви, че отдавна няма никакво съмнение, че Банско е на световната карта на спорта и туризма. Той бе категоричен, че курортът е топ дестинация, в която се провеждат състезания от най-висок ранг.  ", "date": "2019.02.26", "title": " Световни медийни гиганти излъчвали от Банско\t\t\t"}
{"url": "https://trud.bg/%d0%b5%d0%b2%d1%80%d0%be%d1%81%d1%82%d0%b0%d1%82-4-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%80%d0%b5%d0%b3%d0%b8%d0%be%d0%bd%d0%b0-%d1%81%d0%b0-%d1%81%d1%80%d0%b5%d0%b4-%d0%bf%d0%b5/", "text": "Северозападният регион в България остава най-бедният в Европейския съюз към края на 2017 г., като покупателната способност на населението там е едва 31% от средно европейското ниво. Най-богатият регион пък е Вътрешен Лондон-запад в Обединеното кралство с 626%. Това показва изследване на Евростат, публикувано днес. Цели пет от седемте европейски региона с най-нисък жизнен стандарт се намират в България. Един е във Франция и един – в Рмъния, отчитат от европейската статистическа служба. Водещи от всичките 281 европейски региона според икономическата дейност, отразена в покупателната способност на населението през 2017-а година, след първенецът Вътрешен Лондон-запад, са Люксембург (253%), Южна Ирландия (220%), региона Хамбург в Германия (202%), региона на Брюксел в Белгия (196%), Източна и Централна Ирландия (189%) и региона на Прага в Чешката република (187%).    ", "date": "2019.02.26", "title": " Евростат: 4 български региона са сред петте най-бедни в ЕС"}
{"url": "https://trud.bg/14-300-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b8-%d1%81%d0%bb%d0%b5%d0%b4-%d0%bb%d0%b5%d0%b2%d1%81%d0%ba%d0%b8-%d1%86%d1%81%d0%ba%d0%b0/", "text": "Дисциплинарната комисия към Българския футболен съюз глоби с общо 14 300 лева „Левски“ и ЦСКА (1:0) след двубоя на националния стадион през уикенда. Глобите са заради различни провинения на двете агитки. „Сините“ ще се платят 5 000 лева. От „Българска армия“ сметката е по-голяма. ЦСКА трябва да преведе по сметката на БФС общо 9 300 лева, като освен това клубът е задължен и да възстанови нанесените от феновете щети по стадион „Васил Левски“. Двата гранда са и с предупреждение за лишаване от домакинство. Едвин Джеси от „червените“ ще пропусне един мач след червения картон, който получи в дербито. Съотборникът му Божидар Чорбаджийски и Иван Горанов от „Левски“ са наказани за по среща след натрупани картони.  Дисципът здраво одруса „Ботев“ (Враца). На клуба са наложени три имуществени санкции на обща стойност 10 000 лева.", "date": "2019.02.26", "title": " 14 300 лева глоби след „Левски“ – ЦСКА"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b4%d0%b0-%d0%b8%d0%bc%d0%b0-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8%d0%b5-%d0%b2-%d1%82%d0%be%d0%b0%d0%bb%d0%b5/", "text": "Въпрос:  Работя в голяма производствена фирма и ми направи впечатление, че в тоалетните помещения има монтирани видеокамери. При разговори с прекия ми ръководител ми бе съобщено, че това е нареждане на директора и да не се съмнявам, че той не спазва всичко, каквото трябва. Според мен обаче не е много редно това. Може ли да ме ориентирате в ситуацията? П. Красимирова, гр. София Отговор:  Законосъобразното извършване на видеонаблюдение на работниците в производствения процес предполага наличие на съгласие на съответните работници. Съгласно параграф 1, т. 13 от ЗЗЛД „съгласие на физическото лице“ е всяко свободно изразено, конкретно и информирано волеизявление, с което физическото лице, за което се отнасят личните данни, недвусмислено се съгласява те да бъдат обработвани. Информираността включва конкретното физическо лице да знае кой обработва данните му, какви данни обработва, с каква цел, на кого ги предоставя и кои лица имат достъп до тях. Работодателят е длъжен да предостави на работниците в предприятието необходимата информация, свързана с осъществяваното видеонаблюдение, както и за техните права по отношение на личната им неприкосновеност. Следва да се обърне особено внимание на факта, че е абсолютно недопустимо монтирането на камери в стаи за почивка, санитарни и обслужващи помещения. Неприкосновеността на личната сфера и опазването на достойнството на личността на работниците и служителите са общочовешки ценности, които работодателят следва да зачита по време на изпълнение на работата по трудовото правоотношение. Всяко физическо лице има право на достъп до отнасящите се за него лични данни (вкл. видеозаписи). Когато при осъществяване правото на достъп на физическото лице могат да се разкрият лични данни и за трето лице, администраторът е длъжен да предостави на съответното физическо лице достъп до частта от тях, отнасяща се само за него. За тази цел той трябва да предприеме съответни технически мерки за заличаване/маскиране на образите на другите лица-обект на видеонаблюдението. При липса на такава техническа възможност достъп до видеозаписи може да бъде предоставен само със съгласието на всички лица – обект на видеонаблюдението. Ако прецените, че спрямо вас се извършва видеонаблюдение, за което не ви е поискано съгласието, или смятате, че правата ви са нарушени, можете да подадете жалба до Комисията за защита на личните данни. Начините за това са два. Първият е в писмен вид в деловодството на институцията или по пощата. Вторият начин е по интернет, но той е възможен само за притежателите на електронен подпис. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор    ", "date": "2019.02.26", "title": " Може ли да има видеонаблюдение в тоалетните на работното ми място"}
{"url": "https://trud.bg/%d0%b4%d0%b0%d0%b2%d0%b0%d1%82-70-100-%d1%85%d0%b8%d0%bb-%d0%b5%d0%b2%d1%80%d0%be-%d0%b7%d0%b0-%d0%b6%d0%b8%d0%bb%d0%b8%d1%89%d0%b5-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Излизат много нови проекти Във Варна най-търсени са двустайните и тристайните апартаменти, като около 40% от сделките се сключват на цена от 50 хил. до 70 хил. евро, показват данни на брокери на имоти. Забелязва се увеличение на сделките на цена между 70 хил. и 100 хил. евро, които имат дял от около 20% от общия пазар. Това се дължи на големия брой проекти ново строителство в посока Варна-Златни пясъци. “Този район свърза града с курорта и там имотите вече се използват за целогодишно живеене, има възможност и за реализиране на луксозни сгради. Хората се ориентират към тях и това вдига цената на покупките”, коментират експерти. В последните месеци много проекти в предпочитани райони във Варна получиха разрешение за строеж и хората започнаха смело да купуват в тези сгради. Основните играчи в новото строителство са инвеститори, които са смятани за стабилни от клиентите, поради което се ползват с тяхното доверие и това им дава повече спокойствие, когато купуват “на зелено”. Около 20% от реализираните сделки са за имоти ново строителство. В същото време клиентите, които продават имот, закупен с инвестиционна цел, са около 40%, а делът на хората, които се разделят с един имот, за да закупят друг, е около 15-16%. Интересът към придобиване на имоти “на зелено” във Варна не е малък, тъй като сградите са по-добри, с подобрена функционалност и дизайн и привлекателна цена с възможност за разсрочване на плащането, което отменя необходимостта да се вземе по-голям кредит. “Част от купувачите предпочитат да се включат в по-ранен етап от стартирането на даден проект с цел да получат по-изгодна цена, но има и такива, които се насочват към имоти с издаден акт 14 или 15, за да са по-спокойни и да не бъдат изненадани в някакъв момент”, коментират брокери. Интересът към старо строителство и към районите, застроени с панелни блокове, също се запазва, като към тях се ориентират хора с по-ниски бюджети, които нямат възможност да придобият имот в централните райони на града. В морската столица се очаква на пазара да излязат много нови проекти заради големия брой разрешителни за строеж и започнато ново строителство в морската столица през миналата година.   Раздвижва се пазарът на офиси и складови площи Градът привлича хора от Монтана и Ловеч Клиентите на наемния пазар във Варна са предимно студенти и семейства, които се местят от по-малко в по-голямо жилище, или пристигат в града от вътрешността на страната и първата стъпка е да заживеят под наем докато си купят нов дом. Служители на големи компании, които са съсредоточили бизнеса си в града, са сред наемателите на по-скъпи имоти. В последно време се наблюдава раздвижване и на пазара на офиси и складови площи под наем и това е признак, че икономиката на града се развива. Чужденците вече не са фактор на пазара на недвижими имоти във Варна и района около града. “При чуждите граждани, предимно хора от Русия и другите бивши съветски републики, говорим основно за продажба на инвестициите, които са направили в предишни години”, коментират брокери на недвижими имоти. Вътрешната миграция е един от най-сериозните фактори, които влияят на пазара във Варна, тъй като градът е третият по големина притегателен център в страната след София и Пловдив. Много семейства от Търговище, Шумен и Добрич инвестират в жилище във Варна, като те се насочват главно към покупка на имот в нова сграда. “Към Варна вече се насочват и граждани от Северозападна България – Монтана, Плевен, Ловеч. Освен това градът е вторият по големина университетски център, което също оказва много сериозно влияние на пазара”, коментират брокери. Наблюдава се силен ръст на броя на сделките с имоти във Варна както на тримесечна, така и на годишна база. Подобряването на инфраструктурата и ръстът на новото строителство са допринесли за увеличаването на сделките с апартаменти в града.", "date": "2019.02.26", "title": " Дават 70-100 хил. евро за жилище във Варна\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%89%d0%b5-%d0%b3%d0%bb%d0%b0%d1%81%d1%83%d0%b2%d0%b0-%d0%b1%d1%80%d0%b5/", "text": "Британският премиер Тереза Мей ще даде възможност на парламента да гласува за Брекзит без сделка или удължаване на срока за излизане на Обединентото кралство от Европейския съюз. Това стана ясно по време на изказване на Мей пред народните представители, съобщава в. „Гардиън“. В речта си премиерът на Великобритания заяви, че ще проведе три вота следващия месец. На 12 март британските народни представители ще гласуват споразуменито, което Мей вече е договорила с Брюксел. Ако то отново не бъде прието тогава депутатите ще имат шанса да решат дали страната да напусне съюза без сделка. Заради силното негативно мнение сред управляващите консерватори, относно варианта за Брекзит без сделка, парламентът ще проведе още едно гласуване – за удължаване на срока за излизане на Великобритания от ЕС. Мей заяви, че процедурата по Брекзит трябва да започне най-късно до края на юни иначе страната й ще бъде принудена да се яви на европейските избори, които ще е проведат през май. Премиерът добави, че ако се стигне до излизане от ЕС без сделка правителството й ще направи всичко възможно да намали негативните последици. Лидерът на опозицията в британския парламент Джеръми Корбин за пореден път обвини Мей, че напълно се е провалила в опита си да доведе Брекзит до край.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Британският парламент ще гласува Брекзит без сделка другия месец"}
{"url": "https://trud.bg/%d0%b4%d0%b6%d0%b5%d1%84-%d0%b1%d0%b5%d0%b7%d0%be%d1%81-%d0%be%d0%b3%d0%bb%d0%b0%d0%b2%d0%b8-%d1%81%d0%bf%d0%b8%d1%81%d1%8a%d0%ba-%d0%bd%d0%b0-%d1%84%d0%b8%d0%bb%d0%b0%d0%bd%d1%82%d1%80%d0%be%d0%bf/", "text": "Джеф Безос – най-богатият човек в света, вече е и филантроп №1, съобщи в. . Безос е дарил повече от който и да е в страната през миналата година, включително донори със значително богатство като бившия кмет на Ню Йорк Майкъл Блумбърг и основателя на „Майкрософт“ Бил Гейтс. Данните са от последния списък „Филантропия 50“, който включва топ 50 на донорите в САЩ. Безос, който притежава близо 135 милиарда долара, е дарил $2 млрд. за благотворителни каузи през 2018 г. посредством фондация, основана от съпругата му Макензи, с която са в развод. Даренията на шефа на „Амазон“ са далеч зад общата благотворителност на Гейтс на стойност 45 милиарда долара за борба с бедността и в подкрепа на образованието. Но идват на фона на спад наполовина на средствата за благотворителност през миналата година в сравнение с 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Джеф Безос оглави списък на филантропите в САЩ"}
{"url": "https://trud.bg/%d0%bc%d0%b7-46-%d1%81%d0%b0-%d0%be%d0%b1%d1%89%d0%be-%d1%81%d0%bb%d1%83%d1%87%d0%b0%d0%b8%d1%82%d0%b5-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d1%81%d1%82%d1%80%d0%b0%d0%bd/", "text": "Към 26 февруари, 12 часа, общо за страната са регистрирани 46 случая на заболели от морбили. 36 случая са съобщени от РЗИ-Благоевград, 7 – от Столична РЗИ и 3 – от РЗИ-София област, съобщават от МЗ. Съмнение за един случай на морбили е съобщено от РЗИ-Варна. Предстои лабораторно доказване, тъй като е засегната нова област. Разпределението по възрастови групи е както следва: във възрастовата група под 1 г. – 10 случая;  във възрастовата група 1-4 г. – 21 случая;  във възрастовата група 5-9 г. – 5 случая;  във възрастовата група 10-14 г. – 2 случая;  във възрастовата група 15-19 г. – 3 случая;  във възрастовата група 20-24 г. – 1 случай;  във възрастовата група 25-29 г. – 2 случая;  във възрастовата група 35-39 г. – 2 случая Морбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система. Източник на зараза е само човекът. Фактор на предаване е въздухът, заразяването става при близък и директен контакт най-вече в затворени помещения. След преболедуване се изгражда траен пожизнен имунитет. МЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст. Всички лекари на територията на страната следва да подходят с особено внимание към пациенти със съмнение за морбили. Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " МЗ: 46 са общо случаите на морбили в страната"}
{"url": "https://trud.bg/%d0%b3%d0%b0%d0%b7%d0%bf%d1%80%d0%be%d0%bc-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b3%d0%b0%d0%b7%d0%b0-%d0%bf%d1%80%d0%b5%d0%b7-2019-%d0%b3-%d0%bc%d0%be%d0%b6%d0%b5/", "text": "Експортната цена на природния газ на „Газпром“ през 2019 г. може да достигне 230-250 долара за 1000 куб.м. Това заяви директорът на „Газпром експорт“ Елена Бурмистрова, пише  . „Оценявам диапазона на експортните цени на „Газпром“ за 2019 г. да бъде между 230-250 долара за 1000 куб.м.“, каза тя в Деня на инвеститора на компанията.", "date": "2019.02.26", "title": " „Газпром“: Цената на газа през 2019 г. може да достигне 230-250 долара"}
{"url": "https://trud.bg/%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0%d1%82%d0%b0-%d0%b5-%d0%bd%d0%b0%d0%b9-%d1%82%d1%8a%d1%80%d1%81%d0%b5%d0%bd%d0%b0%d1%82%d0%b0-%d0%b4%d1%80%d0%be%d0%b3%d0%b0-994-%d0%be%d1%82/", "text": "Дискусия срещу наркотиците и в помощ на родителите в Бургас „Марихуаната продължава да е най-търсеният наркотик заради ниската си цена. Няма ръст на употребата на наркотици, по-скоро нивото се запазва същото“. Това заяви шефът на ОД на МВР Калоян Калоянов по време на срещата „Наркотиците-риск за бъдещето“ – Как да помогнем на родителите“, която се проведе в Бургас. Прокурор Йовита Григорова допълни, че 99.4% от предадените на съд за разпространение завършват с присъди. Тя обобщи и добрата практика с учебните заведения, която се провежда от прокуратурата. Подобряване на координацията между отделните институции, разширяване на обсега на покритие и лечение от НЗОК по отношение на психозите, които отключват наркотичните вещества, по-строги наказания за престъпления, свързани с наркотиците- това бяха част от акцентите по време на дискусията. На срещата присъстваха депутати от ГЕРБ, прокурори и представители на училищните настоятелства. Д-р Никола Зъбов представи видовете наркотици и отражението им върху психичното здраве. „Наркотичните вещества водят до психични разстройства, имал съм такива случаи в практиката си с деца. Родителите трябва да потърсят веднага клиничен психолог или психотерапевт, ако забележат първите проблеми при детето си“. „Родителите изпитват трудност да разберат какво се случва с децата им. Промяната е най-важният момент за справяне с проблема на ниво родител, на ниво деца, детоксикация на тяло и психика“, сподели Красимир Иванов. Зам.-кметът Мануелян посочи, че преди 2 години общината е имала проект, по който са били закупени наркотестове. Но проблемът, е че те могат да се използват върху децата само с позволението на родителя.  ", "date": "2019.02.26", "title": " Марихуаната е най-търсената дрога, 99,4% от съдените дилъри с наказания"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b1%d0%b0%d1%80%d0%b5%d0%ba%d0%be%d0%b2-%d0%b8%d0%b7%d0%bb%d1%8a%d0%b3%d0%b0-%d0%b0%d1%82%d0%b0%d0%ba/", "text": "„Атака” не влезе в Алианса на европейските консерватори и реформисти заради начина, по който беше предложена и има малък шанс това да се промени. Това коментира евродепутатът от ВМРО Ангел Джамбазки по  . Той хвърли вината за това върху своя колега и партньор в листата през 2014 г. Николай Бареков. „Причината да не бъде приета „Атака” е начинът, по който беше предложена – нелепо и неумело от човека, който ги предложи, моят колега в ЕП Николай Бареков. Той буквално ги излъга – твърдеше, че ще ги приемат, че той е свършил работа и няма проблем. Не съобрази позиции, които е защитавала тази партия в годините назад, не подходи разумно и не направи предварителни разговори”, обясни националистът. По думите му най-важните групи при евроконсерваторите са полската и английската, а, с оглед руската политика през последните столетия, „трябва да помислиш кого предлагаш и как предлагаш” („Атака” призовава Крим да бъде признат за руски и санкциите да паднат – б.р.). Джамбазки подчерта, че не смята, че случилото се може да доведе до скандал в „Обединени патриоти”, защото лично е обяснил на Волен Сидеров вижданията си за това как може да стане приемането на „Атака” в европейското консервативно семейство. Евродепутатът подчерта, че гласоподавателите очакват Патриотите да са заедно за евровота и не би трябвало никой от целещите се в челните места на листите да се притеснява от вътрешни избори.", "date": "2019.02.26", "title": " Ангел Джамбазки: Бареков излъга „Атака”, че евроконсерваторите ще ги приемат"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0-%d0%bf%d1%80%d0%be%d1%86%d0%b5%d1%81%d1%8a%d1%82-%d1%81%d1%80%d0%b5%d1%89%d1%83-%d0%b4%d1%8f%d0%bd%d0%ba%d0%be%d0%b2-%d1%82%d1%80%d0%b0%d0%b9%d0%ba%d0%be%d0%b2/", "text": "Делото за сделката с дялове на EVN срещу бившите министри от кабинета „Борисов 1“ Симеон Дянков и Трайчо Трайков и Иво Прокопиев, както и трима мениджъри от консултантската му фирма „Булброкърс“, започва по същество в специализирания съд. Предстои магистратите да определят дата за първо заседание. Това е трети пореден опит за старт на процеса, след като няколко пъти обвинителният акт бе връщан на прокуратурата заради противоречия и неясноти. След поредното възражение на защитата, апелативният спецсъд реши окончателно, че обвиненията са ясни. Трайков, Дянков и Прокопиев са подсъдими заради продажбата през 2011 г. на 33% държавни дялове от EVN, което според прокуратурата е довело до загуби от 20 млн. лв.", "date": "2019.02.26", "title": " Тръгва процесът срещу Дянков, Трайков и Прокопиев\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%80%d0%b0%d0%b7%d1%83%d0%bc%d0%bd%d0%be-%d0%b5-%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%be%d1%82-%d0%ba%d0%be%d0%b0/", "text": "Разумният вариант е партиите от коалиция „Обединени патриоти“ да се явим заедно на евроизборите, каза вицепремиерът и лидер на ВМРО Красимир Каракачанов пред журналисти във връзка с проведеното заседание на Коалиционния съвет на „Обединени патриоти“. „Всичко останало честно казано не го разбирам. В края на краищата – три партии. Всеки има някакво различно мнение“, обясни Каракачанов. Той добави, че крайният срок за решението на малката коалиция е определен от ЦИК. „Ако няма да стигнем до споразумение, ние ще се регистрираме за участие в евроизборите“, допълни Той. Според него хората, които са подкрепили на изборите „Обединени патриоти“ искат да има диалог между трите партии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Каракачанов: Разумно е партиите от коалиция „Обединени патриоти“ да се явим заедно на евроизборите"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bc%d0%be%d1%89%d0%bd%d0%b0-%d1%82%d1%83%d1%80%d0%b1%d0%be%d0%bb%d0%b5%d0%bd%d1%86%d0%b8%d1%8f-%d0%bf%d0%be%d0%b4%d1%85%d0%b2%d1%8a%d1%80%d0%bb/", "text": "Полет на британската авиокомпания British Airways от Лондон до Гибралтар беше отклонен към Малага след като самолетът попада в изключително мощна турболенция. Под напора на вуздушните течения машината се върти във въздуха толкова силно, докато се опитва да се снижи, че това прави впечатление на много от хората на земята, които също я снимат. Инцидентът от 25 януари се е разминал без пострадали. И от друг ъгъл: „Виждал съм много нестабилни заходи. Но полет BA492 до момента е най-впечатляващият и най-ужасяващ от всички тях. Дори за любител на авиацията като мен“, споделя авиационен фен от Франция под едно от видеата. „Най-мъчителният полет – днес до Гибралтар от Хийтроу! Бях ужасена, меко казано. Със съпруга ми се гледахме и си мислехме, че това е краят! British Airways знаеха, че в района има силен вятър и въпреки това ни поставиха в опасност!“, недоволства в туитър жена, пътувала в самолета. Следващото видео показва злополучния полет през погледа на друг от пасажерите: След като прави завой над Гибралтар, в крайна сметка самолетът каца безпроблемно на летището в испанския град Малага.", "date": "2019.02.26", "title": " Вижте как мощна турболенция подхвърля самолет с пътници в небето (ВИДЕО)"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f%d1%82-%d1%80%d0%b0%d0%b9%d0%be%d0%bd%d0%b5%d0%bd-%d1%81%d1%8a%d0%b4-%d0%be%d1%82%d1%87%d0%b5%d1%82%d0%b5-%d0%bd%d0%b0%d0%bc%d0%b0%d0%bb/", "text": "Варненци все по-рядко търсят съда заради надписани сметки за ток, вода и мобилни телефони и все по-често оспорват актове на КАТ, НАП, Инспекцията по труда и др. Това показва отчетът за работата на Варненския районен съд през 2018 г. Миналата година там са постъпили над 25 000 дела. 6000 от тях са били наказателните, като 1/3 са касаели обжалване на актове на различни институции, което е показател за гражданската активност на гражданите и фирмите, сочат от съда. Двойно спрямо предишните 2 г. са намалели делата в гражданското отделение срещу доставчици на битови и телекомуникационни услуги. Те са били 592, като най-много са били претенциите към доставчика на еленергия. За сметка на това с близо 30% до 1600 са се увеличили исковете за установяване на вземане. За трета поредна година магистратите отчитат ръст и на делата за промяна на име. Докато през 2016 г. е имало 47 молби, миналата те са достигнали до 165.", "date": "2019.02.26", "title": " Варненският районен съд отчете: Намаляват делата за надписани сметки, множат се оспорените актове"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%ba%d0%b0%d1%80%d1%82%d0%b5%d1%87%d0%b5%d0%bd-%d0%bf%d0%b8%d1%81%d1%82%d0%be%d0%bb%d0%b5%d1%82-%d0%b8%d0%b7%d0%b7%d0%b5%d1%82-%d0%be/", "text": "Проверка на едно от иззетите оръжия, от   със супермодерната наркооранжерия в Разград, ще установява дали с него не са извършвани тежки престъпления в страната. Това стана ясно на пресконференция на Окръжна прокуратура и областната полиция в Разград по повод разбиването на престъпната група, от която са иззети и сериозен брой оръжия. Едно от тях, картечният пистолет „Скорпион”, който бил забранен за притежание от частни лица, ще се проверява на национално ниво, за да се установи дали гилзите от него не са намирани при други престъпления. Както „Труд” съобщи, наркооранжерията беше разкрита в неделя в помещение на спортната зала на бившия завод „Диамант” в Разград. На място са били задържани трима мъже от Разград, а в последствие арестувани още двама, от Варненско и Сливенско. Задържаните са на възраст от 23 до 38 години. От тях са иззети самоделен боен пистолет, картечен, газов пистолет, револвер и пневматична пушка. Намерени са пари, телефони с координати на дилъри, лаптоп и други, свързани с престъпната дейност. Окръжният прокурор на Разград Тихомир Тодоров и директорът на полицията Ивайло Йовчев съобщиха, че всеки от петимата участници в организираната група е имал строго определена роля в престъпната йерархия. Още през юли миналата година в полицията била получена информация, че предстои разработването на такава оранжерия за марихуана. През ноември, един от мъжете от Разград сключил договор за наемане на помещения към залата, където в последствие били направени всички инсталации. С тях се заел втори участник, който доставил всичко от Холандия, като се ангажирал и с монтажа. Всичко било под надзора на 34-годишния мъж от Сливен, който имал специфични познания за отглеждане на наркотични растения. За него ще се проверява дали не е бил консултант и при разработването на оранжерията, която беше разкрита неотдавна в града му. Четвъртият от мъжете бил ангажиран с контактите с дилърите в Разград и Варна, а последният играел ролята на наказател, който събира по всички възможни начини закъснели плащания. В четвъртък ще бъде внесено искане за налагане на постоянен арест на петимата. За двама от тях имало данни, че имат сериозни връзки в чужбина и лесно може да се укрият. Всички били криминално проявени, но не били осъждани. Намерените в оранжерията 9 растения, вече били готови за прибиране на първа реколта, но имало заложени саксии за следващата, както и семена. Там имало и над половин кг. изсушена и готова за пласиране стока.", "date": "2019.02.26", "title": " Проверяват картечен пистолет иззет от наркобандата от Разград и за други престъпления\t\t\t"}
{"url": "https://trud.bg/%d0%bf%d1%80%d0%b0%d1%89%d0%b0%d1%82-%d0%ba%d0%be%d0%b1%d1%80%d0%b0%d1%82%d0%b0-%d0%bd%d0%b0-%d1%82%d0%b0%d0%b9%d1%81%d1%8a%d0%bd-%d1%84%d1%8e%d1%80%d0%b8/", "text": "Кубрат Пулев дълго срещаше трудности в намирането на съперници, но скоро може да стигне до мач с един от най-силните боксьори в тежка категория. Българинът, който на 23 март излиза срещу Богдан Дину (Румъния) в Лос Анджелис, вече е в „една конюшня“ с бившия световен шампион Тайсън Фюри. Наскоро Циганския крал сключи договор с американския промоутър Боб Аръм, който в последните месеци движи делата на Кобрата.  Според американското издание Sport 360 е възможно компанията „Top Rank“ да организира мач между двете си звезди при тежките. Фюри се завърна на ринга миналата година, след като изтърпя допинг наказание. В последния си мач той завърши наравно с шампиона на Световния боксов съвет (WBC) Дионтей Уайлдър, но плановете за реванш с американеца засякоха.  Засега най-вероятният съперник на Фюри е новозеландецът Джоузеф Паркър, който миналата година загуби титлата на Световната боксова организация (WBO) от Антъни Джошуа. Ако това не се случи, зад Океана очакват Аръм да се опита да спаси кариерата на Тайсън с мач срещу Пулев, когото описват като „достоен за уважение боксьор“ само с една загуба в кариерата си, при това от Владимир Кличко.", "date": "2019.02.26", "title": " Пращат Кобрата на Тайсън Фюри?"}
{"url": "https://trud.bg/%d0%b4%d1%8e%d1%88%d0%b5%d1%86%d0%b8-%d0%b0-%d0%bd%d0%b5-%d0%bc%d0%b0%d0%bd%d1%82%d0%b8%d0%bd%d0%b5%d0%bb%d0%b8-%d0%bf%d0%b0%d0%b7%d1%8f%d1%82-%d0%b0%d1%81%d0%be%d0%b2%d0%b5%d1%82%d0%b5-%d0%b2-%d1%88/", "text": "Дюшеци, а не мантинели ще пазят състезателите от травми на световното по шорттрек в „Арена Армеец“ (8-10 март). “Ширината им е един метър – уточни най-титулуваната ни състезателка Евгения Раданова, която е координатор на първенството. – Досега тези мерки за безопасност бяха прилагани само на олимпийски игри, а от 2017-а вече е изискване и за световни и европейски първенства.“  У нас идват 180 състезатели от 35 държави. До 3 март ще бъде положен ледът, а пълноценни тренировки ще има още на следващия ден. България ще бъде с 6-има състезатели. „Очаквам влизане на четвъртфиналите и се надявам за следващи големи първенства да присъстваме трайно във финалите“, допълни носителката на 3 олимпийски медала. Същевременно Раданова бе наградена от кмета Йорданка Фандъкова с ваза от чешки кристал, покрита с 24-каратово злато. Признанието е за подкрепата й София да бъде обявена за европейска столица на спорта. „Пожелавам ви 24-каратови успехи – каза Фандъкова. – Жени Раданова подкрепи инициативата още, когато кандидатствахме, а после и като министър. С примера си тя и останалите наши шампиони помагат да привличем повече хора за каузата на спорта и активния живот.“", "date": "2019.02.26", "title": " Дюшеци, а не мантинели пазят асовете в шорттрека"}
{"url": "https://trud.bg/%d1%81%d0%b0%d0%bc%d0%be-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%b7%d0%b0%d0%bb%d0%be%d0%b2%d0%b8%d1%85%d0%b0-7-%d1%88%d0%be%d1%84%d1%8c%d0%be%d1%80%d0%b8-%d0%b1%d0%b5%d0%b7-%d0%ba/", "text": "Седем водачи без книжки, двама пияни и двама дрогирани зад волана са установени само за седмица при специализирани операции на територията на Сливенска област, съобщиха от ОД на МВР-Сливен. За различни нарушения са отнети 12 свидетелства за управление.  449 са нарушенията за превишена скорост, заснети с мобилни и стационарни камери. През периода 18-24 февруари общият брой на проверените автомобили от екипи на пътна полиция в Сливен, Нова Загора, Твърдица и Котел е 2 307. Констатирани са 894 нарушения на Закона за движение по пътищата и Кодекса за застраховане.", "date": "2019.02.26", "title": " Само за седмица заловиха 7 шофьори без книжки, двама пияни и двама дрогирани зад волана"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d0%ba%d0%b0-%d0%b7%d0%b0%d0%b1%d0%be%d0%bb%d1%8f-%d0%be%d1%82-%d0%bc%d0%be%d1%80%d0%b1%d0%b8%d0%bb%d0%b8-%d1%81%d0%bb%d0%b5%d0%b4-%d1%81%d0%ba%d0%b8-%d0%b2%d0%b0/", "text": "Първи случай на морбили регистрираха здравните власти във Варненска област. На 25 февруари в инфекциозната клиника на УМБАЛ „Св. Марина“ е била настанена 40-годишна жена с опасната шарка. Жената се разболяла след ски ваканция в Добринище. „Тя няма усложнения, назначено й е лечение. Все още не сме сигурни дали се е заразила в курорта, тъй като в края на януари съпругът й се е върнал от Украйна. Изпратили сме серуми и от двамата в националната лаборатория в София, за да уточним картината“, обясни пред „Труд“ д-р Янка Драганова, шеф на дирекция „Надзор на заразните болести“ в РЗИ-Варна. Тя добави, че не всички лични лекари са изпълнили предписанието на РЗИ до 22 февруари да представят списъци с пациентите си до 18 г., които не са си направили задължителната имунизация и реимунизация с комбинирана ваксина против морбили, паротит и рубеола. Тя се поставя на 13 месеца и 12 г. „Необхванатите трябва да бъдат издирени и ваксинирани, а неспазилите срока лекари ще бъдат санкционирани“, заяви д-р Драганова. Ваксината срещу морбили е въведена от 1969 г. Хората над 18 г., които не са наясно с имунизационния си статут, могат да проверят дали са защитени от морбили чрез кръвна проба и ако има нужда, да се ваксинират при личния си лекар или в РЗИ, след като си закупят препарата чрез предварителна заявка, уточниха от инспекцията.", "date": "2019.02.26", "title": " Варненка заболя от морбили след ски ваканция"}
{"url": "https://trud.bg/%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d0%b3%d1%80%d0%b0%d0%b1%d0%b5%d0%b6-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82/", "text": "Окръжният съд в Сливен задържа под стража 32-годишната Виолета О., съобщиха от прокуратурата. Тя е обвинена за това, че на 22 февруари, в условията на опасен рецидив, с употребата на сила е отнела сумата от 150 лева от 77-годишна старица. Искането за налагане на най-тежката мярка за неотклонение бе внесена от прокуратурата с мотива, че лицето може да се укрие или да извърши ново престъпление. От полицията по-рано съобщиха, че Виолета О. родом е от първомайско село. Била е разкрита и заловена за часове след извършения грабеж при съвместни действия на Районното управление на МВР в Сливен и охраната на железопътния транспорт към жандармерията в Бургас. Извършителката е била установена като напуска Сливен, в бързия влак София-Бургас. Криминалисти са пътували до морския град, за да приберат извършителката. Определението на Окръжния съд може да бъде обжалвано пред втора инстанция.", "date": "2019.02.26", "title": " Извършителка на грабеж остава в ареста"}
{"url": "https://trud.bg/%d0%ba%d0%bd%d1%81%d0%b1-%d0%b8%d1%81%d0%ba%d0%b0-%d1%81%d1%80%d0%b5%d1%89%d0%b0-%d1%81-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0-%d1%81%d0%bf%d0%b8%d1%80%d0%b0%d0%bd%d0%b5/", "text": "След съгласуване със синдикалните си организации в Столичния автотранспорт, КНСБ внесе в Столична община, при кмета Йорданка Фандъкова и ръководствата на Столичен авто- и електротранспорт, исканията си за подобряване на работното време и заплащането на работещите в транспортните дружества на София, съобщават от синдиката. В писмото се иска спешна среща, на която да бъдат обсъдени следните искания: 1. Ограничаване на извънредния труд до нормите в Кодекса на труда, без това да рефлектира върху размера на брутните трудови възнаграждения на водачите в столичния градския транспорт; 2. Спиране на нощния транспорт; 3. Спешни мерки от страна на Столична община и КАТ за освобождаване на бус лентите от нарушители; 4.Конкретни стъпки за повишаване на възнагражденията в Столичния градски транспорт; 5. Спешни мерки за привличане на нови кадри в компаниите и диалог с всички държавни институции за съкращаването на административните пречки пред по-бързото обучение на нови водачи 6. Законодателни мерки за криминализиране на агресията срещу водачите в градския и обществен транспорт не само в София, но и в цялата страна. От КНСБ припомнят, че тези искания бяха формулирани на няколко срещи в КНСБ с шофьорите и представители на ръководствата на Столичен авто- и електротранспорт през изминалите седмици. Като организация, представляваща близо 2/3 от работещите в Столичния градски транспорт, КНСБ не може да стои безучастно в тази ситуация, която се експлоатира от някои политически сили и излишно нагнетява напрежението в опит за трупане на политически актив в момент, когато се решават чисто синдикални проблеми. КНСБ застава зад действията на синдикалните си организации в столичния електро- и автотранспорт и Съюза на транспортните синдикати в България, като организацията с най-сериозни заслуги за промяна условията на труд и повишаване на доходите в столичния градски транспорт. КНСБ винаги е имала ясна представа за обществената чувствителност по отношение на транспорта на столичани и от години е в постоянен диалог с общината и ръководствата на дружествата и отчита положителните промени през годините, които съвместно постигнахме за подобряване на условията на труд и повишаване на доходите на работниците и служителите, съобщават от синдиката. С разширяването на дейността на компаниите и растящите им отговорности за качеството на услугата, обаче, се появяват нови проблеми. Те са свързани основно с полагането на извънреден труд, натовареността на работните смени и заплащането. С цел намаляване на социалното напрежение в дружествата и спазване на законовите разпоредби относно работното време, КНСБ и СТСБ-КНСБ предлагаме да започнем спешни преговори с всички засегнати страни по изброените по-горе теми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " КНСБ иска среща с Фандъкова за спиране на нощния транспорт в София\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d0%b5%d1%86-%d0%be%d1%82-%d0%b0%d0%bb%d1%84%d0%b0-%d1%80%d0%be%d0%bc%d0%b5%d0%be-%d0%bd%d0%b0%d0%b9-%d0%b1%d1%8a%d1%80%d0%b7-%d0%bd%d0%b0/", "text": "Пилотът на „Алфа Ромео“ Антонио Джовинаци изненадващо даде най-добро време в първия ден от вторите предсезонни тестове в Барселона. 25-годишният италианец остави на половин десета зад себе си Пиер Гасли („Ред Бул“) и Шарл Льоклер („Ферари“). Пилотът на „скудерията“ обаче завъртя два пъти по-малко обиколки от останалите (29), тъй като тимът се натъкна на първия си технически проблем от началото на годината – повреда на системата за охлаждане.  В Италия пък очакват Мик Шумахер да започне тестове с болида на „Алфа Ромео“ през април.", "date": "2019.02.26", "title": " Италианец от „Алфа Ромео“ най-бърз на тестовете"}
{"url": "https://trud.bg/%d0%b2-%d1%80%d1%83%d1%81%d0%b8%d1%8f-%d1%85%d0%b2%d0%b0%d0%bb%d1%8f%d1%82-%d0%bf%d0%be%d0%bf%d0%be%d0%b2-%d0%b7%d0%b0-%d0%b3%d0%be%d0%bb%d0%b0/", "text": "След руските медии и Валерий Карпин, треньор на „Ростов“, похвали по адрес на Ивелин Попов отправи и бившият наставник на тима Игор Гамула. Капитанът на България дебютира за отбора с победен гол срещу „Краснодар“ (1:0). Попадението класира „Ростов“ за полуфиналите в турнира за Купата на Русия. „Срещу „Краснодар“ му трябваха само пет минути, за да покаже как се действа в решаващи моменти – каза Гамула. – Мнозина в тази ситуация щяха да стрелят веднага. А Попов хладнокръвно замахна и елиминира двама защитници, направи пауза и вкара великолепен гол. Голям майстор!“.", "date": "2019.02.26", "title": " В Русия хвалят Попов за гола"}
{"url": "https://trud.bg/%d0%bd%d0%b0%d1%88%d0%b0-%d1%88%d0%b0%d1%85%d0%bc%d0%b0%d1%82%d0%b8%d1%81%d1%82%d0%ba%d0%b0-%e2%84%961-%d0%b2-%d1%81%d0%b2%d0%b5%d1%82%d0%b0/", "text": "Шампионката на България по шахмат за 2017-а Нургюл Салимова оглави световната ранглиста за девойки до 16 години. Състезателката на „Бургас 64“ събра рейтинг ЕЛО от 2406 точки, което й отрежда 61-о място сред жените. Тя е само на 80 точки зад най-добрата ни шахматистка Антоанета Стефанова.  Само 100 точки не стигат на Салимова за званието гросмайстор. Миналата година деветокласничката покри нормата за международен майстор.  На нейната възраст настоящият световен шампион при мъжете Магнус Карлсен, който минаваше за дете-чудо, е имал само със 100 т. повече. Най-добрият български шахматист за всички времена Веселин Топалов пък стана гросмайстор на 17 г.  Салимова обаче може да постигне най-високото звание в шахмата съвсем скоро, тъй като й предстои участие на турнир в Гърция, както и европейско първенство за жени в Анталия (Турция) през април.    ", "date": "2019.02.26", "title": " Наша шахматистка №1 в света"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2%d1%8a%d0%b2-%d0%b2%d0%b8%d0%b5%d1%82%d0%bd%d0%b0%d0%bc-%d0%b7%d0%b0/", "text": "Американският президент Доналд Тръмп пристигна във Виетнам за втората среща на върха с лидера на КНДР Ким Чен Ун, информира АП. Целта на разговорите е КНДР да се откаже от ядрените оръжия в замяна отмяна на санкциите и по-добри отношения между тоталитарната държава и САЩ. Лидерът на Северна Корея Ким Чен Ун  .    ", "date": "2019.02.26", "title": " Доналд Тръмп пристигна във Виетнам за срещата с Ким Чен Ун"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d1%8f-%d1%80%d0%b0%d0%b7%d0%ba%d1%80%d0%b8-%d1%81%d0%b2%d1%8a%d1%80%d0%b7%d0%b0%d0%bd%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%84%d0%b8/", "text": "Австрийската полиция съобщи днес, че е разкрила онлайн финансова търговска измама, която по първоначална оценка е измамила жертви в Европа с около 100 милиона евро, предаде АФП, цитирана от  . Операцията е използвала мошенически платформи в интернет, претендиращи, че търгуват с чуждестранна и криптовалута, както и с високорискови финансови инструменти, известни като бинарни опции. Смята се, че жертвите са няколко хиляди европейци, съобщи австрийската Федерална криминална полиция. Схемата е била обект на разследване от средата на 2017 г. и се смята, че е използвала имейли, социални медии и дори собствени кол центрове, за да достигне до жертвите си. Австрийските власти са първите, които разкриват уебсайтовете, а голяма част от инфраструктурата, използвана от мрежата, е в България и в Чехия. Международен съвместен разследващ екип е координирал разследването с българската и чешката полиция. В края на януари и началото на този месец в България имаше няколко спецакции, в които бе задържан „основен заподозрян“ и бяха конфискувани 6-цифрена сума и няколко терабайта данни, според разследващите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Австрия разкри свързана с България финансова измама за около 100 млн. евро"}
{"url": "https://trud.bg/%d1%88%d0%b0%d0%ba%d0%b8%d1%80%d0%b0-%d1%81-%d0%bf%d1%80%d0%b8%d0%b7%d0%be%d0%b2%d0%ba%d0%b0-%d0%bf%d0%be-%d0%b4%d0%b5%d0%bb%d0%be-%d0%b7%d0%b0-%d0%b4%d0%b0%d0%bd%d1%8a%d1%87%d0%bd%d0%b0-%d0%b8%d0%b7/", "text": "Певицата Шакира получи призовка от испански съд заради предполагаема данъчна измама в размер на 16,4 милиона долара. Шакира ще трябва да се яви в съда през средата на юни месец тази година, за да се защити, предава  Още през декември 2018, дивата бе обвинена, че не е плащала данъци те си в Испания за периода 2012 до 2014 година. В обвинителния акт, прокурорите твърдят още, че Шакира е прикрила доходите си чрез 14 дружества в различни офшорни зони. Говорител на певицата разкри, че тя ще се яви в съда на уречената дата, но дълговете й с местните власти вече са уредени.    ", "date": "2019.02.26", "title": " Шакира с призовка по дело за данъчна измама"}
{"url": "https://trud.bg/%d1%83%d1%82%d1%80%d0%b5-%d0%b3%d0%b8%d1%88%d0%b5%d1%82%d0%b0%d1%82%d0%b0-%d0%bd%d0%b0-%d0%ba%d0%b0%d1%82-%d0%b7%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d1%8f-%d0%bd%d1%8f/", "text": "От 15 часа до края на работния ден на 27 февруари, сряда, гишетата „Регистрация и отчет на ППС и собствениците им“ в звената на „Пътна полиция“ в цялата страна няма да предоставят услуги на граждани, съобщават от вътрешното министерство. Причината е извършване на промени, свързани с инсталирането на нов софтуер. От „Пътна полиция“ поднасят извинения на гражданите за евентуално причинени неудобства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Утре гишетата на КАТ за регистрация няма да работят\t\t\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%bd%d0%b5-%d1%81%d0%b5-%d1%80%d0%b0%d0%b7%d0%b1%d1%80%d0%b0%d1%85%d0%b0-%d0%b7%d0%b0-%d0%be%d0%b1%d1%89%d0%be-%d1%8f%d0%b2%d1%8f%d0%b2/", "text": "Чуколов иронизирал евродепутат от ВМРО Патриотите пак не се разбраха за евролистите. Това стана ясно след заседание на “Обединени патриоти”, на което присъстваха лидерът на ВМРО и вицепремиер Красимир Каракачанов, Юлиан Ангелов и Искрен Веселинов, както и зам.-председателят на “Атака” Десислав Чуколов и депутатът Николай Александров. От НФСБ присъстваха зам.-председателят на партията Валентин Касабов, Христиан Митев и Йордан Апостолов. Лидерите на “Атака” Волен Сидеров и на НФСБ Валери Симеонов не участваха в заседанието. Фокус на разговорите беше дали патриотите ще се явят заедно на евроизборите и как ще редят листите. “Предложен беше Петър Москов като кандидатура, ние предложихме Анастасия Мозер, Стефан Софиянски, Иван Костов – също като радетел на приватизацията в България. Ако така се води дебатът на тези съвети и се занимаваме с повърхностни теми, “Атака” няма място”, обясни Чуколов. Минути след пристигането на депутатите от НФСБ, от “Атака” напуснаха заседанието. “Колегите от НФСБ предложиха на Коалиционния съвет промени в ръководството на ПГ на “Обединени патриоти” и от “Атака” си тръгнаха”, обясни Каракачанов. “Атака няма нищо против да има вътрешни избори. Нелепо обаче е изказването на Ангел Джамбазки от понеделник вечерта в една от телевизиите. Той заяви, че в листите трябва да има разпознаваеми имена – попита защо да не бъде включен и Петър Москов?”, обясни лидерът на “Атака” Волен Сидеров. Пред “Труд” Сидеров обясни, че Десислав Чуколов иронизирал евродепутата от ВМРО, предлагайки да бъдат включени Иван Костов, Стефан Софиянски и Анастасия Мозер. Сидеров изрази недоумение от изказването на Валентин Касабов от НФСБ. На Коалиционния съвет изненадващо той поискал да бъде сменен Сидеров като шеф на ПГ на “Атака” – не се справял с работата си. Подобна точка в дневния ред на заседанието нямало, основната цел била да преговарят за общо явяване на евроизборите. Това била причината представителите на “Атака” да напуснат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Патриотите пак не се разбраха за евролистите\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d1%81%d0%b8%d1%85%d0%b8%d1%87%d0%bd%d0%be-%d0%b1%d0%be%d0%bb%d0%b5%d0%bd-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bd%d1%8f/", "text": "Психично болен мъж от София беше отведен в ареста на Второ РПУ, след като буйства в продължение на часове в квартал „Банишора“. На място са били изпратени екипи на „Спешна помощ“ и няколко патрулни автомобила. За да бъде задържан, са били използвани и помощни средства от служителите, обясни министър Младен Маринов. „Лицето е настанено в полицейско подразделение. Осигурена му е лекарска грижа. Лицето е било в неадекватно състояние, агресивен. Наложило се е използване на помощни средства от полицейските служители, но случаят е решен“, уточни Маринов. По информация на  , психично болният мъж е настанен в ареста на полицейското управление след отказ да бъде изпратен в лечебно заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.26", "title": " Задържаха психично болен, след като няколко часа буйствал в софийски квартал"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d1%81%d0%bb%d1%8f%d0%b7%d1%8a%d0%bb-%d0%be%d1%82-%d0%b1%d1%80%d0%be%d0%bd%d0%b8%d1%80%d0%b0%d0%bd%d0%b8%d1%8f-%d1%81%d0%b8-%d0%b2%d0%bb%d0%b0%d0%ba/", "text": "Севернокорейският лидер Ким Чен-ун е слязъл от бронирания си влак, за да запали цигара, по време на 70-часовото си пътуване до Виетнам за срещата с Доналд Тръмп, става ясно от видео, публикувано в социалните мрежи. Почивката се е състояла на неназована гара в Китай. Случката е любопитна не толкова със самото пушене – страстта на младия Ким към вредния навик е известна – колкото с факта, че той никога не се появява на кадри, които предварително не са одобрени от строгата държавна цензура в КНДР, а още по-малко – заснети тайно. На видеото се вижда как сестрата му Ким Йо-чен, която е на висока позиция в страната си – заместник-началник на отдела за агитация и пропаганда към ЦК на Корейската трудова партия, му носи кутия с вода, в която лидерът хвърля фаса си. Ким Йо-чен предвождаше делегацията на родината си на Зимните олимпийски игри в Пьонгчанг, Южна Корея, през 2018 г. Игрите белязаха историческото затопляне в отношенията между двете държави, които де факто още са във война. Междувременно стана ясно, че на журналистите от САЩ, отразяващи посещението на американския президент Доналд Тръмп във Виетнам, тази сутрин в последната минута е било наредено да напуснат хотела си в Ханой заради Ким Чен-ун. Окзало се, че и той е настанен в „Мелия Ханой“ – същия хотел, където са настанени американските журналисти. Случката предизвика объркване сред медиите, които трябваше спешно да си търсят нова база, откъдето да предават за срещата на върха.", "date": "2019.02.26", "title": " Ким Чен-ун слязъл от бронирания си влак за цигара (ВИДЕО)"}
{"url": "https://trud.bg/%d0%b9%d0%be%d0%b2%d0%ba%d0%be%d0%b2%d0%b0-%d0%b8-%d0%ba%d0%be%d0%b4%d0%b6%d0%b0%d0%b1%d0%b0%d1%88%d0%b5%d0%b2-%d0%b2-%d0%b4%d1%83%d0%b5%d1%82-%d0%b7%d0%b0-%d0%ba%d0%b2%d0%be%d1%82%d0%b0-%d0%b2-%d1%82/", "text": "Мария Йовкова и Денислав Коджабашев ще играят на смесени двойки на открития шампионат на България „Асарел оупън“ в Панагюрище през август. Надпреварата е квалификация за олимпиадата Токио 2020 и носи точки за ранглистата. А дисциплината е дебютна за първенството. И тази година състезанието ще събере световния елит. Наградният фонд е още по-атрактивен – $190 000. От 7 март Йовкова, която е европейска шампионка за девойки през 2016-а, заедно с още трима наши състезатели, ще мерят сили на европейското до 21 г. в Португалия.", "date": "2019.02.26", "title": " Йовкова и Коджабашев в дует за квота в тениса на маса"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%83%d1%80%d0%b5%d0%b4%d0%b8-%d0%bb%d0%b8%d1%86%d0%b5%d0%bd%d0%b7%d0%b0-%d0%b7%d0%b0-%d0%b5%d0%b2%d1%80%d0%be%d0%bf%d0%b0/", "text": "Ръководството на „Левски“ плати двата милиона лева, за да може клубът да получи лиценз за Европа. От „Герена“ погасиха задълженията си към играчи, отбори и НАП. Платена бе и наложената глобата от УЕФА в размер на 100 хиляди евро. По този начин „сините“ избегнаха опасността да не играят в европейските клубни турнири в рамките на два сезона. Всичко това се случи, благодарение на новата власт в „Левски“. По информация на „Дарик“ радио, „сините“ са се справили без да теглят заеми. А крайният срок за плащането на сумата бе 28 февруари. „Клубът продължава съвместната си работа с УЕФА по оформяне на документацията, с която да преодолее заплахата от наказание заради нарушаване на правилника за „Финансов феърплей“ – съобщиха от „Герена“. – „Левски“ ще действа по предварително начертания план за стабилизиране и оздравяване на клуба, така че отборът да носи радост на верните си и многобройни привърженици“.  Новината хвърли в екстаз „синя“ България, която все още е в еуфория след втората поредна победа над вечния съперник. Очаква се доброто настроение да се прехвърли и по трибуните в предстоящите срещи на тима.", "date": "2019.02.26", "title": " „Левски“ уреди лиценза за Европа"}
{"url": "https://trud.bg/%d1%87%d0%b5%d0%bb%d1%81%d0%b8-%d1%81%d0%b5-%d1%80%d0%b0%d0%b7%d1%86%d0%b5%d0%bf%d0%b8-%d0%bd%d0%b0-%d0%b4%d0%b2%d0%b5-%d0%b7%d0%b0%d1%80%d0%b0%d0%b4%d0%b8-%d0%ba%d0%b5%d0%bf%d0%b0/", "text": "Съблекалнята на „Челси“ се раздели на два лагера след скандала с Кепа Арисабалага. Вратарят сътвори голям скандал, след като отказа да напусне терена при опит за смяна във финала за купата на Лигата с „Манчестър Сити“ в неделя. Решението му удари сериозно по реномето на мениджъра на „сините“ Маурицио Сари, а в крайна сметка „сините“ загубиха трофея на дузпи. След мача двамата признаха, че става въпрос за лоша комуникация, но клубът все пак реши да глоби с една седмична заплата най-скъпия страж в света. Според „Дейли Мейл“, в съблекалнята на „Стамфорд Бридж“ има сериозно напрежение, а голяма част от отбора се е настроил срещу испанеца. Най-ядосан от ситуацията е резервният вратар Вили Кабайеро, останал ядосан от липсата на колегиалност. Има обаче и футболисти, които застават на страната на Кепа. А причината за решението на Сари да направи рокадата е била тактическа, а не принудителна, както опитаха да убедят двамата замесени в случая след поражението. На „Стамфорд Бридж“ подобни скандали не са чужди. През зимата на 2017 година бившият мениджър Антонио Конте влезе във война с нападателя Диего Коща и това предопредели края на кариерата на тарана в тима. Сега шефовете на „Челси“ се опитват да предотвратят по-сериозно задълбочаване на проблема.  „Мислих много а постъпката в неделя – разкая се Кепа. – Въпреки че имаше огромно недоразумение, аз не комуникирах правилно. Извиних се лично на мениджъра, на Вили Кабайеро, на съотборниците. Сега искам да поднеса извиненията си и на феновете.“", "date": "2019.02.26", "title": " „Челси“ се разцепи на две заради Кепа"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d0%ba%d1%83%d1%80%d0%b8%d0%b5%d1%80%d0%b8-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2/", "text": "Адвокат пуснат срещу 100 000 лeвa  Двама приближени на банкера беглец Цветан Василев остават окончателно зад решетките, а един от адвокатите му – Мартин Апостолов, излиза на свобода срещу гаранция от 100 000 лв. Това реши Апелативният спецсъд. Магистратите прецениха, че срещу тримата има достатъчно доказателства, че като куриери са пренасяли пари от фалиралата КТБ в Белград, където Василев се крие от правосъдието след фалита на банката. Адвокат Мартин Апостолов бе задържан с бившите шофьор и иконом на Василев – Георги Георгиев и Здравко Босаков. Според прокуратурата, след краха на трезора на тримата били раздадени общо 110 000 евро. Парите били откраднати от КТБ чрез контролираната от Василев фирма „Витро Инвест“. С други пари, които минавали през сметки им, жената на Василев – Антоанета, си е купувала апартаменти срещу Южния парк в София. Юристът Апостолов е под гаранция, защото според съда при него става въпрос за еднократен акт, а не за продължаващо престъпление, както при другите двама куриери. „Не съм бил доверен компаньон на Цветан Василев, а доверен адвокат”, заяви Апостолов пред съда.", "date": "2019.02.26", "title": " Арест за куриери на Цветан Василев\t\t\t"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%b1%d0%b5%d0%b7-%d0%b4%d0%b5%d1%81%d0%b5%d1%82-%d0%b8%d0%b3%d1%80%d0%b0%d1%87%d0%b8-%d0%b7%d0%b0-%d0%ba%d1%80%d0%b8%d1%81%d1%82/", "text": "Оле Гунар Солскяер, мениджърът на „Манчестър Юнайтед“, не може да разчита на цели десет свои футболисти за днешния двубой с „Кристъл Палас“ от Висшата лига. Аут за гостуването в Лондон са Антони Масриал, Андер Ерера, Неманя Матич, Хуан Мата, Маркъс Рашфорд, Матео Дермиан, Антонио Валенсия, Фил Джоунс, Маркъс Рашфорд и Мейсън Грийнуърд.  „Това е шанс за Ромелу Лукаку и Алексис Санчес – призна норвежецът на пресконференция. – Вярвам във възможностите им, те са добри футболисти. Това е моментът да ми покажат на какво са способни и да ми докарат главоболие при избора на състав, когато отново мога да разчитам на всички. Лукаку създаде двете най-добри положения срещу „Ливърпул“ (0:0). Той игра на нестандартна за него позиция заради контузията на Маркъс Рашфорд, но се справи добре. Двамата с Алексис играха заедно срещу „Арсенал“ (3:1) за ФА Къп и се надявам да оправдаят очакванията ми сега.“", "date": "2019.02.26", "title": " “Юнайтед“ без десет играчи за „Кристъл Палас“"}
{"url": "https://trud.bg/%d0%b0%d0%bc%d0%b8%d0%bd%d0%b5-%d0%b3%d1%8e%d0%bb%d1%88%d0%b5-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d1%81%d0%b2%d0%b0%d1%82%d0%b1%d0%b0%d1%82%d0%b0-%d1%81%d0%b8-%d1%81-%d0%bc%d0%b5/", "text": "Актрисата, придобила световна слава с участието си в „Сега и завинаги“, ще се венчае за известния футболист на Арсенал Месут Йозил това лято. Сватбата ще се състои в Лондон, като поканените гости ще бъдат транспортирани от Турция до Великобритания посредством частен самолет, нает от младоженците специално за събитието.", "date": "2019.02.26", "title": " Амине Гюлше се готви за сватбата си с Месут Йозил"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%be%d1%81%d1%8a%d0%b4%d0%b8-%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84/", "text": "Омбудсманът Мая Манолова осъди „Топлофикация София“ ЕАД за отказа на изпълнителния директор на дружеството да предостави информация по ЗДОИ. Това съобщиха от пресцентъра на Омбудсмана на Република България. Съдебната  сага продължи близо три години, тъй като ръководството отказваше да даде исканата информация за какво са похарчени събраните през 2015 г. юрисконсултски възнаграждения за близо 15 млн. лева чрез започнати дела срещу 21 хиляди столичани. В тези производства дружеството е поскало минимум 300 лева пред съда, 350 лева пред частен съдебен изпълнител и 300 лева по исково производство, гласи съобщението. С Решение № 1149 от 25 февруари 2019 г. Административен съд София –град отмени отказа и изпрати преписката на изпълнителния директор за предоставяне на информацията, изрично и изчерпателно посочена в заявлението на омбудсмана. Решението е окончателно и не подлежи на обжалване, се посочва в информацията. През 2018 г. съдът отмени „мълчаливия отказ“ на изпълнителния директор на „Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация. На 7 октомври 2016 г. общественият защитник поиска отговор на десет въпроса по Закона за достъп до обществена информация.  В рамките на 14-дневния срок омбудсманът не получи изрично решение съгласно законовите изисквания. Вместо това, от „Топлофикация София“ ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ, посочват от пресцентъра на омбудсмана. В жалбата си до Административния съд Мая Манолова подчертава, че „топлофикационното дружество е в кръга на задължените субекти съгласно  ЗДОИ, тъй като представлява публичноправна организация по смисъла на закона“. Освен това тя е категорична, че „исканата информация е „обществена“ по смисъла на ЗДОИ;  не са спазени изискванията за форма на отказа; исканата информация не съдържа търговска тайна; налице е надделяващ обществен интерес“. Омбудсманът иска от дружеството информация по ЗДОИ след като Конституционният съд отхвърли искането за противоконституционност на разпоредби в Гражданския процесуален кодекс и Данъчно-осигурителния процесуален кодекс. Става дума именно за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР, посочват от екипа на Манолова.", "date": "2019.02.26", "title": " Омбудсманът осъди „Топлофикация София“\t\t\t"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%bf%d1%80%d0%b0%d0%b3%d0%be%d0%b2%d0%b5%d1%82%d0%b5-%d0%b7%d0%b0-%d0%bf%d1%80%d0%b5%d1%84%d0%b5%d1%80%d0%b5%d0%bd/", "text": "Праговете за преференциално гласуване ще се запазят според сега действащия закон, но останалите възражения от   върху Избирателния закон няма да бъдат приети. Това заяви председателят на Правната комисия в Народното събрание Данаил Кирилов по  . Кирилов увери, че сегашните прагове ще бъдат запазени след решението на Изпълнителната комисия. ГЕРБ обаче не са съгласни с останалите върнати текстове от президента Румен Радев за машинното гласуване и обжалваемостта на актовете на избирателните комисии. В момента се водят разговори с останалите парламентарни групи по промените в Избирателния кодекс. За европейските избори машините за гласуване ще бъдат 3000, за местните – 6000, а изборите след това ще са изцяло машинни. Депутатът посочи, че според доклади в ЦИК електронното дистанционно гласуване не може да се въведе, както е по сегашния закон и дори БСП признавали, че това ще бъде свръх разход. Той определи машинното гласуване като „архаичен метод, които се използва при много слаби демокрации“ и даде за пример Венецуела, където президентът Николас Мадуро е избран с 1,5 млн. фалшиви гласове. Кирилов обаче предупреди, че гласуването с машини ще е разочароващо и че не могат да се дадат гаранции. Кирилов съобщи, че вече е започнала работа допълнителната работна група, която ще работи по текстовете в закона срещу изпирането на мръсни пари, срещу които недоволстват адвокатите.", "date": "2019.02.26", "title": " Данаил Кирилов: Праговете за преференциите остават, за другото не сме съгласни с президента"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-351/", "text": "Затвор за търговци на нелегални горива МВР проверява сигнал на петролната и газова асоциация за нередовни обекти. Очакват в рамките на няколко месеца съществени резултати и при бензина и дизела.         Лекарят-табу за половината българи 52,4% от хората не стъпват при джипито. При хирург не са били 62% от хората. 79% не са посетили нито веднъж за 12 месеца и зъболекар.       Визията за безопасност на КАТ – “Кръгла нула” Добре дошли в страната на несъобразената скорост и виновните шофьори – коментар на Цветан Гемишев.         Псевдозелените жалби станаха индустрия за изнудвания Крайно време е да основем БАРС – Български антирекетьорски съюз, казва експертът по антитерор Христо Смоленов в интервю за „Труд“.         Ще закипи ли отново македонският коктейл? Тирана има свои собствени интереси, които само частично съвпадат с нашите. Сега около 80 хил. македонски граждани са станали или са в процес на придобиване на българско гражданство – анализ на Спас Ташев.             Проклятието на Нови Искър Тази точка на географията е територия на серийни убийци – „Легенди и истини в българската история“ с Росен Тахов.           Пчелата на ринга Силует на боксьорката Станимира Петрова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Вижте акцентите в броя на вестник „Труд“ в сряда, 27 февруари 2019"}
{"url": "https://trud.bg/%d0%bb%d0%b5%d0%ba%d0%b0%d1%80%d1%8f%d1%82-%d1%82%d0%b0%d0%b1%d1%83-%d0%b7%d0%b0-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%b8/", "text": "При хирург не са били 62% от хората 79% не са посетили нито веднъж за 12 месеца и зъболекар Повече от половината българи – 52,4% не са посетили нито веднъж личния си лекар в рамките на 12 месеца. Един или два пъти на преглед са отишли 22% от населението, между 3 и 5 пъти – 15,6%, 6-7 посещения са направили 5,5%, а 4,6% са били при джипито десет или повече пъти. За сравнение средно процентът на хората в ЕС, които не са посетили общопрактикуващ лекар нито веднъж е 38, а 6 пъти и повече са били на преглед 14% от европейците. Данните са на Европейската статистика за 2017 година и според тях най-редовни в посещенията си при джипито са немците. Едва 10,7% от населението в Германия не е отишло на преглед нито веднъж в рамките на 12 месеца, а един или два пъти – 39%. Редовни при лекаря са още в Белгия, Дания, Люксембург и Белгия. На дъното на класацията по липса на каквито и да е посещения при общопрактикуващ са балканските държави, начело с Гърция – 60% от хората, следвана от България и Румъния – 42,9%. Страната ни е водеща в ЕС и по отношение на пренебрегването на зъболекар – 79% от българите не са отишли нито веднъж в рамките на 12 месеца на стоматолог, преди нас са единствено румънците – 81%. Средният показател за ЕС е 45%. Данните на Евростат за посещение при специалист по обща хирургия също поставят северната ни съседка на водеща позиция с липса на посещения от страна на близо 88% от хората. За България този показател е 62%, при 45% средно за ЕС.  ", "date": "2019.02.26", "title": " Лекарят-табу за половината българи\t\t\t"}
{"url": "https://trud.bg/%d0%bc%d0%be-%d0%be%d1%82%d0%bf%d1%83%d1%81%d0%ba%d0%b0-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0-%d0%bf%d0%be%d0%bc%d0%be%d1%89-%d0%bd%d0%b0-%d0%bc%d0%bd%d0%be%d0%b3%d0%be%d0%b4%d0%b5/", "text": "Министърът на отбраната Красимир Каракачанов се разпореди на 27 февруари да бъде проведено извънредно заседание на Комисията по материално подпомагане в Министерството на отбраната, която да вземе решение за отпускането на финансови средства в подкрепа на многодетното семейство на капитан Петър Димитров. Това съобщиха от пресцентъра на МО. Както по-рано днес ви съобщихме,  Министерството на отбраната и авиобаза Граф Игнатиево  организираха дарителска кампания в подкрепа на семейството на капитан Петър Димитров от изтребителната авиационна ескадрила на авиобазата, което загуби дома си след пожар. В кампанията вече се включиха ръководният състав на Министерството на отбраната и Българската армия, военнослужещи и цивилни служители от Въоръжените сили. Всички граждани, които имат желание, могат да се присъединят към дарителската кампания. Финансовите средства могат да бъдат изпращани в банкова сметка, разкрита в Уникредит Булбанк на името на Констатина Емилова Димитрова: IBAN: BG05UNCR70001520697983  BIC UNCRBGSF", "date": "2019.02.26", "title": " МО отпуска финансова помощ на многодетното семейство, чиито дом изгоря"}
{"url": "https://trud.bg/%d0%ba%d1%83%d0%b1%d0%b8%d0%bd%d1%86%d0%b8%d1%82%d0%b5-%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%bd%d0%be%d0%b2/", "text": "Новата Конституция на Куба е приета с 85,86% срещу само 7,6% против на референдума в неделя, съобщи венецуелския англоезичен телевизионен канал TeleSUR. Избирателната активност е била 84,1%. Съгласно данните от Централната избирателна комисия 7,522,569 души са използвали правото си на глас в референдума, от които 6,816,569 са се изказали в полза на новата Конституция, Тя ще модернизира сегашната, одобрена през 1976 г. Окончателният проект на новата Конституция, който включва 229 статии, беше одобрен от Народното събрание на Куба на 22 декември 2018 г., след три месеца публични форуми, на които всички граждани бяха поканени да дадат своя принос към окончателния документ.", "date": "2019.02.26", "title": " Кубинците одобриха на референдум новата Конституция"}
{"url": "https://trud.bg/%d0%bc%d0%b5%d1%82%d1%80%d0%be%d1%82%d0%be-%d0%b7%d0%b0%d0%b2%d0%b8%d0%b2%d0%b0-%d0%ba%d1%8a%d0%bc-%d1%86%d0%b0%d1%80%d0%b8%d0%b3%d1%80%d0%b0%d0%b4%d1%81%d0%ba%d0%be-%d1%88%d0%be%d1%81%d0%b5/", "text": "Столичната община планира нови отсечки на метрото да достигнат до бул. „Цариградско шосе” и Симеоновския лифт. Това ще стане факт, ако в четвъртък Столичния общински съвет одобри въвеждането на промени в Общия устройствен план на София. Една от тях предвижда да бъде построено разклонение на третия метролъч, което да тръгва от Военна академия „Г. С. Раковски” и да минава през улица „Гео Милев”, бул. „А. Йорданов, зала „Арена Армеец София” и бул. „Цариградско шосе” чак до пътния възел на „Цариградско” с ул. „Проф. П. Мутафчиев”. Другото разклонение ще е на линия 1 и ще бъде от станция „Бизнес Парк” до бул. „Климент Охридски”. Новото трасе от две спирки ще осигури връзка с лифт „Симеоново”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Метрото завива към „Цариградско шосе“ и Симеоновския лифт\t\t\t"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%81%d1%8a%d0%b7%d0%b4%d0%b0%d0%b2%d0%b0-%d0%b8%d0%bc%d0%be%d1%82%d0%b5%d0%bd-%d1%80%d0%b5%d0%b3%d0%b8%d1%81%d1%82%d1%8a%d1%80/", "text": "Глобите за незаконно строителство вече ще се плащат на 100 вноски Българите трябва да внимават много при покупка на имот в Гърция, за да не се окажат в юридически капан.  Гърция създава имотен регистър (кадастър) за първи път. Необходимо е всички българи с имоти в южната ни съседка да ги декларират веднага. Срокът за българите, които притежават лични данъчни номера /афм/ и попадат в категория “постоянно пребиваващи” е до 15.04.2019 г. За сънародниците ни, които са с данъчен представител и постоянни жители на България, срокът е до 15.07.2019 г. Министерството на околната среда и енергетиката на Гърция гласува през декември 2018 година удължаване с 6 месеца на периода за узаконяване на имотите, по силата на Закон 4495/17. Наложените глоби за незаконно строителство в Гърция се плащаха на 80 вноски, но съгласно новия закон това вече е възможно да става на 100 вноски. За да бъдат вписани имотите в новия кадастрален план на Гърция е необходимо собствениците да представят пред съответните общински служби – лично или чрез адвокат, копие от нотариален акт на имота, попълнени формуляри Д1 и Д2, копие от издаден данъчен номер /АФМ/ и копие от лична карта. При подаване на документите за вписване на имота в новия регистър се заплаща държавна такса. “Повечето българи, закупили имоти в Гърция, имат вписвания за собственост само в Агенцията по вписванията, поради липса на кадастър в повечето населени места. Някъде може да бъде отказано вписване, поради аномално изповядване на сделките или закупени имоти с констативен договор. В този случай е необходимо да се обжалва в кадастъра в определените за това срокове”, уточни за “Труд” Мартина Георгиева – български адвокат в Солун. Тя съветва собствениците да се обръщат към компетентни лица – адвокати и строителни инженери, за правилното попълване на документацията, която изисква доста информация за вещните права върху имота, който се регистрира. “Факт е, че българите строят без да се консултират с адвокати, занимаващи се с вещно право. Не е достатъчен само печат и подпис от инженер, за да се строи. Издава се разрешително от компетентната служба (Полеодомия) в съответния район, като в нея се описва подробно кой е архитект на сградата, кой извършва строителния надзор и колко броя осигуровки трябва да се внесат на работници за построяването й. След застрояването, минава комисия пак от същата служба и издава разрешително за ползване на сградата (акт 16). Веднага след това собственикът е задължен да издаде нотариален акт, който съставя нотариус, и в 30-дневен срок се вписва в данъчна служба с декларация за собственост (Е9), в Агенцията по вписванията и Имотния кадастър”, уточнява още адвокат Георгиева. Както “Труд” писа, голяма част от имотите в Гърция са незаконни – построени без редовни нотариални актове за собственост върху парцелите, без разрешения за строеж. Според досега прилаганата практиката, на всеки 4-5 години гръцката държава издаваше закон “за узаконяване на незаконните строежи”, което означаваше, че всеки, построил подобен нелегален имот в страната, отива в съответния отдел на общината и го декларира писмено. После плаща глоба в зависимост от квадратурата и къщата става законна. Разбира се, фактът, че кметството или областното управление я узаконяват, не означава, че същото прави и централната държавна власт. Има хиляди случаи на къщи и цели населени места, където общината ги е узаконила, инкасирайки глобите от това, но Министерството на околната среда ги смята все още за незаконни. Българите трябва да внимават много при покупката на имот в Гърция. Щателната проверка на нотариалните актове за собственост и разрешителните за строеж е задължителна, защото по-късно може да се окаже невъзможно да продадат имота или да го прехвърлят на своите деца. Има вероятност да попаднат в капана на длъжник на държавата за глоби например, или може да са собственици на самата къща, но да не им принадлежи парцелът, върху който е построена тя. Държавните такси върху глобите – от 250 до 10 000 евро Държавните такси върху глобите се изчисляват според степента на произволната сграда. – 250 евро за произволно строителство – до 100 кв.м – 500 евро за строеж – над 100 кв. и до 500 кв.м – 1000 евро за сградна употреба над 500 кв.м и до 2000 кв.м – 4000 евро за строителство – над 2000 кв.м. и до 5 000 кв.м – 10 000 за строителство – ползване на повече от 5 000 кв.м Глобата може да се изчисли електронно тук: ", "date": "2019.02.26", "title": " Гърция създава имотен регистър\t\t\t"}
{"url": "https://trud.bg/%d0%be%d0%ba%d0%be%d0%bb%d0%be-520-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b5-%d0%bf%d1%80%d0%be%d0%b3%d0%bd%d0%be%d0%b7%d0%bd%d0%b0%d1%82%d0%b0-%d1%81%d1%82%d0%be%d0%b9%d0%bd%d0%be%d1%81/", "text": "Област Стара Загора е сред най-динамично развиващите се в страната и е на водещо място по усвояване на европейски средства. 22 договора са сключени по Оперативна програма „Региони в растеж”, които са на обща стойност 119 млн. лева. Това съобщи министърът на регионалното развитие и благоустройството Петя Аврамова в Стара Загора, където участва в граждански диалог на тема „Европа в нашия дом”, организиран от ГЕРБ. В Стара Загора, Казанлък, Чирпан и Раднево ще бъдат вложени 99 млн. лв. без ДДС за модернизация на ВиК мрежата. Средствата са по Оперативна програма „Околна среда 2014 – 2020 г.“. „Водоснабдяване и канализация” – Стара Загора подготвя формуляра си за кандидатстване, който ще бъде подаден в Министерството на околната среда и водите. През тази година ще се проведат всички необходими процедури за актуализация на техническия проект за разширяване на пътя от АМ „Тракия“ до Стара Загора, който е от преди 12 години и предвижда изграждане на две допълнителни ленти. Така новият проект ще отговаря на всички съвременни изисквания за пътно проектиране, а и ще е ясна цялата стойност. Сред приоритетите на правителството е изграждането на тунела под Шипка. Изготвен е разширен идеен проект за съоръжението, което ще бъде с две ленти за движение и аварийна галерия. Прогнозната стойност е около 520 млн. лв. Има два варианта за строителството му. Единият е чрез публично-частно партньорство или концесия, а другият е да се финансира със средства от бюджета. „Все още нямаме одобрен вариант, преговорите продължават, като имаме и заявен интерес от китайска компания за концесия на тунела и магистралата Русе – Велико Търново“ – посочи Аврамова. В момента се извършва съгласуване на парцеларния план, касаещ изграждането на западния обходен път на Казанлък, който да поеме трафика от южната страна на съоръжението. В момента с европейски средства се строи АМ „Струма“. От нея са готови 69 км, сега предстои изграждане на най-тежкия участък – през Кресненското дефиле. Безвъзмездната финансова помощ, която страната ни ще получи от ЕС за строителството на участъците от Благоевград до Сандански, възлиза на близо 1,2 млрд. лв.", "date": "2019.02.26", "title": " Около 520 млн. лева е прогнозната стойност на проекта за тунела под Шипка"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8-%d1%81%d1%8a%d0%b1%d0%b8%d1%80%d0%b0%d1%82-%d0%bf%d0%b0%d1%80%d0%b8-%d0%b7%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0/", "text": "Министерството на отбраната и авиобаза Граф Игнатиево организират дарителска кампания в подкрепа на семейството на капитан Петър Димитров от изтребителната авиационна ескадрила на авиобаза Граф Игнатиево. Към нея се присъединиха военнослужещи от ВВС, съобщават от МО. Семейството на младия пилот капитан Петър Димитров остана без дом, след като пожар унищожи къщата и цялото им имущество в с. Брестник, община Родопи на 24 февруари 2019 г. Младото семейство има две малки деца – дъщеря на 10 г., момиченце на 1,5 г. и очаква раждането на третото си дете през март тази година. Освен личните си документи двамата родители не са успели да спасят нищо от вещите в горящата къща. В момента се извършва ремонт на ведомствено жилище в района на авиобазата, за да може в петък многодетното семейство да се настани. Военнослужещи събират и доброволни финансови средства, за да подпомогнат младите хора в този труден момент. С лични средства днес в дарителската кампания се включиха министърът на отбраната Красимир Каракачанов, заместник-министрите на отбраната Атанас Запрянов и Анатолий Великов и членовете на политическия кабинет към министъра на отбраната. Началникът на отбраната генерал Андрей Боцев, заместник-началниците на отбраната – вицеадмирал Емил Ефтимов и генерал-лейтенант Димитър Илиев, и постоянният секретар на отбраната Антон Ластарджиев също дариха средства за кампанията. „Обръщаме се с призив към всички военнослужещи от въоръжените сили и граждани да се включат в дарителската кампания в помощ на семейство Димитрови“, прозивават от ведомството. Финансовите средства могат да бъдат изпращани в следната банкова сметка в Уникредит Булбанк на името на Константина Емилова Димитрова: IBAN: BG05UNCR70001520697983", "date": "2019.02.26", "title": " Военни събират пари за семейството на свой колега – останало без дом заради пожар\t\t\t"}
{"url": "https://trud.bg/%d0%b8%d0%b2%d0%b5%d0%bb%d0%b8%d0%bd%d0%b0-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%bf%d1%80%d0%b5%d0%b4%d0%b2%d0%b8%d0%b6%d0%b4%d0%b0%d1%82-%d1%81%d0%b5-%d0%bf%d0%be%d0%b2%d0%b5%d1%87/", "text": "В предложението на Европейската комисия за новия програмен период се предвиждат повече средства за мерки по адаптация към климатичните промени. Очаква се увеличението им да е от 20% на 25% в бъдещия бюджетен период 2021-2027 г. Това каза председателят на парламентарната Комисия по околната среда и водите Ивелина Василева, която участва като говорител в международна конференция, посветена на климатичните промени и енергийната ефективност в Памплона, Испания, съобщават от НС. Форумът е част от програмата събития „Науката среща регионите“ с подкрепата на Генерална дирекция „Съвместен изследователски център“ към ЕК и е резултат от доброто сътрудничество между регион Навара и Община Габрово. В конференцията участват представители на ЕК, академичните среди, бизнеса и обществени организации. Българската делегация, в която участва и кметът на Габрово Таня Христова, беше посрещната от президента на регион Навара Ушуе Баркос и от регионалния министъра на околната среда Исабел Елисалде. Климатичните промени са факт, мерки за адаптация към тях трябва да се включват във всички регионални планове за развитие, подчерта Ивелина Василева. По думите й рисковете винаги са по-малки за по-добре подготвените общество и бизнес. Европа и северното полукълбо се затоплят с по-бързи темпове от останалата част от света, което поставя България в уязвим регион, отбеляза председателят на парламентарната екокомисия. За защита на хората и икономиката са нужни адекватни мерки, посочи тя. Ивелина Василева подчерта, че България работи активно за смекчаване на последствията и адаптация към климатичните промени. Със съдействието на Световната банка беше разработен проект на Национална стратегия за адаптация към изменението на климата и План за действие. Документът очертава стратегическата рамка и приоритетите до 2030 г., нужните мерки, график за тяхното изпълнение, необходимите ресурси и отговорните институции. Разработени са и девет секторни оценки, доклад за макроикономическите последици от изменението на климата, както и оценка на управлението на риска от бедствия. Обхванатите в Националната стратегия сектори са „Селско стопанство“, „Гори“, „Биологично разнообразие и екосистеми“, „Води“, „Енергетика“, „Транспорт“, „Градска среда“, „Човешко здраве“ и „Туризъм“. Секторните анализи показват, че инвестициите в мерки за адаптация се изплащат, отбеляза председателят на парламентарната екокомисия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Ивелина Василева: Предвиждат се повече средства за адаптация към климатичните промени в периода  2021-2027 г."}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%82%d0%b5%d1%81%d1%82%d0%b2%d0%b0-%d1%80%d0%b0%d0%b7%d0%b4%d0%b5%d0%bb%d0%bd%d0%be-%d1%81%d1%8a%d0%b1%d0%b8/", "text": "Столична община стартира пилотна инициатива за насърчаване на разделното събиране на отпадъци от домакинствата, в която са включени 300 домакинства от район „Надежда“. В рамките на инициативата Столична община ще тества система за разделно събиране и извозване на хранителни отпадъци от домакинствата до Инсталацията за биоотпадъци на София, където от хранителните отпадъци ще бъдат произведени електричество и компост. В рамките на проекта участниците ще получат безплатен комплект домашни контейнери за разделно събиране на отпадъците, съобщиха от общината. Всички домакинства, заявили желанието си за участие, могат да получат своите контейнери на 27.02., 28.02., 06.03. и 07.03. между 17:30 и 19:30 часа пред блок № 152 в кв. „Надежда“. Столична община реализира пилотната инициатива в рамките на проект за „Стимулиране на гражданското участие в процеса на рециклиране – Benefit-As-You-Save“, който ще подпомогне Столична община в усилието й да стимулира гражданското участие в процеса по разделно събиране на отпадъците. Той се фокусира върху разработването на пилотна система за събиране на хранителни отпадъци и отпадъци от опаковки. В инициативата са заявили желание да се включат 300 домакинства, на които ще бъдат предоставени условия за стимулиране на разделното събиране. Всяко домакинство получава комплект домашни контейнери за разделно събиране на отпадъци и чували за събиране на биоотпадъци. В близост до домовете са изградени споделени ограждения с ограничен достъп до контейнерите за опаковки и биоотпадъци, които да бъдат използвани от домакинствата. Пилотният проект с участието на граждани ще продължи 12 месеца.", "date": "2019.02.26", "title": " Столична община тества разделно събиране на хранителни отпадъци"}
{"url": "https://trud.bg/%d0%b0%d0%b3%d0%b0%d1%81%d0%b8-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b2-%d1%8a%d0%b3%d1%8a%d0%bb%d0%b0-%d0%bd%d0%b0-%d0%b3%d1%80%d0%b8%d0%b3%d0%be%d1%80/", "text": "Андре Агаси ще поднови ангажимента си като „супертреньор“ на Григор Димитров при завръщането на родния тенис ас на корта. Легендата ще е в ъгъла на българина на турнира от сериите „Мастърс“ в Индиън Уелс, Калифорния, който започва идната седмица.  В момента Григор е в Слънчевия щат, където се подготвя под ръководството на треньора си Дани Валверду. Очаква се до края на седмицата Димитров да тренира на максимални обороти след лечението на травмата в рамото. Тенисистът намери време и да се отбие на партито след раздаването на филмовите награди „Оскар“.", "date": "2019.02.26", "title": " Агаси се завръща в ъгъла на Григор"}
{"url": "https://trud.bg/%d0%b2%d1%8a%d0%b6%d0%b5%d0%bd-%d0%bf%d0%b0%d1%80%d0%ba-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bd%d0%be%d0%b2-%d1%81%d0%b5%d0%b7%d0%be%d0%bd-%d0%bf%d1%80%d0%b8/", "text": "От 1 март стартира новият сезон във въжен парк Благоевград. Атракционът ще бъде с работно време от 10:00 до 18:00 часа, при подходящи метеорологични условия. Въженият парк е изграден от няколко нива, като всички те са оборудвани с модерна система за самоосигуряване, при която не се налага намеса от страна на ползвателя. Целта е да бъде гарантирана абсолютна безопасност за посетителите. Атракционът се намира в местността „Бачиново“. Той е предпочитано място за забавление както от жителите, така и от гостите на Благоевград. Паркът беше открит през есента на 2014 година. Той е единствен по рода си в региона и представлява ред от въжени препятствия, които стимулират бързина, смелост, сръчност, ловкост и съобразителност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.26", "title": " Въжен парк-Благоевград с нов сезон, приема посетители от 1 март"}
