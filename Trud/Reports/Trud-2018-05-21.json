{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%ba%d1%83%d0%bb%d1%82%d1%83%d1%80%d0%bd%d0%b8/", "text": "Президентът Румен Радев поздрави български и руски дейци на културата и представители на българската общност в Москва по повод 24 май – Деня на българската просвета и култура и на славянската писменост. Срещата се състоя в българското посолство в руската столица в рамките на работното посещение на държавния глава в Русия. Президентът Радев посочи, че не смята за нормална пауза от 10 години в отношенията на най-високо политическо ниво между две държави, свързани с дълбоки исторически, културни и духовни връзки. Затова днес и утре съм тук за важни срещи с държавното ръководство на Руската федерация, отбеляза Радев, който днес разговаря с руския премиер Дмитрий Медведев, а утре ще се срещне с колегата си Владимир Путин в Сочи. Но винаги, където и да съм бил, за мен са били особено вълнуващи и очаквани срещите с нашите сънародници, с представителите на културата и на интелигенцията, каза Румен Радев. Той се обърна към присъстващите и ги приветства с настъпващия Ден на българската просвета и култура и на славянската писменост – 24 май. Няма българин, който да не носи дълбоко в сърцето си спомена и признателността към учителите, създали в него жаждата към знание. На писателите, поетите, художниците, артистите, създаващи духовни ценности, на всички дейци на изкуството, културата, просветата и образованието, днес отдаваме нашата висока почит, каза държавният глава. По думите му самият факт, че в българския календар има такъв празник е показател за високото цивилизационно равнище и за ценностите, които нашият народ е развил и пренесъл през вековете. Радев напомни за призванието на интелигенцията да бъде обществен двигател, като добави, че политиците трябва да работят така, че да създават най-добри условия за разгръщане на творческия потенциал на интелигенцията. По-рано днес президентът Румен Радев и съпругата му присъстваха в Болшой театър на оперната постановка “Зигфрид” от Рихард Вагнер – част от успешните гастроли на Софийската опера и балет на престижната сцена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Президентът Радев поздрави културни дейци и представители на българската общност в Москва по повод 24 май"}
{"url": "https://trud.bg/%d0%be%d0%b3%d0%bd%d1%8f%d0%bd-%d0%b7%d0%bb%d0%b0%d1%82%d0%b5%d0%b2-%d0%bb%d0%b8%d0%b4%d0%b5%d1%80%d1%81%d0%ba%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b2%d1%8a%d1%80%d1%85/", "text": "Лидерската среща на върха ЕС – Западни Балкани в София беше много успешна. Това заяви пред   ръководителят на Представителството на Европейската комисия в България Огнян Златев. По думите му, срещата беше едно изключително добро представяне на България като страна, която председателства Съвета на ЕС. “Това го казаха всички лидери, с които имах възможността и в личен разговор да придобия впечатления. Думите на главния секретар на ЕК бяха точно тези: България има за какво да се гордее”, каза той. Относно темата за Западните Балкани, Златев беше категоричен: “Факт е, че по инициатива на Българското председателство тази среща се проведе след повече от 15 години. Нека не забравяме, че след 15 години застой имаме отново импулс по темата. Факт е, че Софийската декларация е подкрепена от всички 28 страни-членки на ЕС. Факт е, че за първи път освен политическите сигнали и политическата декларация към нея има анекс, в който се говори за съвсем конкретни проекти и съвсем конкретни цифри и суми, за които ЕК е готова да подпомогне нашите съседи в техните усилия. Това, което ние им казваме е, че ЕК продължава да очаква вас да приключите с реформите си, ние сме готови да ви помогнем да ги осъществите колкото се може по-бързо, включително има заделени финансови средства, но така или иначе топката е в тях, а не в нас”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Огнян Златев: Лидерската среща на върха ЕС – Западни Балкани в София беше много успешна"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d1%80%d0%b8-%d0%ba%d0%be%d0%bb%d0%b8-%d0%bd%d0%b0-%d0%bf/", "text": "Три автомобила направиха верижна катастрофа на пътя Русе-Разград. При инцидента е пострадала пътничката от едната кола. Тя е откарана с линейка на „Спешна помощ“ за преглед в болницата, няма опасност за живота й, предаде  . Произшествието е станало малко преди 17 часа, в района на отсечката между „Джъмбо“ и ДЗС след изхода от Русе. Лек автомобил „Деу“, движещ се в посока Русе, е подал мигач за ляв завой към черен път. При маневрата в него са се врязали последователно два „Фолксваген“-а с разградска регистрация, които са пътували в същата посока. По-сериозно е пострадал първият от немските автомобили, в които заедно с водача е била и пострадалата жена. В другия разградски автомобил е имало трима души, сред които и дете. За щастие те са се отървали без наранявания. Щетите са материални, като задната част на „Деу“-то е помляна. При удара автомобилът е изхвърчал в нивата, като е изкъртил и километричен камък. Екип на „Пътна полиция“-Русе изяснява обстоятелствата около катастрофата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Верижна катастрофа между три коли на пътя Русе – Разград, ранена е една жена"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%ba%d1%8a%d0%bc-%d0%bf%d1%80%d0%b5%d0%bc%d0%b8%d0%b5%d1%80%d0%b0/", "text": "Русия винаги е била стратегически партньор в енергетиката като доставчик на природен газ, нефт и ядрено гориво, като участник в поддръжката и модернизацията на енергийни съоръжения и мощности в България. Сигурността на енергийните доставки е изключително важна и за България, и за ЕС. Това каза президентът Румен Радев в началото на срещата си с руския премиер Дмитрий Медведев в Дома за приеми на правителството на Руската федерация в Москва. Той се надява правителството да преразгледа възможността за пряка доставка на газ от Русия през Черно море. “В течение сте, че имаме възобновяване на проекта за АЕЦ “Белене”, като тема за дискусии и решения в българското правителство и в парламента, ще бъдете запознати с хода на тези дейности, понеже това съживяване на проекта предполага и руско участие.” добави Румен Радев. Според него  Русия винаги е била и важен търговско-икономически партньор. По думите  му стокообмен от 3,6 млрд. евро за изминалата година е добро число, но е далеч от предишните ни резултати и от нашите възможности. Румен Радев изтъкна също като много важно да продължаваме традиционно добрите отношения в туризма, науката, образованието и културата, където имаме интензивен обмен. Премиерът Медведев поздрави президента Радев, който е на първото си посещение като президент в Русия. “Имаме широк дневен ред, включително свързан с необходимостта от активизиране на търговско-икономическата дейност.”, посочи Медведев и добави, че двустранният стокообмен напоследък е намалял. “Медведев не е поставял темата за санкциите. Санкциите не са повод за замразяване на отношенията. След два дни тук ще бъде президентът на Франция, която за миналата година успя да измести Германия като пряк инвеститор № 1 в Руската федерация. Франция, която има стокообмен с Русия за миналата година от 16 млрд. долара, а Германия, която има стокообмен от 50 млрд. евро. Нека сами да си направим извод за санкциите. Моето мнение за санкциите го знаете. Но това е въпрос от компетентността на Европейския съвет, където България се представлява от министър-председателя.”, заяви по-късно ред журналисти президентът Румен Радев. България се нуждае от преки доставки на руски газ през Черно море. Може да наречем това “Български поток”, заяви  президентът Румен Радев в интервю за руския в. “Комерсант”.  Радев изтъква, че такъв път за доставка на гориво ще отговаря на нуждите за енергийна сигурност и ефективност не само за България, но и на целия Европейски съюз. Президентът посочва, че такъв подход се диктува от здравия разум. “Както за Русия, така и за България логичен избор за разширяване на доставките на руски природен газ в Европа е път през българска територия. Затова е в наш общ интерес да получим пряко руски газ на черноморското крайбрежие на България”, посочва българският държавен глава. Според него тази амбиция не се различава от мотивите на Германия да осъществи “Северен поток” 2. “Разбира се, и България, и Германия са държави-членки на ЕС и следва да зачитат нормите на Третия енергиен пакет. Надявам се руската страна и Брюксел да проявят разбиране към тази идея.”, уточнява президентът. Румен Радев изразява позиция, че тази тема се нуждае от деполитизиране, а водещи трябва да бъдат гласовете на експертите и икономистите. Защото в интерес на България е да се утвърждава като енергиен център в Югоизточна Европа, което означава и държава, разпределяща природен газ. “Добър ход е, че нашето правителство отваря отново темата за АЕЦ “Белене”. Беше време, когато същите политици се гордееха с неговото спиране. Мисля, че това е проява на реализъм. Този проект има бъдеще, но при ясна правна, времева и ценова рамка.”, заключава държавният глава. България не може да закупи допълнително от Русия изтребители МиГ, тъй като според утвърдените от българското правителство изисквания самолетите трябва да са произведени и да са на въоръжение поне в една страна членка на НАТО или ЕС. Това заяви президентът Румен Радев в интервю за руския в. “Комерсант”, публикувано вчера и цитирано от ТАСС. Според държавния глава това изискване е логично от гледна точка на съюзническите задължения на България.  “Така че нека бъдем реалисти – покупката на допълнителни изтребители МиГ е невъзможна”, посочва Радев.  Президентът подчертава, че въпреки че България е член на НАТО, тя продължава да охранява въздушното си пространство с изтребители Миг-29, и във връзка с това е необходимо да се осигури своевременната им техническа поддръжка. Наскоро МО сключи договор за ремонт и поддръжка на 15 бр. МиГ-29 на родните ВВС за срок от четири години. Контрактът е подписан директно с производителя на самотелите РСК-МиГ,   като стойността на поръчката е до 81 млн. лв. Войската ни ще изполва руските бойни самолети, докато влезнат на въоръжение новите изтребители, които предстои да купим.", "date": "2018.05.21", "title": " Президентът Румен Радев към премиера Дмитрий Медведев: Русия е стратегическият ни партньор в енергетиката\t\t\t"}
{"url": "https://trud.bg/37-%d0%bc%d0%bb%d1%80%d0%b4-%d0%bb%d0%b5%d0%b2%d0%b0-%d0%b4%d1%8a%d1%80%d0%b6%d0%b0%d1%82-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%be%d0%bd%d0%bd%d0%b8%d1%82%d0%b5-%d1%84%d0%be/", "text": "Активи за близо 3,7 милиарда лева управляват местните и чуждестранните инвестиционни фондове, които осъществяват дейност в България. Това показват данните на Българска народна банка към края на март.  За година размерът на средствата се е увеличил с 621,7 милиона лева или с над 20 на сто, като през март 2017 г. активите са били в размер на 3,04 млрд. лева. Спрямо края на миналата година нарастването е с 86,9 млн. лева  или с 2,4%, когато са били 3,57 млрд. лева. У нас работят 1069 фонда, като 939 са чуждестранните, а 130 – българските. За година тези с чуждестранно участие са се увеличили със 108, а местните – с едва 16, показват данните на БНБ. Най-многобройни са българските фондовете, инвестиращи в акции – 71, които управляват активи за 544 млн. лева. Тези, които влагат в облигации, запазват броя си – 27, но средствата, с които оперират нарастват до близо 521 млн. лева. Едва три са институциите, които влагат в недвижими имоти и те държат 2 млн. лева. Активите на местните инвестиционни фондове растат. Към края на март те достигат 1,34 млрд. лева, като увеличението е с 21% за година – с 233 млн. лева. В сравнение с декември 2017 г.  нарастването е с 27,1 млн. лева. Продължава тенденцията те да са предимно в български лева – 64,1% и в евро – 27,5%.  Основни инвеститори в чуждестранните фондове остават застрахователните и пенсионните компании – със 72,8% и домакинствата и нетърговските организации, обслужващи домакинствата – 18,7%. Инвестициите в акции и други форми на собственост се увеличават със 147,7 млн. лева или с близо 37% за година и достигат 548 млн. лева. Депозитите нарастват с 10 млн. лева до 299,7 млн. лева, а средствата, вложени в ценни книжа, различни от акции, нарастват с 48,4 млн. лева (17,6%) до 322,9 млн. лева.", "date": "2018.05.21", "title": " 3,7 млрд. лева държат инвестиционните фондове\t\t\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%ba%d1%80%d1%83%d0%b8%d0%b7-%d0%bc%d0%b5%d0%b6%d0%b4%d1%83-%d0%b1%d1%83%d1%80%d0%b3%d0%b0%d1%81-%d0%b8-%d0%b8%d1%81%d1%82%d0%b0%d0%bd%d0%b1%d1%83%d0%bb/", "text": "Ръководството на пристанище “Бургас” работи за пускането на круизна линия между българския черноморски град и Истанбул. Това стана ясно от думите на директора на компанията Диян Димов. Очаква се корабните курсове да тръгнат през 2019 г. Круизите ще пътуват три пъти седмично, а плаването ще е през нощта. Туристите ще тръгват вечер и ще имат ден да разгледат един от двата града. Корабите, които ще превозват пасажери, ще побират 100 или 200 пътника.  От тази година Турция субсидира пътуванията на пасажери на круизни кораби с по 45 долара за пътник при кораби със 100 пасажери, обясни Димов пред БНР. Според него и от българска страна трябва да има сходна помощ, защото иначе цената на билета ще бъде около 200 лв.", "date": "2018.05.21", "title": " Пускат круиз между Бургас и Истанбул"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%be%d1%81-%d0%b7%d0%b0%d0%ba%d0%bb%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%b7%d0%b0%d1%80%d0%b0%d0%b4%d0%b8-%d1%85%d1%83%d0%b1%d0%b0%d0%b2%d0%b8/", "text": "Военен младши сержант от бригада “Специалните сили” в Пловдив закла полицай при спор за любовта на негова колежка от Районното управление на МВР в Карлово. Кървавата драма от ревност се разигра около 1 ч вчера на улица  в пловдивския квартал “Кючук Париж”. Разследването по случая пое Военната окръжна прокуратура, а районът през целия ден остана  блокиран от патрули на Военна полиция. В късния час командосът Ангел Желязков и 32-годишната му приятелката Люба Алексова, дознателка от полицията в Карлово, се прибирали в дома си на ул. “Болград”. Дошли си с БМВ, което карала жената, тъй като сержантът бил солидно почерпен. Когато паркирали автомобила и слезли, от тъмното изскочил Добромир Лазаров – районен инспектор, колега на Люба. След няколко разменени обиди, двамата мъже се хванали гуша за гуша. Ангел извадил нож и го забил няколко пъти в гърдите на съперника си. Тежко раненият полицай бил откаран в болница, където издъхнал. Една от раните била в сърцето му. Според пловдивски сайтове Добромир бил влюбен в младата дознателка, постъпила в РПУ-Карлово преди около година и два месеца. Люба живеела от 4-5 години с военния Ангел, но точно в онзи период двамата се били разделили и тогава тя започнала връзка с Добромир. Каквито и чувства или отношения да е имало между полицая и дознателката, те били пазени в тайна. Люба и Ангел се събрали отново, а Добромир също живеел с приятелка, която  е учителка. Основната версия на военните прокурори е, че Добромир е дошъл при Ангел да се разберат “като мъже”, но не се изключваше и вероятността Люба да го е потърсила за помощ, или да му се е оплаквала, че военният я тормози. След кървавата саморазправа хубавата полицайка остана задържана за разпити. Убитият полицай Добромир Лазаров (44 г.) работел от дълго време в МВР, разказаха негови съседи. Той живеел в Сопот и бил районен инспектор в РПУ-Калрово. Отговарял за селата Кърнаре и Христо Даново. Преди години бил командирован и на границата по време на бежанската криза. Бил разведен и в момента живеел на семейни начела с учителка. Само преди няколко седмици двамата били на екскурзия в Сърбия. Според съседи преди години Лазаров имал спор и с настоящия съпруг на бившата му жена. Младши сержантът от “Специалните сили” в Пловдив Ангел Желязков е обвинен за умишлено убийство по особено мъчителен за жертвата начин. Задържане е за 72 часа в ареста. Това съобщиха вчера от Пловдивската военно-окръжна прокуратура. Според Наказателния кодекс Желязков може да получи от 15 до 20 г. затвор и дори доживотна присъда без право на замяна.  Според съседи от блока Ангел е кротък и добър човек. Той бил домоуправител и за тях няма обяснение защо е ходел въоръжен с нож и в случая се е стигнало до убийство. Други обаче твърдят, че е пиел и се е правел на Рамбо.", "date": "2018.05.21", "title": " Командос закла полицай заради хубавица\t\t\t"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%be%d1%82%d1%85%d0%b2%d1%8a%d1%80%d0%bb%d0%b8-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%b2%d0%b5%d0%bb%d0%b8/", "text": "Кремъл заяви, че обвиненията на Великобритания са безпрецедентни и са част от „антируската мания”, предаде АФП.Москва предупреди, че това може да уплаши много чуждестранни инвеститори от Обединеното кралство. Днес комисия към британския парламент обяви свой доклад, включващ руския президент Владимир Путин и неговите съдружници, които „крият своите корупционни схеми и перат парите си в Лондон“. „Свидетели сме на британската безпрецедентна антируска мания, която се показва по най-различни начини“, заяви Димитрий Песков, говорител на президента Путин. „Сигурен съм, че тези действия няма да останат незабелязани от инвеститорите от другите страни“, допълни той. “Много държави работят, за да увеличат атрактивността си за инвеститорите и вярвам, че това е стъпка точно в обратната посока“, заяви Песков. Той каза, че не е бил наясно с проблема, но много руски бизнесмени са се оплакали от нечестно държание от страна на британските власти. Москва твърдо отхвърля обвиненията и дори предполага, че не малко от твърденията са били създадени от британските служби за сигурност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Кремъл отхвърли твърденията на Великобритания, че Путин и съдружниците му перат пари в Лондон"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%8a%d1%80%d0%b2%d0%b8%d1%82%d0%b5-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b8-%d0%bf%d0%be%d1%80%d1%82%d1%80%d0%b5%d1%82%d0%b8-%d0%bd%d0%b0-%d0%bf/", "text": "Херцогът и херцогинята на Съсекс споделиха три официални портрета от сватбения си ден в Уиндзор. Фотографиите бяха публикувани на официалните страници на двореца Кенсингтън в социалните мрежи. И трите снимки са дело на фотографа Алекси Любомирски, който засне сватбеното тържество на принц Хари и Меган Маркъл. Те са направени в замъка след като младоженците обиколиха Уиндзор в открита каляска. Единият портрет е черно-бяла снимка на Хари и Меган, другият включва малките шафери, а на третия присъстват кралица Елизабет Втора и принц Филип, принц Чарлз и Камила, както и принц Уилям и съпругата му Катрин.   Сватбеният фотограф на принц Хари и Меган Маркъл е истински принц – Алекси Любомирски е наследник на могъщо полско семейство, удостоено с наследствена княжеска титла от императора на Свещената римска империя Фердинанд Трети през XVII век. Титлата на известния моден фотограф е Негова светлост принц Алекси. Негово дело са и двата официални годежни портрета на на принц Хари и Меган Маркъл, за които фотографът споделя: “Не мога да спра да се усмихвам, когато гледам снимките, които им направихме. Толкова са щастливи заедно”.   Британският принц Хари и американската актриса Меган Маркъл се врекоха във вярност в параклиса “Сейнт Джордж” на замъка Уиндзор. Булката влезе в параклиса, облечена в бяла рокля на “Живанши”. Принц Хари пристигна за церемонията в компанията на брат си принц Уилям.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Вижте първите официални портрети на принц Хари и Меган като семейство (СНИМКИ)"}
{"url": "https://trud.bg/%d0%b3%d0%b5%d1%80%d0%b1-%d0%b2%d0%b7%d0%b5-%d0%ba%d0%bc%d0%b5%d1%82%d1%81%d1%82%d0%b2%d0%be-%d0%be%d1%82-%d0%b4%d0%bf%d1%81-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "ГЕРБ увеличиха кметовете си с още един в Шуменско след частични избори в неделя в село Миланово. До тях се стигна след като досегашният управленец от ДПС замина за чужбина и постът се оваканти. За кандидатът на ГЕРБ Хасан Хасанов са дали гласа си 254 души, а за опонентът му от ДПС Салим Ахмед – 50. И в шуменското село Маломир, община Върбица, местните хора отидоха на избори, защото досегашният кмет предпочете да работи като полицай. Там обаче, резултатът е обратен в полза на ДПС. За гласовете се бориха двама братовчеди Чолакови. Спечели убедително кандидатът на ДПС – Алдин Чолаков, за когото са гласували 290 души. За издигнатия от ГЕРБ гласа си дали 51 жители на селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " ГЕРБ взе кметство от ДПС в Шуменско"}
{"url": "https://trud.bg/%d1%81%d0%be%d1%84%d1%80%d0%be%d0%bd%d0%b8%d0%b5%d0%b2-%d0%bf%d1%80%d0%b5%d0%bf%d0%b8%d1%81-%d0%bd%d0%b0-%d0%b8%d1%81%d1%82%d0%be%d1%80%d0%b8%d1%8f-%d1%81%d0%bb%d0%b0%d0%b2%d1%8f%d0%bd%d0%be%d0%b1/", "text": "Първият Софрониев препис на “История славянобългарска”, изложбата “Книги, посоки, публики” на старопечатни книги и 3D визуализация на пътя на кирилицата ще видят гостите на празника по случай Деня на българската просвета и култура и славянската писменост в Брюксел, съобщават от пресцентъра на Министерството на културата. Събитието се организира от комисар Мария Габриел, Министерството на образованието и науката, Министерството на културата и Националната библиотека “Св. Св. Кирил и Методий” в сградата на Европейската комисия Berlaymont утре от 19.30 ч. Участие в отбелязването на празника ще вземат министрите на културата Боил Банов и на образованието Красимир Вълчев. Ще се проведе и среща-дискусия на писатели и преводачи в библиотеката на зала “Лекс” на Европейския парламент под надслов “Обединени в разнообразието”, посветена на богатството на европейските езици. Поканени са министър-председателят Бойко Борисов, председателят на ЕК Жан-Клод Юнкер, председателят на ЕП Антонио Таяни и председателят на Съвета на ЕС Доналд Туск. Сред гостите ще бъдат министри на държавите членки по образование и култура, посланици, евродепутати, български служители в европейските институции и българската общност в Брюксел. Направеният от Софроний Врачански препис на “История славянобългарска” през 1765 г., известен още като Котленски препис, се съхранява в Националната библиотека “Св. Св. Кирил и Методий”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Софрониев препис на “История Славянобългарска” показваме в Брюксел по случай 24 май"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d1%81%d1%8a%d0%bf%d1%80%d1%83%d0%b7%d0%b8-%d0%bf%d0%be%d1%87%d0%b8%d0%bd%d0%b0%d1%85%d0%b0-%d0%b2-%d0%b5%d0%b4%d0%b8%d0%bd-%d0%b8-%d1%81/", "text": "Новозeландски съпруг и съпруга починаха от естествена смърт през девет часа след 61 години брак, съобщи ДПА. Осемдесет и шест годишният Питър Бедфорд и неговата осемдесет и три годишна съпруга Рут са починали на 14 май.  “Добре е, че си отидоха заедно. Щяха да са напълно изгубени един без друг”, каза дъщеря им Каролин Бедфорд пред местния сайт Стъф. Питър Бедфорд е приет в болница в събота вечерта. “Мисля, че мама реши, че той няма да се върне”, разказа дъщеря им. Рут Бедфорд е починала в дома си в северния новозеландски остров Кайтоке в 10 сутринта на 14 май, съпругът й я последвал няколко часа след като разбрал за смъртта й. Питър Бедфорд емигрирал от Великобритания в Нова Зеландия след Втората световна война, където срещнал бъдещата си съпруга. Двамата сключили брак на 30 декември 1957 г.  Докато смъртта на съпрузи на часове разстояние един от друг е сравнително рядко явление, феноменът “смърт от скръб” е обект на редица изследвания. Изследване на Харвард установи през 2013 г., че вероятността човек да се спомине нараства с 30% през първите три месеца от смъртта на неговата брачна половинка. Скръбта е изключително стресираща, особено за по-възрастните хора със Синдром на съкрушеното сърце, наречен още Стрес-индуцирана кардиомиопатия или Кардиомиопатия такоцубо. Тя може да покоси партньор, който преди това е бил здрав. Жените са по-предразположени да изпитат внезапната и интензивна болка, подобна на инфаркта, предизвикана от надигането на стресовите хормони след смъртта на съпруга. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Възрастни съпрузи починаха в един и същи ден след 61-годишен брак"}
{"url": "https://trud.bg/%d1%81%d0%bb%d0%be%d0%b2%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b5-%d0%bd%d0%b0%d0%bc%d0%b5%d1%80%d0%b8%d0%bb%d0%b0-%d1%82%d1%80%d0%b8%d0%bc%d0%b0/", "text": "Словенската полиция е намерила трима нелегални мигранти, скрити в камион с българска регистрация, предаде хърватската агенция Хина. Мигрантите, които произхождат от Афганистан и Пакистан, са били заловени на границата с Хърватия. Те са предадени на хърватската полиция. Отделно, 82-ма нелегални мигранти са били заловени при опит да влязат в Словения в периода от петък до неделя, съобщава словенската агенция СТА. Те са граждани на Пакистан, Афганистан, Алжир, Мароко, Индия, Либия и Египет. Рано днес пък са били хванати и двама други мигранти, които влезли в Словения от Хърватия, като преплували през река Купа. Трети човек от групата се е удавил, съобщават словенски медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Словенската полиция е намерила трима нелегални мигранти, скрити в български камион"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82-12/", "text": "ГЕРБ внесоха сигнал до прокуратурата срещу депутата от БСП Таско Ерменков за разпространение на неверни сигнали с цел всяване на смут и страх у хората, което е форма на тероризъм. Припомняме, че в събота, 19 май, социалистът съобщи в профила си във фейсбук, че е получил информация, че водата в София е отровена.   Русия винаги е била стратегически партньор в енергетиката като доставчик на природен газ, нефт и ядрено гориво, като участник в поддръжката и модернизацията на енергийни съоръжения и мощности в България. Сигурността на енергийните доставки е изключително важна и за България, и за ЕС. Това каза президентът Румен Радев в началото на срещата си с руския премиер Дмитрий Медведев   Главният архитект на София Здравко Здравков обясни пред “Труд”, че за да изпълни съдебно решение трябва да извърши закононарушения. Съдът го притиска да разреши на НИКМИ строеж на на 150-метрова сграда в градинка в столичния квартал “Стрелбище” при булевардите “България” и “Петко Тодоров”.   Военен младши сержант от бригада “Специалните сили” в Пловдив закла полицай при спор за любовта на негова колежка от Районното управление на МВР в Карлово. Кървавата драма от ревност се разигра около 1 ч вчера на улица в пловдивския квартал “Кючук Париж”.     Развлекателната индустрия още не може да понесе избирането на “големия лош бял мъж” Доналд Тръмп за президент на САЩ и сега отговаря с нов джендър филм, в който Белият дом ще бъде арена на хомосексуална романтика. В “Първи дами” Дженифър Анистън ще изиграе ролята на първата лесбийка президент на САЩ. Съсценаристка е истинската лесбийка и комедиантка Тиг Нотаро. Тя е запазила за себе си и ролята на президентската съпруга. Заешка тупурдия прикрива политическия маразъм – анализ на д-р Илия Илиев       Интервю с д-р Тони Димов, председател на Центъра за оценка на законодателството       Състоянието на армията ни не се е променило поне от пет години насам – коментар на Спирдон Спирдонов       Трудово-правна консултация на “Труд”          ", "date": "2018.05.21", "title": " Вижте акцентите от броя на “Труд” във вторник, 22 май 2018"}
{"url": "https://trud.bg/%d0%b8-%d0%b1%d0%be%d0%ba-%d1%81%d0%b5-%d0%be%d0%b1%d1%8f%d0%b2%d0%b8-%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d0%bb%d0%be%d1%82%d0%b0%d1%80%d0%b8%d0%b8%d1%82%d0%b5/", "text": "Българският олимпийски комитет подкрепи позицията на множество спортни организации за преразглеждане на проекта за нов Закон за хазарта. Подобно на БФС, водещите футболни клубове, волейболната федерация и звезди на родния спорт,  БОК също публикува позицията си. Комитетът е за: „Трайно, съобразено с европейските практики и в полза на спорта и обществото законово решение за дейността на лицензираните букмейкъри, на операторите на хазартни и лотарийни игри в България. Като едни от малкото спомоществователи на спорта у нас, те подпомагат с не малко средства пряко или косвено дейността на клубове, дружества, федерации, съюзи, комитети и индивидуални състезатели. Благодарение на тази помощ БОК и олимпийското движение у нас имат възможност да подпомагат откриването и развитието на млади спортни таланти, да организират турнири и младежки фестивали.“ Комитетът твърди още, че ограничаването на рекламирането на традиционно свързани със спорта дейности е заплаха за нормалното му съществуване и настоява законодателите да осигурят на отрасъла условия, отговарящи на световните практики.", "date": "2018.05.21", "title": " И БОК се обяви в подкрепа на лотариите"}
{"url": "https://trud.bg/%d0%ba%d0%be%d0%b9-%d1%81%d0%b5-%d1%81%d1%82%d1%80%d0%b0%d1%85%d1%83%d0%b2%d0%b0-%d0%be%d1%82-%d0%b8%d1%81%d1%82%d0%b8%d0%bd%d0%b0%d1%82%d0%b0/", "text": "Каква седмица само  за българските журналисти! Пълна с „исторически събития”, „събитие на годината”, кралска сватба, кръщаване на държави, кървави драми  между вечни врагове, раздори между съюзници и помирения между довчерашни противници. Време на политически размествания и издигане на политически лидери. Време и за журналисти, които могат да изкачат своите върхове или да  пропаднат в подножията. За България „историческото събитие” беше безспорно срещата на върха в София ЕС – Западни Балкани. Така я определиха управляващите  и медийните  им беквокали. “Без конкретни резултати“ отсякоха от опозицията, червена или либерална. Аз лично смятам, че  България чрез своя премиер постигна   изключително голям успех, що се отнася до нейната роля на вдъхновител и организатор. Независимо, че не се сбъднаха нереалните очаквания за бърз и масов прием. Но съм смутен от угодническия медиен патос, напомнящ времената на Тодор Живков. Дори не говоря за изявите на  репортерите , чиято телевизионна култура е вдъхновена от гледане  на „БИГ БРАДЪР“. Те посрещаха  гостите и домакините  с покъртителни въпроси като „Как спахте в навечерието на тази историческа среща” или „Вълнувате ли се от тази историческа среща“ и други подобни. Говоря за големите ласкатели, които създават необосновани очаквания в обществото. Те вече стигнаха до върха на отблъскващите суперлативи и започнаха да раздават световни награди. Няма да е изненада, ако направят предложение и за Нобелова награда. Както имаше идея такава награда да се даде  на американския президент заради отказа на Северна Корея от ядрените опити като резултат от заканите на Доналд Тръмп. Макар той да бе изпреварен от Ким Трети. Въпросът ми е как новите журналистически поколения, израснали в нови условия, са усвоили угодническите маниери от онова време? Откъде научиха дори езика и клишетата,  с които  медийната номенклатура обсипваше соцвеличията? От какво ги е страх, след като никой няма да ги преследва, ако са по-обективни? Или наистина има вече изработен механизъм , който да ги държи на „каишка”? В този момент чувам от екрана как Петя Дикова  се „задавя от вълнение“ при вида на младоженците в Лондон. Цяла седмица вече изживява вълнението си в английската столица, много й дойде. Нямам нищо против да станем свидетели и на това светско събитие. След като телевизията има средства, защо не? Но се питам защо нямаше нито един български журналист, който да предава от Газа за масовия разстрел , при който за един ден бяха убити 60 палестинци, между които и деца, а 2700 бяха ранени. Нима  животът на палестинците няма никаква стойност?  Клането  беше  обяснено  с тероризма на „Хамас“  и бързо забравено. При една друга акция в Газа, когато бяха убити над 1300 палестинци и ранени близо 5000, израелски военен обясни, че от време на време влизали в Газа, за да „подстрижат ливадата“. Дават ли си сметка, че тези младежи, които днес протестират, са деца на убитите тогава. В Газа, където  2 милиона палестинци са натикани да живеят мизерно в  гето, гневът и омразата са безпределни. Там няма семейство, от което поне един член, предимно деца, да не е минал през израелски затвор. Затова  Газа е гнездо на тероризма. Затова пътят към победата над тероризма минава задължително през победа над мизерията в Газа. Пътувал съм в джип с израелски войници през лагера Джабалия в Газа, където  палестински деца ни обстрелваха с камъни. Неприятно изживяване. Тичал съм редом до   младежите, докато  войниците  ги обстрелваха с гумени куршуми, които също могат да убиват. Страшно изживяване. Един журналист трябва да изживее тези страхове, за да разбере какво става там. Не се съмнявам, че има смели репортери, които биха желали да бъдат в този момент в Газа. Нали предварително се знаеше, че в този ден местят американското посолство в Йерусалим и ще има протести. Но нямаше наши журналисти. Някой от нещо се е страхувал. След възстановяването на дипломатическите отношения между България и Израел, у нас дойде министърът на външните работи Моше Аренс, бивш министър на отбраната. На пресконференцията един журналист от вестник „Народна армия“  зададе въпрос какво да пишат сега за израелската армия, след като досега са я наричали „агресивна“. Да, този „въпрос“ бе зададен на израелския министър. Ето откъде тръгва страхът. След като сега сме в приятелски отношения с Израел, как може да се пише нещо лошо за израелската армия? В Лондон, Париж и Берлин  официални лица и медии се изказват против  това кръвопролитие. Въпрос на ценности. Ние по стар навик спестяваме неодобрението си. Няма ли кой да каже: „Не на страха!“? Всички са наясно, че футболното първенство завършва по сценарий. Всичко е договорено. При това с одобрението и съдействието на футболните институции. Така свикнахме с тази действителност, че дори не протестираме. Защо мълчат маститите коментатори? Мастити, когато коментират мачове в други страни. И плахи  като монахини, когато предават български мачове. От какво ги е страх?", "date": "2018.05.21", "title": " Кой се страхува от истината?\t\t\t"}
{"url": "https://trud.bg/%d0%ba%d0%b0%d1%80%d0%bc%d0%b8%d1%87%d0%bd%d0%b0-%d1%80%d0%b0%d0%b7%d0%bf%d0%bb%d0%b0%d1%82%d0%b0-%d1%82%d0%b5%d0%b3%d0%bd%d0%b5-%d0%bd%d0%b0%d0%b4-%d0%b1%d1%80%d0%b0%d0%ba%d0%b0-%d0%bd%d0%b0-%d1%85/", "text": "Съгласно елементите, под чието влияние са родени принц Хари и Меган Маркъл, няма да бъде лесно тяхното брачно съжителство. Бракът на новите херцог и херцогиня на Съсекс има шанс да оцелее, но усилията, които и двамата трябва да положат, може да им се сторят прекомерни и безсмислени. Това сочи астрологичната прогноза на Светлана Тилкова – Алена за сватбата на годината, предоставена на “Труд”. Една от причината този брак да е под въпрос, е че бившата актриса никога няма да се остави да бъде спирана в своя устрем. Спокойствието на принца ще я дразни до бяс и агресия. Те ще се изявят, когато заживеят под един покрив и поемат тежестта на брачните отговорности, и ще е причина той да се опитва да избяга от нейното влияние. “Трудно ще се научат да уважават потребностите на другия в делника на семейното партньорство”, категорична е Алена. Според прогнозата й в интимен план разбирателството е възможно, но Хари е длъжен да мери думите си, което е малко вероятно, а Меган да се примири и да спазва неговия ред в общия им дом.  “Вибрациите им в деня на раждане са причината принц Хари да се опита да помогне на Меган да се стабилизира като поведение и нов начин на живот и да съзрее за новите си отговорности. Ако тя не поиска и сама да поработи в тази насока, отношенията им ще се обтегнат, но в началото заради търпимостта на Хари и все още съществуващите чувства няма да има раздяла. Докога, ще покаже времето и ще определи Кармата, която двамата вече градят помежду си”, смята астрологът. Тяхната композитна звездна карта и общата дата на раждане са носител на изявени материални стремежи, но и на съдбовно подчинение за двамата, ако бракът им оцелее, стига да е заради чувства, но без странична намеса, която да е причина принц Хари да поиска ръката на Меган. “Делникът им ще е изпълнен с безкрайни емоции от страна на Меган, които ще избликват или като изстреляни думи, или като неутешими сълзи, често без причина, ако вижда, че не може да наложи своите правила”, казва Алена. По думите й денят на тяхната сватба е обвързан с ново начало и прибързаност, но и с кармична разплата заради осъзнати материални стремежи, която ще наложи своите наказания след време, ако не бъдат потиснати тези мечтания. “За принц Хари денят на сватбата е носител на емоции, а за Меган Маркъл на материални стремежи, кармична разплата и неподходяща за нея среда, дали тази, в която ще живее, или тази, която ще присъства от нейна страна на церемонията, ще стане ясно съвсем скоро. Няма да й е лесно да се приспособи към дома, в който влиза, въпреки че според нея е готова да поеме новите си задължения и отговорности”, прогнозира още астрологът. За двамата комбинацията от композитни карти е носител на желание за стабилност, но и на безкрайни емоции от нейна страна, защото до този момент не е привикнала да се подчинява на правила и протокол. Родена във властта на елемент Огън, от нея струи енергия и желание за действие, бърза и спонтанна е. Личната й свобода е неприкосновена и няма да позволи да й я отнемат.  Подвластна е на водещ елемент Въздух, затова е приятна събеседница, извор на знания, които може да поднесе интересно. Заради Слънцето в Лъв обича живота и му се отдава изцяло. Много горда и със самочувствие, тя привлича мъжете като с магнит. Около нея винаги трябва да е лукс и блясък и тя полага много усилия да си го осигури. Заради асцедента си в Рак е силно привързана към своя дом.  Прекалено много се вживява в традициите и изисква около себе си определен ред и начин на поведение, което може да не се хареса на кралското семейство, в което влиза. Родена е на дата на кармична разплата, причина за трудностите в живота й. Чрез тяхното преодоляване чисти кармата, която е натрупала в миналите си прераждания. Съдбовният й път изисква да преодолява трудности. До нейната 32-а година е имала наложена съдбовна забрана за брак. В периода си 32-41 години е орисана на създаде семейство извън своята родина. Двойно подвластен на елемент Земя, принц Хари е изключително упорит и инатлив. С търпение и упоритост върви към целта си, а резултатите от труда му трябва да бъдат видими. В чувствата е верен и изисква вярност. Повлиян е от смесената доминанта Огън/Земя, което е мимолетна причина да се обвърже с Меган Маркъл. Като партньор е както желан, така и склонен да налага себе си и да обезличава половинката си.  Слънцето в Дева е причината да умее да прониква в скритата човешка същност. Той иска жената до него да е искрена, да е практична и да знае кога да мълчи. Заради асцедента му в Козирог не му липсват странности в настроенията. Способен е да е тиранин у дома. Той си търси съпруга, която ще е за цял живот. Роден е на дата, която е причината да се стреми към стабилност и хармония в отношенията. До неговата 29-а година в долната граница и до неговата 35-а в горната има съдбовна забрана за брак, ако не е срещнал подходящата половинка през шестте години между двете граници. Сключва брак преди отпадането на забраната в горната граница, без да е сигурен и без да се замисля дали Меган е неговата половинка. Заради периода му между 35-44 години, позволяващ създаване на семейство, може, ако този брак е проблемен, да се разведе и да намери своето истинско щастие, за което Съдбата ще му помогне.", "date": "2018.05.21", "title": " Прогнозата на Светлана Тилкова – Алена за кралската сватба: Кармична разплата тегне над брака на Хари и Меган\t\t\t"}
{"url": "https://trud.bg/%d0%b4%d0%b6%d0%b8%d0%bd%d0%b0-%d1%85%d0%b0%d1%81%d0%bf%d1%8a%d0%bb-%d0%bf%d0%be%d0%bb%d0%be%d0%b6%d0%b8-%d0%ba%d0%bb%d0%b5%d1%82%d0%b2%d0%b0-%d0%ba%d0%b0%d1%82%d0%be-%d0%b4%d0%b8%d1%80%d0%b5%d0%ba/", "text": "Новият директор на ЦРУ Джина Хаспъл встъпи днес в длъжност, предадоха световните агенции. Хаспъл положи клетва пред вицепрезидента на САЩ Майк Пенс. На церемонията в централата на ЦРУ в Лангли, щата Вирджиния, присъстваха и американският президент Доналд Тръмп и държавният секретар Майк Помпейо. Тръмп похвали новия директор на ЦРУ, като каза, че “в тази страна няма никой, който да е по-квалифициран за тази длъжност” от Хаспъл. По думите му тя “никога няма да отстъпи”, защитавайки Америка. Президентът възприе различен тон в сравнение с предишното си посещение в централата на ЦРУ и похвали служителите на агенцията, като ги нарече “най-елитните професионалисти по разузнаване на планетата”. По думите му “изключителните мъже и жени в тази агенция заслужават изключително ръководство”. Хаспъл каза, че иска да изпрати повече служители на терен, да повиши нивото на владеене на чужди езици сред персонала и да засили работните отношения на ЦРУ с разузнавателните служби в партньорски държави. Тя заяви, че за нея е чест да ръководи ЦРУ. Нейната кандидатура породи полемика заради някогашната й роля в суровите методи за задържане и разпит на заподозрени в тероризъм след атентатите на 11 септември 2001 г. в САЩ. Нейните поддръжници изтъкваха тридесетгодишният й опит в ЦРУ, а критиците й настояваха, че човек, който е участвал в тази програма, не би трябвало да бъде поставян на този висш пост.  Хаспъл каза, че са изминали почти 50 години, откакто редови служител на ЦРУ се е издигал в йерархията до директор. Тя се пошегува, че след като е преживяла трудния процес на номиниране и утвърждаване, вече знае защо. Хаспъл е първата жена, оглавяваща ЦРУ, и вторият кадрови сътрудник на агенцията, който стига до директорския пост. Тръмп я предложи за директор на ЦРУ, след като номинира предишния директор на управлението Майк Помпейо за държавен секретар на мястото на Рекс Тилърсън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Джина Хаспъл положи клетва като директор на ЦРУ"}
{"url": "https://trud.bg/%d1%87%d1%83%d0%b4%d0%be-%d0%b2-%d1%81%d0%be%d1%84%d0%b8%d1%8f-%d1%81%d1%82%d0%b0%d0%bd%d0%b0-%d0%b8-%d0%be%d0%b1%d1%8a%d1%80%d0%bd%d0%b0-%d0%b2%d1%81%d0%b8%d1%87%d0%ba%d0%be-%d0%bd/", "text": "Не знам какво е имал предвид Никола Димитров, македонският външен министър, когато ден преди срещата на премиерите Алексис Ципрас и Зоран Заев прогнозира, че в София може да се случи „чудо”. В политиката чудеса не се случват често, освен ако не са предварително добре подготвени. Но думите на Димитров породиха очакването, че наистина, от разговора между Алекси и Зоки  може да излезе нещо сериозно и окончателно около спора за името, който им трови отношенията вече десетилетия, и който блокира пътя на Македония към НАТО и към Европейския съюз. Признавам, щеше да бъде хубаво тъкмо нашата София да бъде мястото, където двамата премиери да обявят, че са достигнали до взаимноприемливо решение. Някак исторически справедливо ми се струва, да не говорим, че щеше да е достатъчно символно… Вест наистина произлезе, макар че не беше толкова атрактивна, колкото се очакваше. За мен това беше признанието, че Ципрас и Заев от всички варианти за името на Македония са се спрели на едно, което и двамата са приели за приемливо. И докато всички веднага започнаха да гадаят кое от познатите предложения досега е въпросното консенсусно название, докато и двамата пътуваха обратно към Атина и респективно, Скопие, за да информират институциите за решението, бомбата избухна. Република Илинденска Македония изтече отнякъде, бързо-бързо заля информационното пространство, предизвика първите коментари и закачки. Македонското външно министерство и правителството в Скопие, например, нито потвърдиха, нито отрекоха новото предложение. Но Заев в събота го потвърди и призова македонците да го приемат. Със скоростта на светлината тръгнаха и новите вицове, посветени на РИМ, съкращението от първите букви. Айде-е-е, от античността и времето на Александър Македонски тръгнахме към Римската империя, ще ставаме римляни, вместо антични… От едно мнимо величие към друго такова, мисля си. Шегите са си шеги, но работата е сериозна за да се приеме само заради това, че най-после има взаимно одобрение между двамата премиери на някакво название. Първо, предполагаемото название Република Илинденска Македония  е извън формулата, която двете страни бяха приели за основа на бъдещето име, и около която се въртят толкова време в преговорния процес – съчетано име с географско определение. Затова през същото това време бяхме принудени да се правим на оракули кой от вариантите с такова географско определение – Вардарска, Горна или Северна, в крайна сметка ще бъде предпочетено. Определението „Илинденска” не е географско, то е доктринално. Второ, новото предложение РИМ поставя под съмнение посредническата роля на специалния пратеник на ООН, американският дипломат Матю Нимиц. Той винаги е твърдял, и такъв бе мандатът му, че няма да вземе решението вместо двете страни в преговорите, а само ще ги подпомага с идеите за това. Негови бяха петте варианта за бъдещо име на Македония, които той беше поставил на масата, и от които Атина и Скопие трябваше да изберат приемливия вариант. Да ги припомним ли – Република Нова Македония, Република Северна Македония, Република Вардарска Македония, Република Горна Македония и Република Македония (Скопие). Република Илинденска Македония не е между тях. Значи, имаме въпрос, чийто отговор е от съществено значение – РИМ идея на Нимиц ли е, или не? И ако не е, как би се чувствал той на мястото на медиатор, чийто идеи са пренебрегнати за сметка на нещо, което не е минало през него? Изобщо – Нимиц? Трето, в името „Илинденска”, колкото на пръв поглед да е симпатично и приемливо, има нещо дълбоко  противоречиво. „Илинден” разделя македонското общество вече години наред и лично аз не виждам как „двата Илиндена” ще се помирят, как македонците ще се помирят помежду си. Вижте какво стана всяка година на 2 август, Илинден. Едната част от обществото, тази, свързана с патриотичната линия на развитието му, свързана преди всичко с ВМРО, отива да празнува над Крушево, на местността „Мечкин камен”, място  героично, но и трагично от дните на  Илинденското въстание 1903 г. Другата част, обвързана преди всичко с левите сили в Македония и в бивша Югославия, обединени около сега управляващия Социалдемократически съюз на Македония (СДСМ), се отправя към Пелинце, близо до границата със Сърбия. Там, в Пелинце, бе изградена музейна сбирка, посветена на заседанието на АСНОМ (Антифашистко събрание на народното освобождение на Македония), проведено на 2 август 1944 г. Всъщност, въпросното заседание бе проведено в една от стаите на манастира „Прохор Пчински”, само на някакви си метри от границата на сръбска територия, но след отказа на Сръбската православна църква да допуска чествания там, македонските власти изградиха точно копие на въпросната стая в Пелинце и всяка година се покланят не пред оригинала, а пред копието… Пак казвам, колкото и да е важен този 2 август в историята на днешна Македония, колкото  историци, политици и медии да „помпат” значението му, това е празник, който въпреки формалното му обединение с мантрата „Двата Илиндена”, не обединява, а разделя македонското общество. Четвърто, „Илинденска” не държи  сметка за мултиетническия характер на съвременна Република Македония. В политическата практика там има едно неписано правило – когато се готвиш да вземеш някакво решение на държавно равнище, винаги най-напред, преди всичко друго, трябва да се запиташ – а как ще реагират албанците. Работата е докарана до там, че политик, който не разбира това просто правило, не става за нищо. Ето и сега. Движението БЕСА, което на парламентарните избори на 11 декември 2016 г. още при първото си участие влезе с гръм и трясък с петима депутати в парламента, а през миналата година се разцепи на две в съотношение 3:2 депутати, вече има становище по РИМ. Лидерът на едното крило и основател на БЕСА Билал Касами даде да се разбере, че „всяко едно евентуално решение на новото име на държавата не трябва да съдържа название, което фаворизира една етническа група или една религия, тъй като Македония по своята обществена реалност е мултиетническа и мулти-конфенесионална”. И пето, най-важното за нас. Когато новото име РИМ бъде прието от двете страни, ако бъде прието, то ще трябва да влезе в Конституцията на Македония. Няма как да мине без това, особено при настояването на Атина то да бъде ерга омнес, тоест, за употреба у дома и навън. И когато влезе в Конституцията, ще означава, че Македония като държава придобива монопол върху Илинденското въстание и неговите герои, които ние смятаме съвсем правилно – и исторически, и фактически основано, за българи. Някой може да каже, и аз знам кой, но няма да го спомена,  че това е признание за нашето тълкуване на Илинденското въстание и героите му, и че по този начин македонците признават чрез основния си закон българската идентичност на Гоце, Даме и  останалите, както и на самото  въстание от 1903 г. . Значи, трябва да го преглътнем и да се прегърнем от радост. Нищо подобно. Нашето тълкуване на онзи период се различава достатъчно от тълкуването на македонската историография, налагаща го системно  през годините в учебниците по история. И когато влезе в Конституцията, ще означава тъкмо това – илинденци са македонци, Илинденското въстание е македонско. А вие в София си гледайте работата. Да не говорим за „втория Илинден”, за АСНОМ, което постави началото на изграждането на Македония в състава на Титова Югославия на откровена антибългарска основа. Всъщност, това е тематичен обхват, който, по мое мнение, ще бъде основен в дебатите в двустранната българо-македонска комисия, чийто състав бе оповестен неотдавна. Тогава, за какво ще се събира тя след толкова фанфари, с които нейното създаване бе придружено?", "date": "2018.05.21", "title": " “Чудо” в София стана и обърна всичко наопаки…\t\t\t"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%b5%d0%bd-%d0%ba%d1%8a%d0%bc%d0%bf%d0%b8%d0%bd%d0%b3-%d1%86%d1%8a%d1%84%d0%bd%d0%b0-%d0%b2-%d0%b7%d0%b0%d0%bb%d0%b8%d0%b2%d0%b0-%d0%b2%d1%80%d0%be%d0%bc/", "text": "Първият за сезона незаконен къмпинг вече е факт. Седем каравани са разположени в залива “Вромос” край Черноморец. Заливът е скандално известен, защото има красив плаж, който е почти до пътя Созопол- Бургас, но замервания преди години показаха, че е радиоактивен. Навремето от хвостохранилището на близка мина, тук са били изхвърляни радиоактивни отпадъци. През годините имаше проекти за прочистването на плажа, но до момента не е ясно какво е движението по тях. “Караваните са цъфнали в горичката до плажа, наоколо не се вижда никой, вероятно са изгонени от близки къмпинги и стопаните им са им намерили временно убежище”, разказаха пред “Труд” очевидци. Къмпингите, любими места за евтина почивка от едно време, официално ще заработят след средата на юни. В същото време, в понеделник, от община Поморие съобщиха, че в морския курорт ще бъде изграден първия по рода си общински къмпинг за кемпери и каравани, по идея на кмета на града Иван Алексиев. Отреденото място е едно от най-живописните и апетитни за инвестиции места в Поморие – местност „Косата”, между Черно море и Поморийското солено езеро и в близост до бившия Военен санаториум. Общинският къмпинг ще разполага с 33 места за кемпери, като на всеки четири кемпера ще има по една колонка за захранване с ток и вода, ще бъде изпълнено и задължителното условие за обособяване на биологична зона за отпадни води, която ще бъде включена в централната канализация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Незаконен къмпинг цъфна в залива “Вромос”\t\t\t"}
{"url": "https://trud.bg/%d0%b4%d0%b5%d1%86%d0%b0-%d0%bc%d0%b0%d0%b9%d1%81%d1%82%d0%be%d1%80%d0%b8%d1%85%d0%b0-%d0%b7%d0%b4%d1%80%d0%b0%d0%b2%d0%be%d1%81%d0%bb%d0%be%d0%b2%d0%bd%d0%b8-%d1%81%d0%bb%d0%b0%d0%b4%d0%ba%d0%b8/", "text": "Малки възпитаници на ДГ “Христо Ботев” във Варна майсториха сладкиши по рецепти на популярния шеф готвач Джейми Оливър, посветил се на каузата за здравословно детско хранене. Забавачката бе единствената на територията на община Варна, която се включи в кампанията “Дни на революцията в храненето”, организирана от фондация “За храната” под егидата на просветното министерство.  Целта е да се насърчат децата и техните родители да консумират повече плодове и зеленчуци за сметка на тестените изделия, обясни директорът на ДГ “Христо Ботев” Веска Янакиева. В двете кулинарни работилнички в забавачката малките готвачи приготвиха сурови бонбони от фурми, бадеми, тахан и кокосови стърготини, както и вкусни бухалчета от оризови крекери, боровинки, банани, бадеми, ябълки и суров тахан. Родителите пък засадиха билки и подправки в специално създадената ароматна градинка на Джейми Оливър. Преди няколко години известният британски шеф готвач провокира с кампания правителството на Острова да отпусне средства за приготвянето на здравословния ястия в училищните столове. Движението му Food Revolution вече се подкрепя от доброволци в цял свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Деца майсториха здравословни сладкиши по рецепти на Джейми Оливър"}
{"url": "https://trud.bg/%d0%b8%d0%bd%d0%b8%d0%b5%d1%81%d1%82%d0%b0-%d1%81%d0%b0%d0%bc-%d0%bf%d1%80%d0%b5%d0%b4-99-000-%d0%bf%d1%80%d0%b0%d0%b7%d0%bd%d0%b8-%d1%81%d0%b5%d0%b4%d0%b0%d0%bb%d0%ba%d0%b8/", "text": "Такава гледка не се среща често! Един човек – сам самотен, пред 99 000 празни седалки. Името му е Андрес Иниеста, легендата на „Барселона“. Колко емоции имаше в последния му мач (1:0 срещу „Реал Сосиедад“)! 22 години изминаха, откакто Маестрото започна да бродира по терена на „Камп Ноу“. В края на двубоя 99 000 каталунци млъкнаха като един, когато ди джеят даде микрофона на Човека с над милион точни паса. На екраните започнаха дълго видео с трофеите от 15-те суперуспешни сезона на Иниеста в „Барса“. „ „ След това Андрес направи почетна обиколка с шампионската купа на стадиона. Когато всички фенове си тръгнаха от „Камп Ноу“, той излезе на терена. Сам самичък с фланелката от последния си мач. Застана като гладиатор в центъра и стоя няколко минути. След това с наведена глава тръгна към съблекалнята. Но и с ясното съзнание, че един ден ще се завърне. Подобно изпращане имаше и в Мадрид. Фернандо Торес се прости с „Атлетико“, вкарвайки 2 гола за 2:2 с „Ейбар“. После тичаше към трибуните, за да се прегръща с феновете. А те въобще не отразяваха стюардите, които се опитваха да го измъкнат от любовта им. Също на 34 Торес се сбогува с родния си клуб, в който влезе като 11-годишно хлапе. Светът тепърва ще разбере какво е бъдещето на двете легенди. На Андрес и Фернандо.", "date": "2018.05.21", "title": " Иниеста сам пред 99 000 празни седалки"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bb%d0%b0%d0%bc%d0%b1%d0%b5%d0%b2-%d0%b8%d0%bc%d0%b0/", "text": "Сериозни притеснения имат жителите на великотърновското село Балван относно намеренията за отваряне на находище за варовици в землището на селото. Парламентарен въпрос за това и в защита на интересите на живеещите в  селото внесе народният представител Валентин Ламбев. Депутатът от „БСП за България“ попита министъра на енергетиката на какъв етап и с какви параметри е процедурата по предоставяне на концесия за находище „Мингемар“, както и по какъв начин ще реагира Министерството и какво ще предприеме в отговор на основателните притеснения и нежеланието на жителите на с. Балван. Към народния представител се обърнаха жители на с. Балван, притеснени от информацията за предстоящо разкриване на кариера и предоставяне на концесия за добив на варовици от находище „Мингемар“. Опасенията на жителите са, че находището се намира на територия – горски фонд и земеделски земи, с голямо разнообразие от растителни и животински видове, които ще трябва да бъдат унищожени. Отрицателни становища за  експлоатацията на находището са дали и кметът на с. Балван и кметът на Община Велико Търново. От отговора стана ясно, че предстои да се изготвя ОВОС. На този момент гражданите ще могат да дадат своите мнения и становища, които да бъдат взети предвид от експертите. Валентин Ламбев присъства на общоселското събрание, което се проведе през уикенда в село Балван. Жителите на селото единодушно решиха да отстояват отричателно становище срещу кариерата, когато се проведе общественото обсъждане на ОВОС. Съседните села също изразиха готовност да излязат с отрицателни мнения срещу кариерата. Жителите са готови на всякакви действия, за да защитят природата, сигурността на селото и на домовете си, потвърдиха присъстващите на събранието близо 100 души. Нито един от тях не се изказа в подкрепа на инвестиционното намерение. Следващата стъпка за местните ще бъде свикването на местен референдум, ако другите действия не помогнат. „Ще продължа да следя развитието на темата, тъй като хората са загрижени за здравето си и искат отговори“, каза народният представител. снимка-архив", "date": "2018.05.21", "title": " Депутатът от БСП Валентин Ламбев:   Има сериозни опасения в Балван срещу кариерата за варовици"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b4%d0%b0-%d0%b8%d0%b7/", "text": "Столична община да изиска информация за охраната на водоемите около София и да обяви публично резултатите от нея за спокойствие на гражданите. За това настоява общинският съветник от групата на БСП Николай Николов, който е член на Комисията по обществен ред и сигурност към СОС. “Столична община е в правото си да организира и насрещна проверка, коментира общинският съветник от БСП. – И трябва да го направи. Също така ще предложа на следващото заседание на Комисията по обществен ред и сигурност с колегите да посетим водоемите и лично да проверим каква е охраната им. Според актуалната наредба има специални изисквания за санитарно-охранителните зони. Тези обекти попадат в първа категория от гледна точка на националната сигурност и трябва да бъдат пазени стриктно”. Николай Николов засегна и темата за киберсигурността, която засяга и системите, обслужващи водоемите. “Как е гарантирана сигурността на тези електронни системи в пречиствателните станции и как са защитени от евентуален пробив, попита още общинският съветник от БСП. – Предвид коментираната през уикенда тема за състоянието на питейната вода в София, Столична община е длъжна да изиска информация за охраната на системите. Гражданите на София пък са в правото си да искат доказателства, че сигурността на водата, която потребяват, е гарантирана. Хората не трябва да имат и капка съмнение, че водата, която пият, е опасна за живота и здравето им”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Николай Николов: Столична община да изиска проверка на охраната на водоемите около София"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%81%d0%bb%d0%b5%d0%b4-%d0%b3%d0%be%d0%bd%d0%ba%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd-%d1%88%d0%be%d1%84%d1%8c%d0%be/", "text": "31-годишен шофьор без книжка е ранил полицай, докато шофирал след употреба на упойващи вещества, съобщи  , позовавайки се на информация от пресслужбата на МВР. Криминално проявеният мъж е задържан след преследване. По първоначална информация, тази сутрин около 1:20 ч., служители от отдел „Пътна полиция“ подали сигнал със стоп палка за спиране на лек автомобил „Тойота Селика“. Шофьорът не се подчинил и продължил, при което наранил крака на един от униформените. След преследване по Околовръстен път, в което се включили и допълнителни полицейски екипи, в района на метростанция „Обеля“, автомобилът с двама мъже в него бил спрян. Вътре били 31-годишният неправоспособен шофьор и 17-годишен пътник. И двамата – криминално проявени. При вида на униформените 17-годишният младеж глътнал няколко таблетки, което наложило да бъде откаран в болнично заведение за промивка, където е оставен за наблюдение. Работата по случая продължава.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Арестуваха след гонка дрогиран шофьор без книжка, ранил полицай в София"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%b2-%d0%bc%d0%b0%d1%80%d1%81%d0%b8%d0%bb%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%be%d1%81%d1%82%d0%b0/", "text": "Отменена е мярката за неотклонение задържане под стража на българина,   на гара “Сен Шарл” в Марсилия заради “странно поведение”. Не са му повдигнати никакви обвинения, но френската полиция не го е освободила, тъй като той е издирван в България, съобщи Франс прес, като се позова на френската прокуратура. България е издала европейска заповед за арест на мъжа заради опит за убийство през 2012 година. Той трябва да се яви утре пред апелативния съд на Екс ан Прованс, съобщи прокурор Ксавие Тарабо. Заради опита за убийство задържаният е осъден на шест години затвор, добави АФП, като се позова на българското министерство на вътрешните работи. Българинът е бил арестуван в събота, след като пътничка е подала сигнал за мъж, който се държи подозрително. У българина бе намерена електрическа и електронна техника, която “сама по себе си не е опасна”, но “е можела да се използва за изработване на взривно устройство”, добави прокурор Тарабо. Мъжът, който е на четиридесет и няколко години, е отказал да разкрие самоличността си и е твърдял, че е чеченец. Чак вчера късно следобед следователите са успели да го идентифицират. След ареста гарата е била затворена за 4 часа, за да могат сапьорите да си свършат работата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Задържаният в Марсилия българин остава в ареста\t\t\t"}
{"url": "https://trud.bg/%d0%b2%d1%82%d1%83-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d1%83%d1%87%d0%b5%d0%bd-%d0%bd%d0%be%d0%bc%d0%b8%d0%bd%d0%b8%d1%80%d0%b0%d0%bd-%d0%b7%d0%b0-%d0%bd%d0%be%d0%b1%d0%b5%d0%bb%d0%be/", "text": "Ректорът на ВТУ “Св.Св.Кирил и Методий” проф. д-р Христо Бонджолов изпрати писмо за подкрепа на номинацията на Атанас Ванчев дьо Траси, който е кандидат за Нобелова награда. Той е Почетен доктор на Великотърновския университет. Писмото е адресирано и до Нобеловия комитет при Кралската шведска академия. Атанас Ванчев дьо Траси е номиниран от Международната асоциация на поетите (Бразилия) за тазгодишната Нобелова награда за литература. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " ВТУ подкрепя учен, номиниран за Нобелова награда\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d0%ba%d1%8a%d1%89%d0%b0-%d1%80%d0%b0%d0%b7%d0%ba%d1%80%d0%b8-%d0%bd%d0%b0%d1%80%d0%ba%d0%be%d0%bb%d0%b0%d0%b1%d0%be%d1%80%d0%b0%d1%82%d0%be%d1%80%d0%b8/", "text": "Вчера в полицията бил получен сигнал за пожар в къща в Костинброд. Огънят бил потушен от екипи на пожарната служба. При последвалия оглед от дежурно – оперативна група в различни помещения на първия и втория етаж, били открити множество найлонови торби, съдържащи суха зелена тревиста маса, реагираща при направения наркополеви тест на марихуана, както и електронна везна. Това съобщиха от пресслужбата на МВР. В една от стаите на втория етаж криминалистите установили оборудвана с климатици, въздуховоди, вентилатори и лампи с високо напрежение нарколаборатория за отглеждане на канабис, откъдето са иззети общо 67 саксии от растението, достигнало различен етап на развитие. В друго помещение, пригодено като сушилна, служителите намерили три чувала със суха зелена тревиста маса, с тегло около 35 кг. В хода на разследването по случая е установен и задържан собственикът на къщата – И.П. /35г./ от Костинброд. Мъжът е с криминални регистрации в полицията. По случая е образувано досъдебно производство, материалите са докладвани на Районната прокуратура.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Пожар в къща разкри нарколаборатория в Костинброд\t\t\t"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%bf%d0%b8%d1%82%d0%b0-%d0%ba%d0%b7%d0%ba-%d0%b7%d0%b0-%d0%ba%d0%b0%d1%80%d1%82%d0%b5%d0%bb-%d0%bf%d1%80%d0%b8-%d1%80%d0%be%d0%b7/", "text": "Омбудсманът Мая Манолова ще сезира Комисията за защита на конкуренцията по подозрение за наличие на картелно споразумение в отрасъла на розопроизводството, което по думите й убива конкуренцията и сваля цените. Това съобщи самата Мая Манолова при срещата си днес на масива между гр. Сопот и гр. Карлово с местните производители на маслодайна роза, които я сигнализираха за ниската цена за изкупуване на продукцията им. Според омбудсмана е много притеснителен фактът, че седмици преди активното предаване на розовия цвят и преди кампанията се изяснява каква ще бъде цената, както и обстоятелството, че тя е еднаква за всички дестилерии и розопроизводители, без оглед качеството на розовия цвят. „Ще настоявам земеделското министерство през общинските служби по земеделие да изпрати екипи на място за всички, които искат да се регистрират като земеделски производители. Това ще ви даде възможност първо да получите финансова помощ от министерството след приключването на кампанията по беритбата и второ – да можете да си направите сдружения на земеделските производители, на розопроизводителите, с които другата година да си защитавате своевременно организирано интересите“, каза Мая Манолова. „Обещаната при края на кампанията помощ по de minimis за розопроизводителите е по 30 ст./кг, но може и да е повече, по 50 ст./кг.“, подчерта още веднъж омбудсманът нуждата стопаните да се обединяват в кооперативи, за да защитават интересите си заедно. Манолова заяви, че е разговаряла и с ръководството на Националната агенция по приходите да започнат проверки на прекупвачите, които изкупуват на цена под 2 лв., а при установени нарушения да бъдат налагани сериозни санкции. „Според мен няма как държавата да избяга от отговорност, да не застане зад гърба ви и да не ви подкрепи, в един толкова важен за вас момент, тъй като става дума за бранш, който е традиционен за България, който е лицето, образът на страната ни. Прекрасно е, че една от атракциите на европредседателството бе килимът от рози, който показахме на чужденците, жалко е, че съвсем буквално сме на път да потъпчем един от най-красивите символи на страната ни – българската  роза“, акцентира омбудсманът. В тази връзка Манолова подчерта, че е крайно време държавата да създаде правила за бранша, като приеме в най-кратки срокове проект на Закон за розата, както и да се намеси срещу вноса на продукти, които замърсяват и компрометират българското розово масло. По-късно омбудсманът се срещна и с розопроизводителите от Община Стрелча, които заплашват с поредна блокада на пътя към гр. Панагюрище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Мая Манолова пита КЗК за картел при розоварите"}
{"url": "https://trud.bg/%d1%80%d0%be%d0%b4%d0%b8-%d1%81%d0%b5-%d0%be%d1%89%d0%b5-%d0%b5%d0%b4%d0%bd%d0%be-%d0%ba%d0%be%d0%bd%d1%87%d0%b5-%d0%b2-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0/", "text": "Единствената двойка на Балканския полуостров от изключително рядката порода коне на Пржевалски, която обитава Центъра за защита на природата и животните в Добрич, има поредна рожба. Родителите Куна и Игор се радват на своето бебе Искра, което по традиция носи първите букви на баща си и майка си, обясни за “Труд” Цветанка Куртева, която е изпълняващ длъжността директор на Центъра. Кончето се е пръкнало на 30 април, но се изчаква известен период, за да обявят появата му на бял свят.Засега малкото бозае от майка си, но започва да опитва по малко и от нейната храна-ливадно и люцерново семе, както и различни видове слама и овес. Още с раждането си веднага се изправя на крака, обясни още шефката на добричкия зоопарк. Искра е четвъртото живородено дете на Куна и Игор, които са дарени през 2003 година на Добрич от зоологическата градина в Лангерберг, Швейцария. Тяхната най-голяма дъщеря е Мая, а синът й е Вихър. Конче от потомството на Игор и Куна има дадено на зоопарковете в Ловеч и в Констанца. Конете на Пржевалски са наричани още азиатски коне, имат много характерна грива, продължителността им на живот е 25-30 години. Породата носи името на руския пътешественик, географ и изследовател на Централна Азия Николай Пржевалски, който е техен откривател. Добричкият център за защита на природата и животните е уникален, защото е изграден в естествена природна среда, по българо-швейцарски проект и е първата лицензирана зоологическа градина в България. На площ от 160 дка живеят 260 животни от над 30 вида. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Роди се още едно конче в семейството на Пржевалски"}
{"url": "https://trud.bg/14-%d0%b4%d0%b5%d1%86%d0%b0-%d1%81%d0%b0-%d0%b1%d0%b8%d0%bb%d0%b8-%d0%b8%d0%b7%d0%b2%d0%b5%d0%b4%d0%b5%d0%bd%d0%b8-%d1%81-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%82-%d0%bd%d0%be%d1%89/", "text": "14 непълнолетни момичета и момчета са били изведени с полиция от нощни заведения и игрални зали при операция, разпоредена от ГД “Национална полиция”, съобщиха от ОД на МВР. Операцията е проведена в нощта срещу 19 май. В Сливен са били проверени пет нощни заведения и четири игрални зали. В три от нощните заведения, в центъра на града, са били установени 10 деца, без придружители. Всички са били отведени в местното РУ на МВР, откъдето са се обадили на родителите. На родителите са били съставени актове по Закона за закрила на детето и протоколи за предупреждения по Закона за МВР. В Котел са проверени 10 заведения и 2 игрални зали, съставен е един акт за неупражнен родителски контрол. В Нова Загора са установени три деца при проверката на 5 заведения и 4 игрални зали, съставени са два протокола и един акт на родителите им. В Твърдица не са констатирани нарушения. Операцията се провежда с цел да бъде обезпечена сигурността на децата на обществени места, да бъдат ограничени противообществените прояви и престъпления от и срещу малолетни и непълнолетни лица. Проверките на полицията продължават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " 14 деца са били изведени с полиция от нощни заведения в Сливен и областта"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b2-%d0%b0%d0%bd%d0%ba%d0%b0%d1%80%d0%b0-%d1%81%d0%bb%d0%b5%d0%b4-%d0%be%d0%b1%d0%b8%d0%bb%d0%bd%d0%b8-%d0%b2%d0%b0%d0%bb%d0%b5%d0%b6/", "text": "Обилни валежи станаха причина за наводнения в турската столица Анкара. Голяма част от подлезите в мегаполиса останаха под вода, информира  . В един от кварталите автобус на градския транспорт заседна и се наложи пътниците в него да бъдат извадени от пожарникари и служителите на местната гражданска защита с помощта на стълба. При инцидента няма пострадали. Булевардите в града се превърнаха в пълноводни реки, които носеха автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Наводнения в Анкара след обилни валежи"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%b2-%d0%b1%d0%b0%d0%ba%d1%83/", "text": "Двама души са загинали при взрив в столицата на Азербайджан Баку. Взривът е станал в кафене, намиращо се в близост до търговски център „Елит“ в Бингадински район, предаде БНР. Други двама души са ранени и са откарани в болница. Причините за взрива засега са неизвестни. На място са медицински и следователски екипи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Двама загинали при взрив в Баку"}
{"url": "https://trud.bg/%d0%bd%d0%be%d0%b2-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b7%d0%b0-%d0%b1%d0%bb%d0%b8%d0%b7%d0%be-200-000-%d0%bb%d0%b5%d0%b2%d0%b0-%d1%89%d0%b5-%d0%b2%d0%be%d0%b7%d0%b8-%d0%b1/", "text": "Общинско предприятие „Чистота – Свищов“ се оборудва с още един специализиран автомобил за сметосъбиране и сметоизвозване. До момента предприятието разполагаше с пет автомобила за сметосъбиране, но само един от тях 8 кубиков. Доставеният в понеделник автомобил също е 8 кубиков и с него ще се покрият нуждите на предприятието във връзка със сметосъбирането в малките улици. Новото дизелово возило марка MAN е излязло от завода през април тази година. Сметосъбиращата надстройка е за обслужване на кофи и контейнери, и е марка TISAN. Фирмата доставчик е избрана след проведена обществена поръчка, с критерий „най-ниска цена“. Сумата, за която е закупен автомобилът е 195 960 лева, а финансирането е осигурено по реда на чл.24 от Наредба №7 от 19 декември 2013 година, за реда и начина за изчисляване и определяне размера на обезпеченията и отчисленията, изисквани при депониране на отпадъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Нов автомобил за близо 200 000 лева ще вози боклука в Свищов"}
{"url": "https://trud.bg/%d1%85%d1%8e-%d0%b3%d1%80%d0%b0%d0%bd%d1%82-%d1%89%d0%b5-%d1%81%d0%b5-%d0%b6%d0%b5%d0%bd%d0%b8-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82/", "text": "“Вечният ерген”, британският актьор Хю Грант, станал известен с превъплъщенията си в образа на съблазнител в романтични комедии, ще се ожени за приятелката си, шведката Ана Ебърстийн, предаде Франс прес. Заявление за сключване на граждански брак е подадено в кметството на Кенсингтън и Челси в западен Лондон, където двойката притежава къща. В съотвествие с британските закони заявлението трябва да бъде публикувано три седмици преди събитието. За 57-годишния актьор, привлякъл вниманието върху себе си с участието си във филма “Четири сватби и едно погребение”, това ще е първа сватба. Грант и Ебърстийн са двойка от 6 години. Тя го е дарила с три деца. Неговата 39-годишна бъдеща съпруга е разведена. Тя е бивша продуцентка на телевизия И Ес Пи Ен, а сега работи за шведския бранд за детско облекло “Ейс енд Ми”. Наричан вечния ерген от британските медии, Грант поддържаше следени отблизо от таблоидите любовни връзки с британската актриса и манекенка Лиз Хърли и продуцентката Джемайма Голдсмит. Той има също две деца от китайската актриса Тинглан Хонг. Няколко месеца преди да навърши 50 години, Грант заяви, че се страхува, че ще стане стар, тъжен и самотен мъж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Актьорът Хю Грант ще се жени за първи път"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bd%d0%b0-%d0%bc%d0%b0%d1%82%d1%83%d1%80%d0%b8%d1%82%d0%b5-%d0%b7%d0%b0-7-%d0%b8-12-%d0%ba%d0%bb%d0%b0/", "text": "Стихотворението на Никола Вапцаров “Вяра” се падна на   днес. Дванадесетокласниците трябваше да пишат по темата “Човекът и вярата” по произведението, което е част от стихосбирката “Моторни песни”. 7-класниците пък писаха преразказ върху романа на Бранислав Нушич „Седем хайдути и едно магаре“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Вижте отговорите на матурите за 7 и 12 клас"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8/", "text": "Гръцките власти повдигнаха обвинения срещу четирима   за   от уикенда срещу 75-годишния кмет на Солун Янис Бутарис, съобщава електронното издание Kathimerini. Заподозрените за атаката са на възраст между 17 и 36 години. Срещу тях са повдигнати обвинения за нанасяне на тежка телесна повреда и нарушение на обществения ред. Кметът на втория по големина в страната град бе настанен в болница за кратко след нападението, след като бе повален на земята и удрян от група от около 12 лица. Инцидентът се случи по време на церемония в събота в памет на жертвите на клането над понтийските гърци в годините на Първата световна война. По-късно в понеделник трима от обвиняемите ще се явят пред съда, 17-годишният ще бъде изправен пред съда за непълнолетни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Гръцките власти повдигнаха обвинения срещу четирима души за нападението срещу кмета на Солун"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%ba%d0%b0-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d1%81-%d0%bf%d1%80%d0%b8%d0%b7-%d0%be%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80/", "text": "Елка Бабачева – учител в Профилираната гимназия с преподаване на чужди езици „Петър Богдан“ в Монтана, бe обявена за учител на годината на Международната фондация „Св.Св. Кирил и Методий“. Наградата „Проф.д-р Петер Фишер-Апелт“ за високи постижения на учители в хуманитарната област – български език и литература, бе връчена лично от проф.д-р Петер Фишер-Апелт на заседанието на Управителния съвет на Фондацията. Отличието за значителен принос в откриване и развитие на таланти в областта на хуманитарното знание – български език и литература, се дава след участие в конкурс, чиято цел е съизмерване на качествата на учителя с постиженията на неговите ученици. Елка Бабачева има ученици, завоювали призови места в Националния кръг на Олимпиадата по български език и литература. Много нейни възпитаници са стипендианти на фондация „Комунитас” по проекта „1000 стипендии”, а сред тях трима са носители на Специалната стипендия за изключителни постижения. Г-жа Бабачева работи по посока на творческото писане на учениците и стимулиране на читателската активност. Тя е автор и на много статии в сп. „Български език и литература” и в литературнообразователния алманах за 10-ти клас „Литерайко”, където разработки публикуват и нейни ученици. Носител е и на почетното отличие на МОН „Неофит Рилски”. Наградата „Проф.д-р Петер Фишер-Апелт“ включва и финансова помощ за учебно-помощна литература за библиотеката на училището. Тя бе връчена на директора на ПГПЧЕ „П. Богдан” – г-жа Пенка Ненкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Учителка от Монтана с приз от Международната фондация „Св. Св. Кирил и Методий”"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%b9%d0%be-%d1%81%d0%b0%d1%89-%d1%89%d0%b5-%d0%b7%d0%b0%d1%81%d0%b8%d0%bb%d1%8f%d1%82-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8/", "text": "САЩ ще засилят финансовия натиск срещу Иран с „най-тежките санкции в историята“. Това предупреди американският държавен секретар Майк Помпейо, предава AFP. „Ние ще приложим безпрецедентен финансов натиск срещу режима в Иран. Лидерите в Техеран няма да се съмняват в нашата сериозност”, подчерта Помпейо в първата си важна външнополитическа реч, след като смени ЦРУ с Държавния департамент на САЩ. „Иран вече няма да има „карт бланш“ за доминация в Близкия изток”, увери Помпейо, очертавайки новата стратегия на САЩ за работа с Иран, и представяйки 12 условия на Вашингтон за „нова сделка” за ядрената програма на Техеран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Майк Помпейо: САЩ ще засилят финансовия натиск срещу Иран с „най-тежките санкции в историята“"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d1%80%d0%b5%d0%b4%d0%b8-%d0%bd%d0%b0-%d0%b3%d0%be%d1%80%d0%b0%d0%bd%d0%be%d0%b2-%d0%b8-%d0%b0%d0%bd%d0%b0%d0%bd%d0%b8%d0%b5%d0%b2-%d0%b4%d0%b0/", "text": "Министър-председателят Бойко Борисов разпореди на министрите на финансите (Владислав Горанов, бел.ред) и на здравеопазването (Кирил Ананиев, бел.ред.) да предложат механизъм, който да гарантира редовното изплащане на възнагражденията на лекарите и медицинския персонал в болниците във Враца и в Ловеч, въпреки наложените на лечебните заведения запори от кредиторите им, съобщи пресслужбата на МС. Общата сума на дължимите заплати за месеците февруари-април в МБАЛ „Хр. Ботев“ и МБАЛ „Параскев Стоянов“ са в размер на 1 873 113 лв. В разговор с двамата министри премиерът посочи, че разбира техните аргументи като финансисти, но не може да допусне професионалисти, положили висококвалифициран труд, да бъдат лишени от добросъвестно изработените си заплати. Демотивирането на тези специалисти би могло да има тежки последици за здравето и живота на хората в областните центрове и в областите Враца и Ловеч, посочи Борисов. Той подчерта, че спазването на финансовата дисциплина по отношение разходването на публични средства е основен фактор за гарантирането на адекватни здравни грижи, но контролните функции не са задължение на редовия медицински персонал и той не може да бъде държан отговорен за действия или бездействия на ръководствата на болниците. Министър-председателят настоя за по-строг контрол върху законосъобразността на сключваните от лечебните заведения договори и изрази очакване, че виновните за лошото финансово състояние на болниците в Ловеч и Враца ще понесат отговорността си. След разговора с премиера Борисов и в резултат на анализите, направени от страна на министерствата на финансите и на здравеопазването, на заседанието на правителството в сряда министърът на здравеопазването ще предложи осигуряване на необходимите средства за разплащане на просрочените задължения за възнаграждения и осигурителни вноски на медицинския персонал и служителите от двете болници. Приемането на това решение ще защити в максимална степен обществения интерес и ще гарантира нормалното функциониране на лечебните заведения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Борисов нареди на Горанов и Ананиев да изготвят механизъм за изплащане на заплатите в болниците в Ловеч и Враца"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%be%d1%82%d0%bd%d0%be%d0%b2%d0%be-%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b8%d0%bb%d0%b0/", "text": "Сирийската армия обяви, че е установила пълен контрол над столицата Дамаск и нейните околности. Това става за първи път от началото на конфликта в страната преди повече от седем години, предадоха световните агенции като се позоваха на официално изявление по държавната телевизия. Агенция Асошиейтед прес отбелязва, че и сирийските правителствени сили, и джихадистите са дали много жертви в сраженията, нанесени са и сериозни щети на жилищни квартали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Сирийската армия отново е установила пълен контрол над столицата Дамаск и околностите"}
{"url": "https://trud.bg/%d1%80%d0%b5%d0%b0%d0%bb-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d0%b6%d0%b5%d0%bb%d0%ba%d0%be-%d0%bf%d0%be-%d1%82%d0%b8%d1%82%d0%bb%d0%b8/", "text": "„Реал“ (Мадрид) спечели рекордна 10-а европейска клубна титла в баскетбола, след като надигра с 85:80 турския „Фенербахче“ във финала на Евролигата в Белград. Така „кралският клуб“ изпревари по трофеи дори Желко Обрадович, легендарния треньор на съперника. Една от титлите им е обща – през 1995-а именно сърбинът изведе испанския тим до купата. Но сега домашните стени и близо 10 000 турски фенове не помогнаха на 58-годишният Обрадович да задържи за втора поредна година „фенерите“ на европейския връх. „Поздравявам „Реал“, те имаха много проблеми през сезона, но излязоха за победа в този мач и я спечелиха – заяви Желко след загубата. – Горд съм с моите играчи за достигането до финала. Малките детайли определиха шампиона, а ние не играхме в защита така, както обикновено.“ Мачът бе равностоен до почивката, която дойде при 40:38 за турския тим. Но след нея „Реал“ започна много бавно да трупа аванс преди последната четвърт. Пет минути преди края мадридистите направиха аванса си двуцифрен, но „фенерите“ не се отказаха и намалиха разликата до 3 пункта. Така титлата бе решена в последните секунди – Трей Томпкинс реализира ключова добавка след пропуснат фаул от Фабиен Козьо и направи разликата невъзможна за досегашните шампиони. „Кралете“ пък показаха, че могат да се справят и без суперзвездите си Серхио Люл и Лука Дончич, които напуснаха за по 5 нарушения. Все пак, 19-годишният словенец се оказа големия герой за победителите. Той и Козьо бяха най-резултатни за „Реал“ с по 15 точки, но Дончич бе определен и за най-полезен играч както на Финалната четворка, така и на целия турнир. Над всички за „Фенербахче“ беше Николо Мели, вкарал 28 т.", "date": "2018.05.21", "title": " „Реал“ изпревари Желко по титли"}
{"url": "https://trud.bg/%d0%bf%d1%8a%d1%82%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%89%d0%b5-%d1%81%d0%bd%d0%b8%d0%bc%d0%b0-%d0%ba%d0%be%d1%80%d1%82%d0%b5%d0%b6%d0%b8%d1%82%d0%b5-%d0%be%d1%82-%d0%b0/", "text": "За поредна година “Пътна полиция” ще снима кортежите от абитуриенти, предаде  . От МВР обясниха, че ще правят това заради нарушенията, които се извършват от шофьорите. Най-често става въпрос за излизане на ученици от прозорците на колите или каране с превишена скорост. Полицейски патрули ще има във всички училища, където предстоят абитуриентски балове. От МВР допълниха, че се надяват да не стават задръствания в центъра на столицата по време на баловете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " “Пътна полиция” ще снима кортежите от абитуриенти"}
{"url": "https://trud.bg/%d1%8f%d0%bf%d0%be%d0%bd%d0%b5%d1%86-%d0%b7%d0%b0%d0%b3%d0%b8%d0%bd%d0%b0-%d0%bf%d0%be%d0%b4-%d0%b5%d0%b2%d0%b5%d1%80%d0%b5%d1%81%d1%82/", "text": "Японският алпинист Нобуказу Курики беше открит мъртъв в района на Лагер 2 под Еверест. Тялото му е намерено от шерпи в палатката, в която планинарят се бил приютил по време осмия си опит да се изкачи на Покрива на света. Преди няколко дни 36-годишният Курики съобщи, че е вдигнал температура, но подобрените условия за изкачване на върха го убедили да направи атака. Целта на японеца била да се изкачи на върха без кислород. Все още не е ясно дали алпинистът е  каква е конкретната причина за смъртта му. Курики нашумя през 2009-а, когато се опита да изкачи Еверест при директна  ефирна връзка с японско телевизионно предаване. Три години по-късно той загуби 9 от пръстите на ръцете си заради измръзване. Курики е втората жертва на най-високия връх на света за изминалия уикенд след македонеца Георги Петков.", "date": "2018.05.21", "title": " Японец загина под Еверест"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd-%d1%84%d1%8e%d1%80%d0%b8-%d1%81%d0%b5-%d0%b2%d1%80%d1%8a%d1%89%d0%b0-%d1%81%d1%80%d0%b5%d1%89%d1%83-%d0%b0%d0%bb%d0%b1%d0%b0%d0%bd%d0%b5%d1%86/", "text": "Бившият световен шампион в тежката категория на профи бокса Тайсън Фюри обяви завръщането си на ринга. Британецът влиза отново в бой на 9 юни в „Манчестър Арина“, а негов съперник ще е 39-годишният албанец Сефер Сефери. Противникът на Фюри има впечатляващ баланс – 23 победи и само една загуба по точки от Мануел Чар (Германия). „Нямам търпение да покажа на всички, че съм още по-добър от преди – обяви Краля на циганите. – Много по-силен и бърз съм от онзи Фюри, който победи Кличко през 2015-а. Свалянето на теглото не беше лесна работа, трябваше да променя начина си на живот. Не знам колко точно килограма загубих, може би се равняват на някой дребосък. Отдавна не съм се качвал на ринга, но ще бъда остър като бръснач и бърз като лазер.“", "date": "2018.05.21", "title": " Тайсън Фюри се връща срещу албанец"}
{"url": "https://trud.bg/6-%d0%b3%d0%be%d0%b4%d0%b8%d1%88%d0%bd%d0%be-%d0%b1%d1%8a%d0%bb%d0%b3%d0%b0%d1%80%d1%87%d0%b5-%d1%87%d0%b8%d0%b8%d1%82%d0%be-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b1%d1%8f%d1%85%d0%b0/", "text": "Шестгодишното българско момиченце, чиито родители   в дома им в Кейптаун, Южна Африка, се прибра в родината благодарение на съвместните усилия на външните министри на двете държави Екатерина Захариева и Линдиве Сисулу, съобщиха от пресцентъра на МВнР. Днес в Буенос Айрес, където Захариева води делегацията на ЕС за срещата на външните министри от Г-20, българският първи дипломат благодари на г-жа Сисулу за съдействието. “Това е резултатът, когато повече жени влизат в политиката”, коментира ръководителката на южноафриканската дипломaция. Още на 29 март, по време на работното си посещение в Република Южна Африка, вицепремиерът Екатерина Захариева повдигна въпроса за 6-годишното българско момиченце пред своя колега Линдиве Сисулу. Миналата седмица съдът окончателно разреши завръщането на детето в България и посланик Стефанов доведе момиченцето у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " 6-годишно българче, чиито родители бяха убити в Кейптаун, се прибра в България"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-6/", "text": "Военно-окръжна прокуратура – Пловдив е повдигнала и предявила обвинение срещу военнослужещ – младши сержант от военно формирование в град Пловдив за това, че около 01.00 часа в Пловдив, чрез нанасяне на  , умишлено е   Д. Л. Л. от гр. С., като убийството е извършено по особено мъчителен за убития начин. Престъпление по чл. 116, ал. 1, т. 6, пр.2 във вр. чл. 115 от НК. Това съобщиха от пресслужбата на държавното обвинение. По отношение на обвиняемия е постановена мярка задържане в помещенията на сектор „Арести“ гр. Пловдив за срок от 72 часа с оглед довеждането му пред съда. Предстои внасяне на искане на прокурора за вземане на постоянна мярка „задържане под стража“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Прокуратурата повдигна обвинение на военния, убил с нож полицай заради жена"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0-%d0%bb%d1%83%d0%b4%d0%be%d1%81%d1%82-%d0%b2%d1%8a%d1%80%d0%bd%d0%b0-%d0%b8%d0%bd%d1%82%d0%b5%d1%80-%d0%b2-%d1%88%d0%b0/", "text": "Мама мия! Какъв финал на сезона в Серия А. В момент, когато всички водещи първенства от Топ 5 на Европа бяха отдавна предрешени, елитът на Италия напомни за себе си. „Интер“ мина през ада по пътя към така очакваното завръщане в Шампионската лига. Отборът на треньора Лучано Спалети постигна инфарктна победа с 3:2 като гост на „Лацио“ насред „Олимпико“ в Рим. Успехът изравни двата тима по точки на 4-та позиция, но по-добрите показатели в преките двубои отведоха „нерадзурите“ пред „небесносините“ в крайното класиране. По този начин „Джузепе Меаца“ отново ще стане арена на мачове от най-престижния клубен турнир на Стария континент след 6-годишна пауза.  В неделя вечер всичко вървеше по план за римските „орли“… до 81-ата минута, когато Матиас Весино се извиси над отбраната на домакините, за да вкара за 3:2. Гол за милиони евро!  Освен квота за Шампионската лига, успехът донесе и добри новини – голмайсторът и капитан на отбора Мауро Икарди обяви, че желанието му е да продължи да носи екипа на „нерадзурите“. Срещу „Лацио“ аржентинецът вкара своя гол №100 за клуба в Серия А в 159 срещи.  Нов контракт ще получи и Спалети до дни. А бранителят Милан Скринар влезе в историята като първият футболист, играл във всички 3420 минути през сезона. Никой друг не бе правил това, откакто в елита се състезават 20 тима (б.а – от сезон 2004-2005). С впечатляващо постижение завърши и „Наполи“ – първият отбор, спечелил повече от 90 точки без да е шампион. В Неапол събраха 91 пункта, но титлата отново пое към Торино…", "date": "2018.05.21", "title": " Италианска лудост върна „Интер“ в Шампионската лига"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d0%b7%d0%b0%d0%bc-%d0%bf%d1%80%d0%b5%d0%b4/", "text": "Председателят на Комисията по вътрешна сигурност и обществен ред Цветан Цветанов се срещна със заместник-председателя на Камарата на представителите на Румъния Кармен-Илеана Михалеску. Двамата обсъдиха двустранното сътрудничество. „Важно е след края на Българското председателство на Съвета на ЕС и по време на Румънското председателство да продължим да държим темата за нашия регион в европейския дневен ред“, подчерта Цветан Цветанов. Кармен-Илеана Михалеску посочи, че като съседи и партньори не само на европейско, но и на евроатлантическо ниво, двете страни трябва да продължат да работят активно за общите си интереси. В срещата участваха народни представители от Комисията по вътрешна сигурност и обществен ред на Народното събрание и от Комисията по отбрана, обществен ред и национална сигурност в Камарата на представителите на Румъния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Цветан Цветанов се срещна със зам.-председателя на Камарата на представителите на Румъния"}
{"url": "https://trud.bg/%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bf%d0%be-%d1%81%d0%b8%d0%b3%d0%bd%d0%b0/", "text": "Софийската градска прокуратура започва проверка   срещу депутата от БСП Таско Ерменков заради публикацията му, че водата в София е отровна. Това каза прокурор Румяна Арнаудова – говорител на главния прокурор, във връзка с подадения от ГЕРБ сигнал срещу депутата от БСП Таско Ерменков, предаде “Фокус”. „Главният прокурор изпрати този сигнал за извършване на проверка на компетентната прокуратура – Софийска градска прокуратура. Доколкото в сигнала се твърди, че деянието на Таско Ерменков по публикуване на   в профила си, че водата в София е отровна или заразена и затова съществува огромна опасност за живота и здравето на хората на София, сочи евентуално на престъпление по чл. 326 от Наказателния кодекс – това е за предаване по радио, телефон или друг начин, в случая чрез „Фейсбук“, на неверни повиквания за тревога“, обясни Арнаудова и уточни, че започва проверка на Софийската градска прокуратура по тези твърдения, за да се съберат данни за това извършено ли е престъпление или не. „Доколкото обаче в самия сигнал е посочено, че е възможно да е извършено и престъпление по чл. 108а, ал. 1 и това е тероризъм, в случай, че данните, които събере Софийска градска прокуратура, потвърдят това твърдение от народните представители, преписката ще се изпрати в Специализираната прокуратура, която пък е компетентна да проверява сигнали за тероризъм“, каза още Румяна Арнаудова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Арнаудова: Започва проверка по сигнала на ГЕРБ срещу Таско Ерменков заради публикацията му, че водата в София е отровна"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%b5-%d0%b8%d0%b7%d1%80%d0%b5%d0%b4%d0%b8%d1%85%d0%b0-%d0%bf%d0%be%d0%b4-%d1%80%d0%b0%d0%bc%d0%ba%d0%b0%d1%82%d0%b0-%d0%bd%d0%b0/", "text": "Делио Роси, старши треньорът на „Левски“, използва четирима вратари през сезона. Бройката се увеличи по време на последния двубой от плейофната фаза с „Верея“ (2:0). В Стара Загора под рамката абсолютен дебют записа Петър Иванов, талантът от школата на „сините“. Вратарят, набор 2000, успя да опази вратата си суха, а с победата „Левски“ си осигури бараж за Лига Европа срещу „Черно море“. Мачът е четвъртък от 20:30 на „Герена“.  По-рано през кампанията Роси използва още Александър Любенов (2 срещи), Николай Кръстев (3) и Божидар Митрев (31). Единствен Димитър Шейтанов не игра при италианеца, като младежкият национал бе само резерва в някои от двубоите. Неговият договор обаче изтича през лятото и по всичко изглежда, че няма да бъде подновен.  В плейофната фаза „Левски“ спечели 14 точки от 30 възможни. Със същия актив могат да се похвалят и преследвачите „Берое“ и „Ботев“ (Пловдив), но с тази разлика, че само „сините“ имат положителна голова разлика в десетте срещи след редовния сезон. Шампионът „Лудогорец“ взе най-много точки – 22, а втори по този показател е ЦСКА с 18. В ролята на боксова круша се превърна „Верея“, увеличил актива си само с една точка в плейофите.", "date": "2018.05.21", "title": " Четирима се изредиха под рамката на „сините“ през сезона"}
{"url": "https://trud.bg/%d1%81%d1%8a%d0%b4%d1%8a%d1%82-%d1%80%d0%b0%d0%b7%d0%bf%d0%b8%d1%82%d0%b0-%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8-%d0%bf%d0%be-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%ba/", "text": "Състав на Софийския градски съд днес разпита свидетели по делото, обединило в едно два иска за клевета – единият е заведен от Борисов срещу лидера на БСП Корнелия Нинова, другият е на Нинова срещу премиера. Причината за исковете са публични изказвания на всеки от тях за другия по време на предизборната кампания от 2017 г. Заведени са три иска срещу Борисов, те са обединени, като обезщетението, което се иска, е за около 30 хил. лв. От своя страна премиерът иска 26 хил. лв. обезщетение. Разпитани бяха четирима свидетели, по двама за всяка от страните в делото. Тези, извикани от защитата на премиера, казаха, че той се е почувствал “обиден” и “омерзен” от изказване на лидера на БСП. Свидетелите на Нинова казаха, че тя се е почувствала “обидена”, “огорчена” и “разочарована”. Съдът прие искането от адвокатите на Борисов на следващото заседание да бъде разпитан бившият министър на околната среда Ивелина Василева, защото е присъствала на едно от събитията, на което премиерът е отправил реплика към Нинова, която е част от съдебния спор. Съдебна експертиза предстои да установи дали има намеса в предоставен запис от страната на адвокатите на Нинова, който съдържа изказване на Бойко Борисов в сутрешен блок срещу лидера на БСП. Следващото заседание по делото ще e на 8 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Съдът разпита свидетели по делото за клевета между Бойко Борисов и Корнелия Нинова"}
{"url": "https://trud.bg/%d0%ba%d0%be%d0%bb%d0%ba%d0%be-%d0%b4%d0%bd%d0%b8-%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%bd%d0%be-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d1%80%d0%b0%d0%b1%d0%be%d1%82%d0%b8/", "text": " В работата ми се случи така, че един колега напусна и сега шефът изисква от останалите колеги да работим на различни смени от по 10 дни без почивка. Има ли право да ни задължава да работим в такъв период от врем,е без да ни осигури почивен ден?  Г. Йорданова, гр. Бургас  В чл. 136, ал. 4 от Кодекса на труда /КТ/ е предвидено, че нормалната продължителност на работното време през деня е до 8 часа. Съгласно чл. 142, ал. 2 от КТ работодателят може да установява сумирано изчисляване на работното време – седмично, месечно или за друг календарен период, който не може да бъде повече от 6 месеца.", "date": "2018.05.21", "title": " Колко дни максимално може да се работи  без прекъсване"}
{"url": "https://trud.bg/%d0%b0%d1%81%d1%82%d1%80%d0%be%d0%bd%d0%be%d0%bc%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81%d1%82%d0%b2%d0%be-%d0%b7%d0%b0-%d1%81/", "text": "Международна група астрономи намери доказателство за съществуването на девета планета в Слънчевата система, съобщи Лента. Те открили транснептуновия обект 2015 BP519. Той е на разстояние 55 астрономически единици от Слънцето (една астрономически единица е равна на разстоянието от Земята до Слънцето). Транснептуновият обект 2015 BP519 е открит с помощта на телескопа “Виктория Бранко” в Чили в рамките на проекта “Дарк енерджи сървей”. Свръхчувствителната камера, с която е снабден апаратът, се използва за търсене на тъмни обекти, разположени извън Млечния път, но също така и за небесни тела в Слънчевата система, които се намират отвъд орбитата на Нептун. Наблюденията върху 2015 BP519, продължили 1110 дни, са позволили да се определят характеристиките на неговата орбита. Максималната му отдалеченост от Слънцето е 450 астрономически единици, а минималната – 36, ексцентритетът на орбитата му е 0,92, а наклонът – 54 градуса. Според изчисленията, ако 2015 BP519 се е образувал в Слънчевата система, орбитата му не може да се обясни с влиянието на известните големи планети. Резултатите от компютърна симулация са показали, че наблюдаваното накланяне и голямата полуос са могли да се формират и запазят за дълго време само под въздействието на все още неоткрита девета планета. Транснептуновите обекти са небесни тела, които напълно или почти напълно се намират отвъд орбитата на Нептун. Орбитите на някои от тях могат да бъдат удължени, в резултат на което те се оказват по-близо до Слънцето от осмата планета. Някои транснептунови обекти, като например Плутон, имат напълно сферична форма, затова астрономите ги отнасят към планетите-джуджета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Астрономи откриха доказателство за съществуването на девета планета в Слънчевата система"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%b2%d1%80/", "text": "Министърът на културата Боил Банов връчи традиционните годишни награди по случай 24 май – Деня на българската просвета и култура и на славянската писменост. На официална церемония днес в Национална галерия „Двореца“ престижните отличия на Министерството на културата (МК) получиха творци и артисти от различни области на изкуствата за техния принос в развитието на българската култура и духовност.  Преди старта на церемонията, на която присъстваха и началник кабинета на министъра Ваня Бедрова, зам.-министърът на културата Амелия Гешева, директори на дирекции в МК, Боил Банов обяви минута мълчание в памет на голямата ни оперна певица Христина Ангелакова. В началото на награждаването и между отделните категории гостите бяха поздравени от деца таланти от училищата по изкуствата и по културата – Диана Чаушева (цигулка) и Далия Чолакова (цигулка), акомпанирани на пианото от Ивелина Казанджиева. Прозвуча изпълнение на арфа от Яна Дойнова.  За първи път отличия получиха и деца от училища по изкуствата с международни награди. Освен Диана Чаушева и Далия Чолакова сред най-младите отличени бяха и талантите Ивайло Василев, Николай Маринов и Димитър Димитров – възпитаници на училищата по изкуствата и по културата на МК. „В навечерието сме на най-българския празник, най-големия празник. Отново Министерството на културата ще връчи „Златен век” на много наши бележити хора на културата, на изкуствата, отново ще покажем, че сме тук, че ни има, че културата в тази страна е движеща сила и се развива и продължава да ражда велики умове и велики таланти”, изтъкна министър Банов, преди да пристъпи към връчването на първите отличия. Те бяха в категорията „Златен век – огърлие” и грамота и отидоха при режисьора Асен Шопов, диригента акад. Валентин Бобевски, поета и публицист Петър Андасаров, режисьора проф. Светозар Донев и балерината доц. Калина Богоева. В различните категории министър Банов награди и обичаната актриса Слава Рачева, ръководителя на Хор на софийските момчета проф. д-р Адриана Благоева, народните певици Златка Ставрева, Олга Борисова, Калинка Вълчева, младите надежди от постановката „Кралят Елен” – Стелиян Радев и Анастасия Събева, изтъкнати археолози, музиканти, писатели, музейни и читалищни работници, оператори, артисти и др. С почетен знак „Златен век” – златен печат на цар Симеон Велики и грамота бяха отличени и три институции – Народно читалище (НЧ) „Заря  – 1858” – Хасково и регионалните библиотеки в Русе и Бургас. Със сребърен печат на цар Симеон Велики бе награден фолклорен танцов ансамбъл „Жар” при НЧ „Петър Берон – 1926” – София. В категория „меценат” бе отличен Владимир Добринов Мирчев. Думите на благодарност на всички отличени биха могли да бъдат обобщени с казаното от режисьора Асен Шопов: „Благодаря за проявеното доверие към дейци на културата, които със своето творческо дръзновение съдействат за съхраняване на така необходимата ни духовност във времето на вилнеещ прагматизъм”.  В края на церемонията традиционно прозвуча и химнът в чест на Светите братя Кирил и Методий „Върви, народе, възродени”. Наградени за високи постижения в областта на българската култура и по случай 24 май – Ден на българската просвета и култура и на славянската писменост, творци: 1. С почетен знак „Златен век“ – огърлие, грамота за изключителен принос в развитието и утвърждаването на българската култура и национална идентичност и по повод 24 май – Ден на българската просвета и култура и на славянската писменост:  Асен Шопов – режисьор  Маестро акад. Валентин Бобевски – диргент  Петър Андасаров – поет и публицист  Проф. Светозар Донев – режисьор  Доц. Калина Богоева – балерина 2. С почетен знак „Златен век“ – звезда, грамота за значим принос в развитието и утвърждаването на българската култура и национална идентичност и по повод 24 май – Ден на българската просвета и култура и на славянската писменост:  Доц. Красимир Петров – хореограф  Проф. Венец Димитров – оператор  Проф. Ангел Станков – музикант  Силвия Томова – балерина  Елена Огнянова – писател и фолклорист  Донка Акьова – сценарист и журналист  Таня Марева – директор на РИМ – Смолян  Слава Рачева – актриса  Проф. Златина Делирадева – хоров диригент и музикален педагог  Проф. д-р Адриана Благоева – ръководител на Хор на софийските момчета 3. С почетен знак „Златен век“ – печат на Цар Симеон Велики – златен, грамота за принос в развитието и утвърждаването на българската култура и национална идентичност и по повод 24 май – Ден на българската просвета и култура и на славянската писменост:  Доц. д-р Владимир Пенчев – зав. отдел в НИМ, нумизмат  Проф. Елисавета Казакова – Байрактарова – музикант  Проф. Захари Първанов Георгиев – музикант  Доц. д-р Иван Христов Джамбов – археолог  Росица Ташева – преводач от френски език, писател  Валери Димитров Моцев – вариететен артист  Аспарух Петров Вангелов – дългогодишен читалищен деец  Стефка Младенова – диригент на хора при ПАНПТ „Китна Тракия“ – Хасково  Анита Тарасевич – поетеса и журналист  Златка Ставрева – народна певица  Олга Борисова – народна певица  Калинка Вълчева – народна певица  Томи Йовчев – читалищен деец  Живко Красимиров Желязков – учител по хореография в НУКК  Николай Михайлов – учител по класическа китара в НУИ – Плевен  Нели Минчева Попова – Коева – директор  на НУМТИ – Пловдив  Йорданка Вълчева – зам.-директор на РБ „Н. Вранчев“ – Смолян  Доц. д-р Павлина Владкова-Байчева – доц. в отдел „Археология“ на РИМ – В. Търново  Доц. д-р Атанас Шопов – директор на ИМ – Панагюрище  Борис Хаджийски – директор на РИМ – Пазарджик  Доц. д-р Ангел Янков – директор на РЕМ – Пловдив  Д-р Даниел Руменов – директор на РИМ – Шумен  Магдалена Жечева – директор на РИМ – Търговище  Милен Николов – директор на РИМ – Бургас  Атанас Кръстев – музикант, челист  Мюмюн Тахиров – писател 4. С почетен знак „Златен век“ – печат на Цар Симеон Велики – сребърен, грамота за принос в развитието и утвърждаването на българската култура и национална идентичност и по повод 24 май – Ден на българската просвета и култура и на славянската писменост:  Живка Ненчева Юнакиева – гл. уредник на Национален музей „Земята и хората“  Стоян Господинов – ръководител на ПФА „Добруджа“ – Добрич  Петър Динчев – писател  Димитър Милов – писател  Минчо Минчев – писател  Тодор Каракашев – писател  Елена Момчилова Влашка – писател и журналист  Владимир Георгиев Луков – писател  Стефка Илиева – библиотекар-методист в НБ „Ив. Вазов“ – Пловдив  Светозара Иванова Карарадева – зам.-директор на НПТМ – София  Николай Тодоров – директор на РИМ – Силистра  Нели Цонева – директор на ИМ – Павликени  Георги Куманов – главен уредник в отдел „Етнография“ на ИМ – Велинград  Тонислав Христов – кинорежисьор 5. С грамота за принос в развитието и утвърждаването на българската култура и национална идентичност и по повод 24 май – Ден на българската просвета и култура и на славянската писменост:  Стелиян Радев – актьор  Анастасия Събева – режисьор  Дафина Атанасова Гърчева – читалищен деец  Александър Милушев – секретар на НЧ „Заря 1858“ – Хасково  Красимир Кръстев – председател на НЧ „Заря 1858“ – Хасково  Ивайло Георгиев Костадинов – учител в НУКК  Петър Георгиев Петров – читалищен деец  Боян Байраков – главен худ. ръководител и хореограф на ПАНПТ „Чепино“ – Велинград  Георги Василев – ръководител на мъжка фолклорна група към  ПАНПТ „Чепино“ – Велинград  Костадин Джурджев – ръководител на ФА при НЧ „Ал. Константинов 1880“, с. Павелско 6. С почетен знак „Златен век“ – печат на Цар Симеон Велики – Златен и грамота за принос в развитието и утвърждаването на българската култура и национална идентичност и по повод 24 май – Ден на българската просвета и култура и на славянската писменост  НЧ „Заря 1858“ – Хасково  Регионална библиотека „Любен Каравелов“ – Русе  Регионална библиотека „П. К. Яворов“ – Бургас 7. С почетен знак „Златен век“ – печат на Цар Симеон Велики – сребърен и грамота за принос в развитието и утвърждаването на българската култура и национална идентичност и по повод 24 май – Ден на българската просвета и култура и на славянската писменост  Фолклорен танцов ансамбъл „Жар“ при НЧ „Петър Берон 1926“ – София 8. С почетен знак „Златен век“ – печат на Цар Симеон Велики – златен и грамота за принос в популяризирането на българската култура и по повод 24 май – Ден на българската просвета и култура и на славянската писменост:  Люблински и Хелмски архиепископ Абел (Поплавски) – Полша  Карл Хилзенбек – кмет на град Елванген, Германия  Димитрис Папайоану – световноизвестен хореограф  Цена Джеймс – архитект, Великобритания 9.  С грамота за принос в популяризирането на българската култура и по повод 24 май – Ден на българската просвета и култура и на славянската писменост:  Франк Мертенс – Берлин, Германия  Д-р Моника Фаркаш – Барати – Будапеща, Унгария  Д-р Мария Николаева – Мажароф – Будапеща, Унгария  Инж. Любица Колкова – Кмет на градска част Девин, Братислава, Словакия  Проф. Клаудиуш Баран – музикант, ректор на Музикалния Университет „Ф. Шопен“ във Варшава, Полша  Снежина Мечева – директор на българското училище „Ив. Станчов“ в Лондон  Д-р Александър Александров – учен, Виена, Австрия  Атанас Колев – скулптор, Виена, Австрия  Катя Кремзер – поетеса, Виена, Австрия  Проф. Искра Шварц – учен, Виена, Австрия  Д-р Анелия Хохвартер  – лекар, писател, Виена, Австрия  Д-р Петра Кармен Мойси – учен, Виена, Австрия.", "date": "2018.05.21", "title": " Министърът на културата Боил Банов връчи традиционните награди за 24 май (ПЪЛЕН СПИСЪК НА НАГРАДЕНИТЕ)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b0%d0%b1%d0%be%d1%82%d0%bd%d0%b0-%d1%81-5/", "text": "Бъдещото двустранно сътрудничество в туризма обсъди днес на работна среща министърът на туризма Николина Ангелкова с Н. Пр. Хасан Улусой, посланик на Република Турция в България. Това съобщиха от пресслужбата на МТ. Турция е изключително важен пазар за българския туризъм. За първите три месеца на 2018 г. страната е на второ място за входящ туризъм у нас. Посещенията от турски туристи за периода януари -март 2018 г. са повече от 161,5 хил., като нарастват с 14,6% спрямо същия период на миналата година. През цялата 2017 г. пък Турция се нарежда на 4-то място сред топ пазарите за туристически пътувания в България. Посещенията от южната ни съседка са над 636 хил. и са отчели ръст от 12,5%. Министър Ангелкова съобщи, че е изпратена официална покана към турския министър на културата и туризма за участие в срещата на министрите от страните членки на Организацията за черноморско икономическо сътрудничество (ОЧИС), която ще се проведе във Върна през юни. Събитието е включено в календара на Българското председателство на Съвета на ЕС и е от най-високия клас „А“. Турският министър на културата и туризма е поканен да се включи и във втория Международен конгрес на световните цивилизации и древните маршрути, който е под егидата на СОТ и ще се проведе в София в периода 14-16 ноември. Министър Ангелкова и посланик Улусой обсъдиха създаването на работна група с експерти от двете страни, която да организира прояви в България и Турция с цел увеличаване обмена на туристи, както и съвместно популяризиране на двете съседни държави пред далечни пазари. Ще се проведат съвместни срещи, на които представители на отделните курорти, туроператори и туристически агенти, инвеститори и хотелиери от двете страни да осъществят директни контакти. Двете страни се обединиха около варианта това да стане през есента. Министър Ангелкова предложи, а посланикът на Турция се съгласи, че ще бъде много ползотворно, ако двустранните срещи между професионалистите от България и Турция съвпаднат като време с конгреса на цивилизациите в София, където се очаква широко международно участие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Министър Ангелкова проведе работна среща с посланика на Република Турция у нас Н. Пр. Хасан Улусой"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bd%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82-%d0%b8/", "text": "Премиерът на Македония Зоран Заев не се отказва от името Илинденска Македония, предаде  24 часа преди важни персонални промени в правителството той обяви, че не се отказва от него, независимо че опозицията в Скопие се обяви против, а гръцката страна го отхвърли. „Надявам се, че ще преспят, добре ще премислят, защото дефинитивно Илинден и нашето Илинденско въстание от 1903 и от 44-та година няма никакви териториални претенции, нищо не застрашава Гърция”, коментира македонският премиер. Когато чуят от устата на македонец думата Илинден обаче, гърците си представят анексиране на територии, което на езика на историците се нарича иредентизъм. Освен това за гърците Илинденско-Преображенското въстание е българско. Премиерът на Македония Зоран Заев не се отказва от името Илинденска Македония. 24 часа преди важни персонални промени в правителството той обяви, че не се отказва от него, независимо че опозицията в Скопие се обяви против, а гръцката страна го отхвърли. „Надявам се, че ще преспят, добре ще премислят, защото дефинитивно Илинден и нашето Илинденско въстание от 1903 и от 44-та година няма никакви териториални претенции, нищо не застрашава Гърция”, коментира македонският премиер. Когато чуят от устата на македонец думата Илинден обаче, гърците си представят анексиране на територии, което на езика на историците се нарича иредентизъм. Освен това за гърците Илинденско-Преображенското въстание е българско. „Страхът от думата „Илинден” е двоен, защото те не знаят кой иредентизъм играе в случая –  съвременният македонски или историческият български, и това обяснява репликата на Дора Бакояни, че Илинденска Македония е равно на Велика България и Велика Македония в едно име”, посочи доц. Юра Константинова от Института за балканистика към БАН. Според анализатори лявото правителство на Ципрас е по-склонно да разреши 25-годишния спор. Тази седмица предстои нов кръг от преговори под егидата на специалния пратеник на ООН Матю Нимиц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Премиерът Зоран Заев не се отказва от името “Илинденска Македония”"}
{"url": "https://trud.bg/%d0%bb%d0%b5%d1%81%d0%b1%d0%b8%d0%b9%d0%ba%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d1%81%d0%b0%d1%89-%d0%b7%d0%b0%d1%81%d0%b5%d0%b3%d0%b0-%d1%81%d0%b0%d0%bc%d0%be/", "text": "Развлекателната индустрия още не може да понесе избирането на “големия лош бял мъж” Доналд Тръмп за президент на САЩ и сега отговаря с нов джендър филм, в който Белият дом ще бъде арена на хомосексуална романтика. В “Първи дами” Дженифър Анистън ще изиграе ролята на първата лесбийка президент на САЩ. Съсценаристка е истинската лесбийка и комедиантка Тиг Нотаро. Тя е запазила за себе си и ролята на президентската съпруга. Политическата комедия е поръчана от стрийминг платформата “Нетфликс” и ще бъде един от най-горещите джендър проекти на развлекателната индустрия. Дженифър Анистън и Тиг Нотаро ще играят съответно Бевърли и Кейси Никълсън – първата лесбийска президентска двойка. Рекламното изречение на бъдещия филм е точно това, което сте очаквали от подобен проект – “Зад всяка велика жена стои още една велика жена”. Оригиналната идея за хомосексуална окупация на Белия дом се ражда в главите на Тиг Нотаро и Стефани Ейлин, които са лесбийска двойка в живота. В продуцентския екип на филма влизат звездата Дженифър Анистън заедно с Адам Маккей, сценаристките Нотаро и Ейлин, Уил Фарел, Джесика Елбаум и Бетси Кох. “Първи дами” със сигурност ще се радва на топъл прием в медиите и развлекателната индустрия.  През последните години промотирането на сексуални малцинства се превърна от израз на добра воля, толерантност и политическа коректност в квази-религия, сурова догма и партийна линия за Холивуд. На всички престижни награди вече има неофициални квоти за лесбийски, гей и транс филми.  Проекти, посветени на джендър доктрината и сексуалните малцинства получават зелена светлина много по-бързо от останалите филми. С “Първи дами” развлекателната индустрия ще се опита да покаже и предскаже желаното бъдеще, според което лесбийка наистина трябва и ще стане президент на САЩ. Години преди избирането на Обама филми и сериали показваха чернокож президент в Белия дом. Сега Холивуд се опитва да повтори алгоритъма. За някои по-секптични наблюдатели лесбийската политическа комедия “Първи дами” ще подейства като успокоително за либералите в ерата на Тръмп. Те още не могат да се възстановят емоционално и подобни културни продукти им помагат по-лесно да преглътнат суровата за тях реалност. Дженифър Анистън със сигурност е най-успешно реализираната звезда от сериала “Приятели” Тя е eдинcтвeнaтa, кoятo печели нaгpaдaтa “Eми”. Анистън има шест номинации за престижното телевизионно отличие през периода 2000–2009 г., като печели през 2002 г. През 2003 г. взима и “Златен глобус” за ролята си на Рейчъл. Любoпитeн фaкт e, чe eдинcтвeнo Kopтни Koкc, изиграла Моника, нe e пoлyчaвaлa нoминaция нитo вeднъж.  Maкap чe тeлeвизиятa й дaдe мнoгo Aниcтън пpeдпoчeтe дa пpoдължи cвoeтo paзвитиe предимно в кинoтo. Днec 49-годишната актриса имa зад гърба си над 50 игрални филма и телевизионни поредици. Точно когато е на върха на славата си – през 2000 г. се омъжва за Брад Пит и двамата се превръщат в любимата двойка на Холивуд. През 2005 г. се разделят и Джен дълго време е нещастна в любовта. През 2012 г. се сгодява за актьора Джъстин Теру. Двамата се женят през 2015 г. и след малко повече от две години се разделиха официално. Скоро след това се появиха слухове, че Анистън и Брат Пит отново са заедно, но Анистън отрече това да е вярно. В средата на април “Нетфликс” изтегли всички свои филми от програмата на Филмовия фестивал в Кан. До решението на американската стрийминг компания се стигна след като забраниха техни продукции да участват в надпреварата за спечелването на едно от най-престижните отличия в света на киното – “Златна палма”. Според новия регламент лентите, състезаващи се за награда, трябва да бъдат показани във Франция. Промяната бе въведена защото миналата година се появиха противоречия след като два филма на “Нетфликс” бяха част от конкурсната програма, въпреки че нямаха премиери в киносалоните в страната. Прочути лесбийки проникват в политическите йерархии на разнообразни западни държави от години. Но самият връх на властта е покоряван само два пъти от дами с открита хомосексуална ориентация. В момента Ана Бърнабич е единствената гей жена начело а национално правителство – от 2017-а година тя е министър-председател на западната съседка на България Сърбия. Преди нея исландката Йохана Сигурдардотир стана първата лесбийка, която е избрана да управлява държава. През 2009-а тя започва своя мандат като премиер на Исландия и заема поста до 2013-а година. През 2010-а Сигурдардотир сключи брак с дългогодишната си партньорка, и стана първият в света правителствен лидер с официален еднополов брак. В САЩ звездата от “Сексът и градът” и водеща лесбийка Синтия Никсън обяви, че ще се кандидатира за губернатор на Ню Йорк. Тя вече започна своята кампания с фокус върху сексуалността си.", "date": "2018.05.21", "title": " Лесбийка  президент на САЩ? Засега само на кино\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d0%ba%d0%b0%d1%82%d0%b0-%d0%bf%d0%be%d0%bf%d1%83%d0%bb%d0%b8%d1%81%d1%82%d0%ba%d0%b0-%d0%ba%d0%be%d0%b0%d0%bb%d0%b8%d1%86%d0%b8%d1%8f-%d0%bf%d1%80%d0%b5/", "text": "Петдесет и четири годишният Джузепе Конте, който е юрист, преподавател по право и новак в политиката, е предложен от популистката коалиция за премиер на Италия. Това съобщи лидерът на антисистемното Движение Пет звезди Луиджи Ди Майо след среща с президента Серджо Матарела, предадоха световните агенции. Ди Майо каза, че другата партия в популистката коалиция Лига на Матео Салвини подкрепя Конте. Сега Салвини има среща с президента, който според конституцията на Италия е този, който взима решението на кого да възложи мандат за съставяне на правителство. Джузепе Конте е роден през 1964 г. в Волтура Апула, малка община с 500 жители в областта Пулия в Южна Италия. Той е следвал право в Рим. Биографията му от 12 страници е публикувана в сайта на Движение Пет звезди. В нея се споменава, че той е бил на стажове и изследователски дейности в едни от най-престижните университети в света. Конте е преподавал в университетите в Сардиния, Рим, Флоренция и Малта. Сега води курсове по частно право във Флоренция и в Свободния международен университет за социални науки “Гуидо Карли” в Рим и има също адвокатска кантора в столицата. Конте бе член на административния съвет на Италианската космическа агенция. Той е бил и юрист-консулт на Търговската камара на Рим, както и член на комитета по надзор на няколко застрахователни дружества във фалит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Италианската популистка коалиция предлага юриста Джузепе Конте за премиер"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b7%d0%b0%d1%8f%d0%b2%d0%b8-%d1%87%d0%b5-%d1%86%d0%b5%d0%bb%d1%82%d0%b0-%d0%bd%d0%b0-%d1%81%d1%82/", "text": "Сръбският премиер Ана Бърнабич заяви днес, че целта на страната й е да се присъедини към ЕС въпреки призивите на министъра на отбраната за промяна в курса на политиката, предаде Асошиейтед прес. Бърнабич посочи, че министърът на отбраната Александър Вулин има право на това мнение, но “Сърбия е поела по своя курс и знае, че стратегическата й цел е ЕС”.  Вулин, който е известен с проруската си позиция, заяви, че Сърбия трябва да помисли за промяна на външната си политика, ако само отношението към косовския проблем е от основно значение за ЕС. Косово обяви независимост през 2008 г., която Белград не признава, припомня АП.  Има планове Сърбия, която е ключов партньор на Русия на Балканите, да стане пълноправен член на ЕС през 2025 г., ако изпълни редица предварителни условия, включително помиряване с Косово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Сръбският премиер заяви, че целта на страната й е да се присъедини към ЕС въпреки призивите на министъра на отбраната за промяна на политиката"}
{"url": "https://trud.bg/%d0%bb%d1%8e%d0%b1%d0%be-%d0%bf%d0%b5%d0%bd%d0%b5%d0%b2-%d0%be%d1%82%d0%bf%d0%b0%d0%b4%d0%bd%d0%b0-%d0%b7%d0%b0-%d0%bf%d0%be%d1%81%d1%82-%d0%b2-%d1%86%d1%81%d0%ba%d0%b0/", "text": "Любо Пенев няма шанс да получи пост в ЦСКА за новия сезон. Разговорите на ръководството на клуба с Ел Голеадор не са довели до договор. На Пенев е било предложено да бъде спортен директор, но неговото виждане било за пост като на Алекс Фъргюсън навремето в „Манчестър Юнайтед“. На този етап обаче ЦСКА няма подобна визия за своята управленска структура.  Фаворит за треньор на „червените“ е Красимир Балъков. Главният мениджър на „Етър“ имаше снощи бараж с „Дунав“, с който можеше да остави родния си клуб в елита. Бала вече е работил с Гриша Ганчев с „Литекс“. Въпреки че не е играл за ЦСКА в официален мач, магическият халф никога не е криел своята привързаност към „червените“, с които има лагер преди да замине да играе в чужбина. Окончателно решение по треньорския въпрос още няма. Гравитират и две имена на чужденци, чиито условия се обсъждат в офисите на „Българска армия“. Най-късно до края на месеца ЦСКА ще обяви името на новия наставник.  Шансовете на Христо Янев, временния треньор, също остават. Той спечели трета поредна победа с ЦСКА – 1:0 срещу „Берое“, но не е ясно дали ръководството ще му удължи контракта, който бе за месец. Голямата загуба за „червените“ от мача със старозагорския тим е жълтият картон за симулация на голмайстора Кирил Десподов. Националът изгаря за първия кръг на новия сезон, ако не бъде продаден.  Шансовете на холандеца Ларс Велдвайк да подпише договор с ЦСКА не са много големи. Таранът, напуснал „Грьонинген“, изгледа мача с „Берое“ от ложата.", "date": "2018.05.21", "title": " Любо Пенев отпадна за пост в ЦСКА"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bd%d0%b0%d0%b5%d1%81%d0%b5%d0%bd-%d1%81%d0%b5-%d0%be%d1%87%d0%b0%d0%ba%d0%b2%d0%b0-%d0%b4%d0%b0-%d0%b7%d0%b0%d0%bf%d0%be%d1%87%d0%bd%d0%b0%d1%82-%d0%bf%d1%80/", "text": "Наесен се очаква да започнат преговори за създаване на зона за свободна търговия между Евразийския икономически съюз и Индия. Това съобщи руският министър на външните работи Сергей Лавров след днешната среща в Сочи между президента Владимир Путин и индийския премиер Нарендра Моди, предаде  . “Преговорите за зоната за свободна търговия органично се съчетават с това, което става в рамките на Шанхайската организация за сътрудничество, с отношенията между нашите страни и Асоциацията на страните от Югоизточна Азия”, посочи Сергей Лавров. Той добави, че двамата лидери подробно са разговаряли на тема “Енергетика”. Миналата година вносът на нефт в Индия се е увеличил 10 пъти. Руската държавна компания “Роснефт” сериозно е навлязла на руския пазар, а “Газпром” е подновил споразумението си индийските партньори за доставка на втечнен газ. “Газпромнефт” също има интересни планове, свързани с Индия, стана ясно от думите на Лавров. Двустранната търговия бележи ръст от 20% през миналата година в сравнение с 2016, твърди индийски дипломатически източник в Москва, цитирам от вестник “Комерсант”.През първите четири месеца на 2018 стокообменът между Русия и Индия се е увеличил с около 17% спрямо същия период на миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Лавров: Наесен се очаква да започнат преговори за създаване на зона за свободна търговия между Евразийския икономически съюз и Индия"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b4%d1%80%d0%b0%d0%b2%d0%ba%d0%be-%d0%b7%d0%b4-5/", "text": "Главният архитект на София Здравко Здравков обясни пред “Труд”, че за да изпълни съдебно решение трябва да извърши закононарушения. Съдът го притиска да разреши на НИКМИ строеж на на 150-метрова сграда в градинка в столичния квартал “Стрелбище” при булевардите “България” и “Петко Тодоров”. “Има редица неща, които трябва да бъдат направени, най-малкото НИКМИ трябва да изработят проекта си върху вярна кадастрална подложка”, допълни Здравков. В квартала имаше протести срещу вдигането на сградата. За да се строи трябва да се отсекат 61 дървета.  По инициатива на кмета на София Йорданка Фандъкова, миналата седмица Столичния общински съвет е започнал преговори с НИКМИ. Така се появява възможност да бъде решен казусът и общината да даде на фирмата друг терен за застрояване. Здравков е разбрал от медиите за образуваното наказателно дело срещу него. Става дума за дело от Софийска апелативна прокуратура във връзка с отказа му да изпълни решението на Върховния административен съд и да даде зелена светлина на НИКМИ да вдигне небостъргача. Преди 2007 г. планът за имота е позволявал строителство в него, но през 2009 г. в Общия устройствен план той е отреден за озеленяване, църква или външна тоалетна. През 2014 г. е приет подробен устройствен план на кв. “Стрелбище”, който изключва терена, защото компанията предвижда в друг план 150-метровата сграда. Бившият архитект на София Петър Диков отказва да задейства процедурата за този план. Компанията задължава със спечелено дело настоящия главен архитект да направи това. Заради отказа си, Здравков бе глобен два пъти – с 1000 лв. и с 13 000 лв. Здравков е внесъл в съда искане за обявяване на решението на ВАС за нищожно. Тази година предстои Столичната община да открие няколко архитектурни конкурса, за да се промени облика на ключови места в София, съобщи главният архитект на града Здравко Здравков. Върви конкурсът за пространството около Централна гара. Според Здравков този район има потенциал за развитие. Предстои конкурса за пространството около „Св. Неделя”. Основната цел е то да бъде изчистено от коли.  Здравков отчете работата си за последните две години. Само през 2017 г. в НАГ за регистрирани 62 785 документа. Няма как да се случи небостъргачът на столичния бул. “България”, който фирма НИКМИ смята да построи. Това коментира пред “Труд” председателят на Столичният общински съвет Елен Герджиков във връзка с предизвикалото обществено недоволство намерение за строеж на 150-метровата сграда върху градинка.  “Настроен съм оптимистично за бъдещото развитие на казуса и вярвам, че може да се намери разумно решение. При положение, че толкова категорично общинският съвет и общината застават на страната на гражданите, мисля че няма как да се случи тази сграда”, каза Герджиков. От миналата седмица текат преговори между Столичния общински съвет и НИКМИ. Разговорите продължават, като първият от тях е бил добронамерен, обясни Герджиков. “Надявам се на разумно решение, в което инвеститорът да се съгласи да бъде обезщетен за този терен”, коментира той. Герджиков беше инициатор на идеята общинските съветници да платят глобата от 13 000 лв., наложена на главния архитект на София Здравко Здравков, заради това, че не разрешава строежа. Той аргументира идеята си с това, че с отказа си да изпълни съдебното решение арх. Здравков изпълнява решение на СОС. В инициативата участваха представители на всички политически групи и по-голямата част от сумата е събрана. Лидерът на БСП-София Калоян Паргов Лидерът на БСП-София Калоян Паргов сподели пред “Труд”, че според него Столична община трябва с помощта на регистър да разрешава казуси с проблемни терени като този в софийския квартал “Стрелбище”, където намерението на НИКМИ да строи небостъргач предизвика протести.  “Общината трябва да започне да търси решение на такива казуси, запазвайки обществените и инвеститорски интереси. На НИКМИ трябва да бъде предоставено друго място да реализира своя инвестиционен интерес, без да пречи на обществените нагласи” каза Паргов. Той даде пример за успешни преговори при подобни случаи в Со­­фия. Планираните разширения на метрото са публикувани на сайта на Направление архитектура и градоустройство.  Столичната община е задвижила промяна в Общия устройствен план, свързана с бъдещето развитие на мрежата на метрото. Става въпрос за продължението на линията, която в момента стига до „Младост 4”, към Околовръстния път при „София ринг мол”. Идеята е метрото да се свърже със Симеоновския лифт. Общината преговаря с „Витоша ски” за удължаване на линията на лифта до станцията на метрото.  Трасето му ще стига северно от Околовръстното шосе, преминавайки над търговския център в района. Идеята е сегашната първа станция на лифта да стане междинна. Продължения на метрото и нови станции може да има в районите на “Студентски град”, през “Гео Милев” до “Слатина” и “Сименово” по Околовръстното шосе след район “Младост”.  Предвижда се в “Люлин” да бъде изграден и нов буферен паркинг за 1000 автомобила, както и станция при бул. “Царица Йоана”.", "date": "2018.05.21", "title": " Главният архитект на София Здравко Здравков пред “Труд”: Волята на съда е да наруша закона\t\t\t"}
{"url": "https://trud.bg/%d1%85%d0%b0%d1%81%d0%b0%d0%bd-%d1%80%d0%be%d1%85%d0%b0%d0%bd%d0%b8-%d1%81%d0%b0%d1%89-%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d1%80%d0%b5%d1%88%d0%b0%d0%b2%d0%b0%d1%82-%d0%b7%d0%b0/", "text": "Иранският президент Хасан Рохани каза, че САЩ не могат да решават за Иран. Той заяви това, след като американският държавен секретар  ата външна и ядрена политика, предадоха световните агенции, като се позоваха на иранските информационни агенции. “Кои сте вие, за да взимате решения за Иран и за света? Светът днес не приема Америка да решава за целия свят, тъй като страните са независими. Тази ера свърши отдавна. Ние ще продължим нашия път с подкрепата на нашия народ”, заяви Рохани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Хасан Рохани: САЩ не могат да решават за Иран"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd-%d1%81%d0%b8-%d0%b7%d0%b0%d1%82%d0%b2%d0%b0%d1%80%d1%8f-%d0%be%d1%87%d0%b8%d1%82%d0%b5-%d0%b7%d0%b0-%d0%bc%d1%80%d1%8a%d1%81%d0%bd%d0%b8-%d0%bf%d0%b0%d1%80%d0%b8/", "text": "Британското правителство трябва да наложи санкции над олигарси и приближени на руския президент Владимир Путин и да предприеме строги наказателни мерки срещу тях, за да не използват Лондон за база за корупционни активи и “мръсни пари” на свързани с Кремъл лица. Това се посочва в доклад на комисията по външни работи в Камарата на общините, предаде Би Би Си. Столицата на Великобритания продължава да бъде използвана за укриване на средства от Путин и свързани с негови лица, въпреки отравянето на бившия двоен агент Сергей Скрипал и дъщеря му, и кабинетът на Тереза Мей трябва да вземе мерки, се казва още в документа, озаглавен “Златото на Москва: Руската корупция във Великобритания”. Според депутатите всичко всичко това пряко засяга националната сигурност и борбата с този феномен трябва да бъде основен външнополитически приоритет на Обединеното кралство. “Летаргичният отговор на Лондон е доказателство, че не смеем да ги спрем. Пазарите ни подпомагат усилията на Кремъл”, написа председателят на комисията и депутат от управляващите консерватори Том Туджендхат в “Сънди Таймс” преди публикуването на доклада. В реакция говорителят на Кремъл Дмитрий Песков заяви, че вече всяка чуждестранна инвестиция в Лондон може да бъде наречена “мръсни пари”. Докладът обаче не разкрива никаква нова информация за руски активи и корупция във Великобритания, а базиран на съществуващи публични материали и становища на журналисти и учени. Публикуването му идва на фона на съобщения, че британските власти бавят подновяването на предприемаческата виза на руския олигарх Роман Абрамович. В събота той не бе на мача за Купата на Англия, на който неговият отбор “Челси” надви “Манчестър Юнайтед” с 1:0. Причините за забавянето не са известни, а говорител на премиерката Мей заяви вчера, че не може да коментира случая. Със състоянието си от $12,6 млрд. Абрамович заема 13-то място по богатство на Острова.", "date": "2018.05.21", "title": " Лондон си затваря очите за мръсни пари\t\t\t"}
{"url": "https://trud.bg/%d0%bc%d0%b0%d0%b4%d1%80%d0%b8%d0%b4-%d0%b1%d0%bb%d0%be%d0%ba%d0%b8%d1%80%d0%b0-%d0%bd%d0%be%d0%b2%d0%b8%d1%8f-%d1%81%d1%8a%d1%81%d1%82%d0%b0%d0%b2-%d0%bd%d0%b0-%d0%ba%d0%b0%d1%82%d0%b0%d0%bb%d1%83/", "text": "Испанското правителство призна правомощията на новоизбрания регионален премиер на Каталуния Ким Тора, но възрази срещу избора му на министри – някои от които се намират в ареста – и отказа да утвърди избрания от него екип, предаде Ройтерс, като се позова на официални документи. Този развой означава, че Мадрид ще продължи да налага пряко управление над североизточната област. Тора е сепаратист, искащ да възстанови състава на правителството, което обяви независимост от Испания през октомври, и за целта предложи за министри четирима души, които или са в ареста, или живеят в самоналожено изгнание. Мадрид и Барселона са в продължаващо вече месеци наред противопоставяне помежду си, след като през декември на свиканите от централното правителство предсрочни избори в Каталуния сепаратисткият блок запази мнозинството си в регионалния парламент. По силата на извънредното законодателство, позволило да бъде въведено прякото управление над делата на Каталуния, Мадрид трябва да сложи край на прякото управление, щом бъде напълно съставено каталунско правителство с назначени министри. Централната власт обаче заяви, че номинирането на четиримата, които са обвиняеми за престъпления, вариращи от бунт до злоупотреби с публични средства, представлява умишлена провокация. Сега вече не е ясно кога ще бъде отменено прякото управление на Мадрид, отбелязва Ройтерс. Днес испанският премиер Мариано Рахой заяви, че се надява Каталуния скоро да състави жизнеспособно правителство, което да спазва законите. “Надявам се скоро да има правителство, което да е жизнеспособно, което да спазва закона и да влезе в диалог с нас”, каза той в реч в Галисия. “Да бъде такова правителство, което ще работи за връщане на институционалната и политическа нормалност в нашата страна.” Испанските съдилища постановиха, че референдумът за независимост от 1 октомври и провъзгласената след това независимост от Испания са незаконни, защото противоречат на испанската конституция, в която е записано, че Испания е неделима. В събота Рахой разговаря по телефона с двама опозиционни лидери – Педро Санчес на Испанската социалистическа партия и Алберт Ривера на формацията “Гражданите”, за да обсъдят обстановката и да поиска подкрепата им. Двете партии, които заедно с десноцентристката Народна партия на Рахой представляват мнозинство в испанския парламент, се обединяват около мнението, че докато не дойде на власт ново регионално правителство, прякото управление на Каталуния трябва да продължи. “Ние, всички тези партии, които подкрепяме конституцията, трябва да приемем действителността и заедно да приложим конституцията”, каза Ривера в телевизионно интервю днес. “В Каталуния има нужда от мир и стабилност заради нейната икономика и социална хармония.” Миналата седмица регионалният каталунски парламент одобри кандидатурата за регионален премиер на Тора. Тя бе предложена от намиращия се в момента в Германия бивш лидер на Каталуния Карлес Пучдемон. Пучдемон изчаква решението на германския съд, който трябва да се произнесе по искане на Испания за екстрадирането му по обвинения в злоупотреба с публични средства, свързана с организирането на незаконния референдум за независимост на Каталуния, провел се през октомври, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Мадрид блокира новия състав на каталунското правителство"}
{"url": "https://trud.bg/%d0%b1%d0%be%d1%82%d0%b5%d0%b2-%d0%be%d0%b1%d1%80%d0%b0-%d0%bd%d0%b0%d0%b3%d1%80%d0%b0%d0%b4%d0%b8%d1%82%d0%b5-%d0%b2%d1%8a%d0%b2-%d1%84%d1%83%d1%82%d0%b1%d0%be%d0%bb%d0%b0/", "text": "„ При треньорите №1 е Николай Киров от „Ботев“, който миналото лято спечели купата и суперкупата на България. Следват го Алекасандър Томаш („Берое“) и Илиан Илиев („Верея“ и „Черно море“). За най-добър млад е избран Кирил Десподов (ЦСКА). Подгласници са Антонио Вутов („Левски“) и Серкан Юсеин („Ботев“). Наградата „Трифон Иванов“ за мъжество и характер отива при Фернандо Каранга. А за най-прогресиращ млад футболист е избран Андреа Христов („Славия). За цялостен принос към футбола приз получи „белият“ страж Георги Петков. Впечатление прави, че в нито една от тройките и наградите няма представител на шампиона „Лудогорец“.", "date": "2018.05.21", "title": " „Ботев“ обра наградите във футбола"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d1%81%d1%8a%d0%b4%d0%b8-104-%d0%b4%d1%83%d1%88%d0%b8-%d0%bd%d0%b0-%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7%d0%b0%d1%82%d0%b2%d0%be/", "text": "Съдът в турския град Измир издаде окончателни присъди на 137 души за опита за преврат на 15 юли 2016 г. 104 от обвиняемите са осъдени на доживотен затвор при строг тъмничен режим. Други 21 души получиха 20 години затвор за “опит за убийство на президента”, предаде БГНЕС. Осъдените са бивши военни, генерали, членове на висшето командване на регионалните щабове на Военновъздушните сили, Военноморските сили и сухопътните войски. На 15 юли 2016 г. група военни от турските въоръжени сили предприе опит за преврат в Истанбул и Анкара. Убити бяха 250 души, а повече от 2 хиляди бяха ранени. В същото време група на специалните части пристигна в Мармарис, в хотела, където президентът Тайип Ердоган беше на почивка, за да извърши покушение срещу него. За подготовката на преврата Анкара обвини Фетхуллалистката терористична организация (ФЕТО) и нейния лидер, ислямисткият проповедник Фетхуллах Гюлен, който от 1999 г. живее в САЩ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Турция осъди 104 души на доживотен затвор при строг режим заради опита за преврат"}
{"url": "https://trud.bg/%d0%bd%d0%b0%d0%b7%d0%b0%d1%80%d1%8f%d0%bd-%d0%b4%d0%b0%d0%bd%d0%be-%d1%81%d0%b8%d0%bd%d1%8a%d1%82-%d0%bc%d0%b8-%d0%b4%d0%b0-%d0%b7%d0%b0%d0%b4%d0%bc%d0%b8%d0%bd%d0%b5-%d1%83%d1%81%d0%bf%d0%b5%d1%85/", "text": "„Невероятно щастие – каза развълнуван Армен Назарян след европейския триумф при кадетите на сина му Едмонд. – Дано да задмине успехите ми. Както аз съм двукратен олимпийски шампион, иска ми се и той да донесе олимпийско злато за България.” На първенството в Скопие 16-годишният талант ликува с титлата при 45-килограмовите на класическия стил след 5 победи. Подкрепян от голяма родна агитка на финала Едмонд измъкна златото след 3:3 срещу азера Гурбан Гурбанов. Успехът му донесе и квота за младежките олимпийски игри в Буенос Айрес през септември.", "date": "2018.05.21", "title": " Назарян: Дано синът ми да задмине успехите ми"}
{"url": "https://trud.bg/%d0%bd%d0%b0-24-%d0%bc%d0%b0%d0%b9-%d0%b2%d1%80%d1%8a%d1%87%d0%b2%d0%b0%d1%82-%d0%bd%d0%b0%d0%b3%d1%80%d0%b0%d0%b4%d0%b8%d1%82%d0%b5-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80/", "text": "Денят на българската просвета и култура и на славянската писменост – 24 май ще бъде отбелязан в Стара Загора с тържествен ритуал за издигане на националното знаме на Република България. Тази година честването ще се проведе в източната част на античния форум „Августа Траяна“ до Регионална библиотека „Захарий Княжески“, където ще се съберат представителни групи от старозагорските училища, граждани и гости. От 9:30 часа в честването ще се включат духовите оркестри и мажоретките на Пето основно училище „Митьо Станев“ и на Шесто основно училище „Свети Никола“, чиито изпълнения ще са от двете страни на моста над Античния форум. На античната улица хористи от Общинския фолклорен ансамбъл „Загоре“ ще изпълнят акапелно фолклорни песни. В 10:00 часа ще прозвучи химна на Кирил и Методий „Върви народе възродени“ в изпълнение на хора на Държавна опера Стара Загора и общинския духов оркестър. След това под звуците на Националния химн представители на Младежкия общински съвет на Стара Загора ще вдигнат знамената на България, на Стара Загора и на Европейския съюз. Към небето ще полетят балони и буквите от българската азбука. Кметът Живко Тодоров ще поздрави старозагорци по повод празника. Той ще участва и в церемонията по връчване на наградите „Стара Загора“ и „Млада Загора“. Носителите на престижната награда ще получат парична премия, грамота и отличителния знак на Стара Загора. Всички номинирани също ще бъдат отличени със знака на града. Тържеството ще закрият момичетата от една от най-нашумелите напоследък групи 4 magic, победител в Х Faktor, съобщиха от пресцентъра на Общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " На 24 май връчват наградите “Стара Загора” и “Млада Загора”"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d0%b4-25-000-%d0%ba%d1%8a%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3/", "text": "25 680 къса /1284 кутии/ контрабандни цигари откриха митническите служители при три проверки на МП Капитан Андреево, съобщиха от Агенция “Митници”. При единия от случаите контрабандни цигари са открити при проверка на товарен автомобил с турска регистрация, влизащ в страната на 17.05.2018 г. Шофьорът на камиона представил редовни документи за превозваната стока и заявил, че не пренася стоки и валутни ценности за деклариране. По метода „анализ на риска” превозното средство е селектирано за щателна митническа проверка, при която се установява, че под леглото и във фабричните кухини на шофьорската кабина са укрити 13 900 къса /695 кутии/ цигари от различни марки. На нарушителя е съставен акт по Закона за митниците и е задържано обезпечение в размер на 4170 лева. Няколко часа преди това, при друга проверка на лек автомобил, с румънска регистрация, влизащ в страната от Турция, митническите служители откриват в личния багаж на шофьора 4800 къса /240 кутии/ цигари с надпис „Duty Free” без акцизен бандерол. На шофьора – румънски гражданин е съставен акт за опит да бъдат въведени в страната без знанието и разрешението на митническите органи акцизни стоки. Контрабандните цигари и автомобилът, послужил като средство за извършване на нарушението, са задържани. При друг случай на 12.05.2018 година митническите служители на МП Капитан Андреево откриват укрити цигари при проверка на товарен автомобил, с турска регистрация, пътуващ за Германия. При огледа се установява, че под двигателя са закрепени няколко черни найлонови чанти, пълни с 6980 къса /349 кутии/ цигари с надпис „Duty Free” без акцизен бандерол. От началото на месец май до момента митническите служители на МП Капитан Андреево са задържали 35 000 кутии /700 000 къса/ цигари без акцизен бандерол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Задържаха над 25 000 къса контрабандни цигари при три проверки на МП Капитан Андреево"}
{"url": "https://trud.bg/%d0%b1%d0%bb%d0%b8%d0%b7%d0%be-2000-%d0%b3%d0%be%d1%81%d1%82%d0%b8-%d0%bf%d0%be%d1%81%d0%b5%d1%82%d0%b8%d1%85%d0%b0-%d0%b4%d0%b5%d0%bd%d1%8f-%d0%bd%d0%b0-%d0%be%d1%82%d0%b2%d0%be%d1%80%d0%b5%d0%bd/", "text": "Близо 2000 столичани, гости на столицата и много чужденци посетиха НДК – дома на българското председателство, в Деня на отворените врати, съобщиха от Дирекция “Комуникация и пресцентър” на Министерството за Българското председателство на Съвета на ЕС 2018. Те са разгледали залите, в които за близо пет месеца заседаваха над 20 000 делегати, видели са и емблематичната зала 3, на чиято кръгла маса до петък миналата седмица седяха лидерите на ЕС и партньорите от Западните Балкани. Посетителите са научили повече за ролята на ротационното председателство на Съвета на ЕС, за работата на Съвета, за важните събития от календара на българското председателство, както и за многобройните произведения на изкуството на територията на НДК, поставени още при изграждането на сградата през 1981 г. в чест на 1300-годишнината от основаването на Българската държава. Малки деца, ученици от София и страната, техните родители, възрастни хора над 90 години, англичани, датчани, италианци и много други са се разходили из НДК и са се потопили в атмосферата на българското председателство. Техни гидове са били служителите от Министерството за Българското председателство, които от първо лице са им разказали за провеждането на заседанията от календара на председателството. Посетителите са си направили и “фемили фото”, задължителна снимка за всяко събитие от най-високата категория, която е с участието на министри. А накрая, преди да си тръгнат, са получили и подарък – информационни материали за Европейския съюз и сувенири. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.21", "title": " Близо 2000 гости посетиха Деня на отворените врати в Дома на Българското председателство"}
