{"url": "https://trud.bg/%d0%b1%d0%bb%d0%b8%d0%b7%d0%be-330-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b1%d1%8f%d1%85%d0%b0-%d1%81%d0%bf%d0%b0%d1%81%d0%b5%d0%bd%d0%b8-%d0%be%d1%82-%d0%b4%d0%b2%d0%b0-%d0%b8%d1%81/", "text": "Два испански кораба спасиха  над 300 мигранти, плаващи с дървено рибарско корабче в Средиземно море, предаде Асошиейтед прес, като се позова на испански представители. Спасените са 329 души. Сред тях има 37 деца, сред които и 6 новородени. Те са били спасени в район североизточно от либийския град Мисрата от испанска фрегата, която е част от европейската мисия „София“ за пресичане на трафика на мигранти в Средиземно море, и от кораб на испанска неправителствена организация. Мигрантите били прехвърлени от рибарското корабче, което се наводнявало, в кораба на неправителствената организация. Сред спасените има 95 жени, от които 3 бременни. Спасените са от различни африкански страни от района южно от пустинята Сахара. Мигрантите са откарани към италианско пристанище, съобщава испанското министерство на отбраната, но не уточнява кое. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Близо 330 мигранти бяха спасени от два испански кораба в Средиземно море"}
{"url": "https://trud.bg/%d0%b2-%d1%81%d0%be%d1%84%d0%b8%d1%8f-%d1%80%d0%b0%d0%b1%d0%be%d1%82%d1%8f%d1%82-%d0%b4%d0%b2%d0%be%d0%b9%d0%bd%d0%be-%d0%bf%d0%be-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%be-%d0%be%d1%82/", "text": "В София хората работят над два пъти по-ефективно, отколкото в Пловдив, Варна и Бургас, става ясно от данните на НСИ за Брутния вътрешен продукт (БВП) на страната по региони. Това е основната причина заплатите в столицата да са най-големи и съответно жизненият стандарт да е най-висок. В София на човек от населението се падат по 28 465 лв. от произведения за година БВП. Това е над два пъти повече спрямо БВП на човек в Пловдив (11 222 лв.), Варна (12 879 лв.) и Бургас (11 372 лв.). Като това се дължи на доброто представяне на сектора на услугите в столицата, докато земеделието, което по принцип е по-малко ефективно, в София почти не се развива. В столицата се създават над 50% от стойността на всички предлагани в страната услуги. В сектора на индустрията София също се нарежда на първо място. В резултат в София се генерират близо 40% от цялата икономика на страната. На второ място по БВП на човек се нарежда Стара Загора с 16 248 лв. на година, което нарежда общината значително пред Пловдив, Варна и Бургас. Това се дължи на изключително доброто развитие на индустрията в Стара Загора. Там бяха разкрити няколко завода на водещи компании в производството на части за автомобили, което доведе до сериозно икономическо развитие на целия регион. По обем на индустриалното производство Стара Загора изпреварва дори Пловдив и се нарежда на второ място след София. Оказва се, че индустриалното производство е доста концентрирано в страната. В общините София-столица, Пловдив и Стара Загора се създават над 44% от индустриалното производство за цялата страна. Икономически най-зле се представя Силистра с годишно едва 6080 лв. БВП на човек от населението. На следващите места в дъното на класацията са Сливен (с 6392 лв. БВП на човек), Видин (6401 лв.) и Кърджали (6854 лв.), сочат данните на НСИ.", "date": "2018.01.29", "title": " В София работят двойно по-ефективно от Пловдив\t\t\t"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8%d0%bc%d0%b0%d1%88%d0%b5-%d0%b5%d1%84%d0%b5%d0%ba%d1%82-%d0%be%d1%82-%d0%b7%d0%b5%d0%bb/", "text": "Кметът на София Йорданка Фандъкова заяви пре  , че е рано още да се направят точни анализи дали има ефект от въвеждането на т. нар. „зелен билет“ за пътуване в градския транспорт на София срещу 1 лев. Ефектът за по-чист въздух в града не може да се очаква само с една мярка, защото това е дълъг процес. Ако говорим за очакването повече хора да се включат в промяната на навиците си. Мисля, че имаше ефект, обясни Фандъкова. По думите й, данните показват, че през вчерашния ден в метрото са се возили с 12 000 повече пътници в сравнение с предходната неделя. Около 23 000 души са се возили в метрото със „зелен билет“. Но със сигурност тези 12 000 души повече или поне част от тях са слезли от автомобилите си. „ова е дълъг и сложен процес с включването на гражданите със собствените си усилия, с мерки, които общината и държавата въвежда, да могат да участват, защото без участието на всеки един от нас няма как да преодолеем това голямо предизвикателство пред всеки един голям град. Говорим за последните мерки, които бяха приети тази седмица от СОС и това са мерки, които се прилагат само при извънредни ситуации, в дните с превишения. По принцип програмата за по-чист въздух включва над 100 постоянни мерки, по които се работи през последните години. Това е втората програма, която изпълняваме.“ Първата беше приета още през 2011 г. и включва постоянни мерки, които са ангажимент на общината, уточни столичният кмет и обясни, че това са проекти, които могат да бъдат реализираме – подобряване на градския транспорт, подмяна на автопарка и в момента се продължава с тази програма. Тя е много мащабна и доста инвестиции се влагат в нея. В момента има вече избран изпълнител за нови 60 газови автобуса, каза още Йорданка Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Йорданка Фандъкова: Имаше ефект от зеления билет в София, макар и за един ден"}
{"url": "https://trud.bg/%d1%81%d0%b5%d0%b4%d0%b5%d0%bc%d0%b3%d0%bb%d0%b0%d0%b2%d0%b0-%d0%bb%d0%b0%d0%bc%d1%8f-%d1%81-%d0%ba%d0%be%d1%80%d0%be%d0%bd%d0%b8-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b8/", "text": "След реставрация в Националния исторически музей вече може да бъде видяна уникална каменна пластика с изображение на седемглава ламя с корони. Плочата е била част от външната украса на църквата “Св. Атанасий” в с. Белополяне, Ивайловградско. Изработването на изключителната каменна пластика се отнася към XIX век, като произходът й засега не е установен. Към момента съществуват поне две теории за нейната символика. Едната е свързана с библейското възприятие на сатаната в образ на седемглава ламя със седем рога – олицетворение на злото и тъмните сили. Другата теория засяга сключената през 1274 г. между Константинопол и Рим уния за приемане на “Свето причастие”. Много православни християни отказват да изпълняват западните ритуали, поради което от Италия са изпратени наказателни отряди, които опустошили много храмове, манастири и села из цяла Тракия. Според теорията пластиката изобразява 7-те латински императори, нанесли щетите по нашите земи.", "date": "2018.01.29", "title": " Седемглава ламя с корони за първи път излагат в НИМ"}
{"url": "https://trud.bg/%d0%bc%d1%8a%d0%b6-%d0%b8%d0%b7%d0%b1%d1%8f%d0%b3%d0%b0-%d0%be%d1%82-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0-%d0%b4%d0%b0-%d1%81%d0%b8-%d0%b2%d0%bd%d0%b5%d1%81%d0%b5-%d0%b0%d0%bb/", "text": "Избягал затворник беше заловен, докато се промъква обратно в затвора с домашна храна и алкохол, съобщи Фокс нюз. Джошуа Рандал Хансън беше арестуван при опита си отново да влезе във федерален затвор в Бомонт, югоизточната част на американския щат Тексас. Той излежава 27-месечна присъда за престъпление, свързано с наркотици. Мъжът, който е на 25 години, бил забелязан от служителите на реда да взима сак, изхвърлен от превозно средство върху частен терен в непосредствена близост до затвора. В чантата имало три бутилки бренди, една бутилка уиски, стекове цигари, плодове и домашно приготвени ястия, като наденички на барбекю и пържено пиле. След инцидента, затворникът е изправен пред допълнителни обвинения за бягство и притежание на марихуана. Това не е първият случай, в който обитателите на затвора излизат само за да внесат контрабандни стоки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Мъж избяга от затвора, за да си внесе алкохол и домашна храна"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b4%d0%be%d0%b3%d0%be%d0%b2%d0%be%d1%80%d0%b8-%d0%b4%d0%b2%d0%b0%d0%bc%d0%b0-%d0%bf%d0%be%d1%80%d1%82%d1%83%d0%b3%d0%b0%d0%bb%d1%86%d0%b8/", "text": "„Левски“ продължава ударно със селекцията. В последните часове бяха договорени двама португалци – халфът Филипе Нашименто и левият краен защитник Афосо Фигейро. Полузащитникът е купен от „Динамо“ (Букурещ). „Левски“ плаща 200 хиляди евро за играча – твърди румънското издание „Проспорт“. – Нашименто, който е един от любимците на треньора Василе Мириуца, сам пожела трансферът да бъде направен и двата клуба си стиснаха ръцете.“ Според изданието „сините“ предложили по-голяма заплата на халфа, за разлика от тази, която получава в тима от Букурещ. През настоящия сезон Нашименто има 16 мача и 2 гола. Другият нов е Фигейредо. Той ще бъде под наем на „Герена“. Идва от елитния френски „Рен“, където в началото на века без успех се подвизава Георги Иванов-Гонзо. 25-годишният португалски бранител има 5 мача за осмия в шампионата „Рен“ този сезон.", "date": "2018.01.29", "title": " „Левски“ договори двама португалци"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b5%d1%81%d0%ba%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%be%d1%82%d0%ba%d1%80%d0%b8%d1%85%d0%b0-2700-%d0%bb-%d0%bd%d0%b5%d0%bb%d0%b5/", "text": "Екип на митническа мобилна група задържа 2700 л дизелово гориво без документи, съобщи Агенция Митници. На 25.01.2018 г. митническа мобилна група извършва проверка на товарен микробус, паркиран срещу бензиностанция в Любимец. При проверката се установява, че в товарното помещение на микробуса е монтиран, неподвижно, пластмасов съд, съдържащ течност с мирис на дизелово гориво. За горивото не са представени документи, удостоверяващи плащането, обезпечаването и начисляването на дължимия акциз. Общото количество на откритата акцизна стока е 2700 л. Взети са проби за лабораторен анализ. Горивото и превозното средство са задържани. По случая ще бъде образувано административнонаказателно производство срещу отговорното лице. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Митнически служители откриха 2700 л нелегално дизелово гориво в микробус"}
{"url": "https://trud.bg/%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f%d0%bc%d0%b5-%d0%b7%d0%b0-%d0%b2%d0%bd%d0%be%d1%81-%d0%bd%d0%b0-%d0%b3%d0%b0%d0%b7-%d0%be%d1%82-%d0%b8%d0%b7%d1%80%d0%b0%d0%b5%d0%bb/", "text": "България има интерес за доставка на природен газ от израелските офшорни газови находища Тамар и Левиатан. Това заяви министърът на енергетиката Теменужка Петкова на среща с колегата си от Израел д-р Ювал Щайниц, съобщиха от ведомството. “Сигурността на енергийните доставки и диверсификацията на източниците и маршрутите на природния газ са сред основните приоритети в енергийната политика на настоящето правителство. Разглеждаме източното Средиземноморие и Израел като потенциален източник на природен газ”, каза Петкова по време на разговорите. По думите й една от възможностите за доставка на израелски природен газ до България е чрез терминалите за втечнен природен газ. Като друг вариант се разглежда проектът за подводен газопровод EASTMED от Израел през Кипър и остров Крит до Гърция. Българската страна запозна израелската и с концепцията за създаване на регионален газоразпределителен център “Балкан” на територията на България.", "date": "2018.01.29", "title": " Преговаряме за внос на газ от Израел\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%80%d0%b5%d0%b2%d0%b8%d0%b7%d0%be%d1%80%d0%be-%d1%80%d0%b5%d0%b7%d1%83%d0%bb%d1%82%d0%b0%d1%82%d1%8a%d1%82/", "text": "Резултатът от акцията на прокуратурата няма да е толкова бомбастичен, колкото някои си мислят, но ще има превенция, заяви пред   Емил Димитров – Ревизоро, който е председател на парламентарната комисия за наблюдение на приходните агенции, борба със сивата икономика и контрабандата. „Винаги излиза нещо от тази акция, макар и не това, което хората очакват– всички да бъдат затворени и колите да бъдат конфискувани. Много често бизнесмени, които регистрират минимални печалби или почти работят на загуба, имат достатъчно доходи да си купят такива коли, но вероятно при повечето от половината ще излезе, че всичко е нормално. Но ще има превенция – хората със скъпи коли ще се замислят дали могат да отговорят от къде са им доходите, превенцията е добра”, беше мнението на Димитров. „Определено много скъпи коли се движат, а не виждаме икономиката да има огромен ръст, не виждам милиони и хиляди заводи да работят с голяма печалба”, посочи още той. Димитров отговори и на въпроса дали е била „пробита” системата на НАП и Митниците, като можела лесно да се манипулира. „Безспорно нарушение на митниците има, имало е възможност да се влиза с една парола или да се изтрива информация, или тя да е непълна, но след това – след сигнал от 2016 г. – всички слабости са отстранени. Има 300 000 транзакции, в които информацията, която е въведена, не съответства на тази в митниците – но това е за много стар период”, посочи Димитров. „Проблемът е дали същата фирма ще продължава да разработва такива софтуерни продукти. Това е касовият апарат на държавата, не трябва да го оставим някой да го манипулира дистанционно” , допълни той. „Цялата история е направена да удари Владислав Горанов, защото той раздава парите, а всички политики се изпълняват с пари. Всъщност ударът е за който и да е финансов министър, както и да се казва той”, смята Ревизоро. На въпроса кой може да стои зад такъв удар той отговори: опозицията. По думите му това е бил премерен удар и той до голяма част е успял, защото за пръв път се прави вот на недоверие на кабинета заради приходната част, респективно е имало и опит да бъдат очернени и митниците”, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Емил Димитров – Ревизоро: Резултатът от акцията на прокуратурата няма да е бомбастичен"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d0%ba%d0%b8%d1%8f-%d0%ba%d0%be%d1%80%d0%bf/", "text": "Значимият приоритет на нашето председателство са Западните Балкани, каза президентът Румен Радев в словото си на традиционния за началото на годината прием за ръководителите на дипломатическите мисии, акредитирани в България, в НИМ. Държавният глава се обърна към присъстващите посланици на държави от този регион и ги увери, че твърдо стоим зад този приоритет. Без да върнем вниманието на Европа към този регион, тя не може да бъде единна, сигурна и стабилна. Европейското призвание на страните от Западните Балкани не подлежи на дискусии изобщо, но когато водим този дебат, трябва да бъде ясно, че оценката се основава на индивидуалните постижения на всяка една страна, отбеляза Румен Радев. Той каза, че българското председателството на Съвета на ЕС е едновременно и предизвикателство, и отговорност, и огромна възможност.", "date": "2018.01.29", "title": " Румен Радев пред дипломатичекия корпус: Приоритет са Западните Балкани"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%be%d1%81%d1%8a%d0%b4%d0%b8-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d0%b0%d0%b2%d1%82%d0%be%d0%bc%d0%be%d0%b1/", "text": "Служебното правителство на Германия осъди категорично в понеделник действията на три от най-големите световни автопроизовдители, за които беше разкрито, че тестват ефектите от дизеловите изпарения върху маймуни и хора, като от Берлин добавиха, че са поискали обяснения от БМВ, Фолксваген и Даймлер, предаде АФП. „Осъждам категорично изпитанията“, заяви и.д. транспортен министър Кристиян Шмидт. „Това намали доверието в нашата автоиндустрия за пореден път“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Германия осъди действията на автомобилните компании, провеждали тестове върху хора и маймуни"}
{"url": "https://trud.bg/%d0%b2-%d0%ba%d0%be%d0%b8-%d1%81%d0%bb%d1%83%d1%87%d0%b0%d0%b8-%d0%b8%d0%bc%d0%b0%d1%82%d0%b5-%d0%bf%d1%80%d0%b0%d0%b2%d0%be-%d0%bd%d0%b0-%d0%bd%d0%b0%d0%bc%d0%b0%d0%bb%d0%b5%d0%bd%d0%be-%d1%80%d0%b0/", "text": " Имам желание да премина на намалено работно време. В тази връзка искам да разбера може ли работодателят да установи намалено работно време за длъжностите във фирмата и как става това?  Р. Цветанов, гр. Пазарджик  Съгласно чл. 137, ал. 1 от Кодекса на труда  /КТ/, намалено работно време се установява за: 1. работници и служители, които извършват работа при специфични условия и рисковете за живота и здравето им не могат да бъдат отстранени или намалени, независимо от предприетите мерки, но намаляването на продължителността на работното време води до ограничаване на рисковете за тяхното здраве; 2. работници или служители, ненавършили 18 години.  Видовете работи, за които се установява намалено работно време, се определят с наредба на Министерския съвет – НАРЕДБА ЗА ОПРЕДЕЛЯНЕ НА ВИДОВЕТЕ РАБОТИ, ЗА КОИТО СЕ УСТАНОВЯВА НАМАЛЕНО РАБОТНО ВРЕМЕ.", "date": "2018.01.29", "title": " В кои случаи имате право на намалено работно време"}
{"url": "https://trud.bg/%d1%88%d0%b5%d1%81%d1%82%d0%b8%d1%8f%d1%82-%d0%b2-%d0%bc%d0%b0%d0%bb%d1%82%d0%b0-%d0%b8%d0%b7%d0%bc%d1%8a%d1%87%d0%b8-%d0%bb%d0%b5%d0%b2%d1%81%d0%ba%d0%b8/", "text": "Победа, равен и загуба за „Левски“ в контролите на малтийска земя. В трета си проверка по време на подготовката „сините“ направиха 2:2 с шестия в местното първенство „Флориана“. Преди това тимът от „Герена“ бе загубил от „Хибърниънс“, друг тим от Малта, с 0:3 и бе записал успех със същия резултат над австрийския „Волфсбергер“. Аймен Белаид, привлечен тази зима, сбърка и при двата гола на „Флориана“. Играчите на Делио Роси губеха с 0:2 до 27-ата минута. Холмър Ейолфсон намали след заучен изпълнен свободен удар. Новото попълнение Станислав Костов изравни в средата на второто полувреме с гол красавец извън наказателното поле. В самия край на срещата попадение на Нелуц Рошу бе отменено заради засада. А „синият“ отбор се оказа, че е пет пъти по-скъп от този на „Флориана“. Това показа справка в популярният сайт за статистика „Трансфер маркт“. Според него селекцията на Делио Роси струва 12,78 млн. евро общо, докато шестият в Малта се оценява на 2,55 млн. Любопитното е, че само цената на Роман Прохазка и Холмар Ейолфсон колкото тази на „Флориана“. Двубоят пропуснаха Давид Яблонски, Антони Белмонт, както и новите попълнения Паулиньо и Ривалдиньо. Чешкият бранител има болки в адукторите, а френският халф е болен. Паулиньо пък тренира индивидуално, тъй като е изостанал с подготовката. Синът на Ривалдо бе в Румъния, за да си събере багажа.", "date": "2018.01.29", "title": " Шестият в Малта измъчи „Левски“"}
{"url": "https://trud.bg/%d1%83%d0%b4%d0%b0%d1%80%d0%b8-%d1%87%d0%b0%d1%81%d1%8a%d1%82-%d0%b7%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%bf%d0%b0%d1%80%d0%b0%d0%bb%d0%b8%d0%b8%d1%82%d0%b5/", "text": "Прокуратурата започна проверка на собственици на скъпи имоти за над 500 000 лева и луксозни автомобили от 5 марки, които са купени през 2015 и 2016 г. Акцията е по нареждане на главния прокурор Сотир Цацаров, който получил две справки – от НАП и от Главна дирекция „Национална полиция”. В някои от случаите имало съмнения, че парите на собствениците не са съвсем законни и може да са от данъчни престъпления, измами или пране на пари. Заради това Цацаров разпоредил да се проверят само физически лица и с какви доходи е придобито имуществото за милиони. В акцията участват прокурори, данъчни и полицаи. От данните на НАП става ясно, че през 2015 и 2016 г. общо 245 лица са си купили имоти, за които са платили над 500 000 лв., а 120 души са броили над 800 000 лв. В района на София 283 били богаташите, които се проверяват, обясни на брифинг вчера говорителят на главния прокурор Румяна Арнаудова. 185 от тях са дали над половин милион лева за имот, а 88 са платили над 800 000 лв. В района на Пловдив се извършва проверка на 27 души, а във Варна и околностите те са 29. В Бургас и региона 17 души са придобили скъпо имущество, а във великотърновско собствениците са 19.  Разследващите проверяват и собствениците на общо 435 луксозни автомобила от 5 скъпи марки. Проверка показала, че у нас има 50 „Майбах”, 193 „Бентли”, 31 „Ламборгини”, 68 „Ролс-Ройс” и 93 „Ферари”. Марките, които са включени в проверката, били избрани от полицията, посочи Арнаудова. Ако се установи, че собственикът не управлява колата, ще се проверява кой я кара и на какво основание. Луксозно „Ламборгини” бе намерено в автопарка при ареста на Камен Балбузанов-Куката през април м.г. в Плевен. Куката е клиент на спецсъда заради рекет. „Ще се прави справка за датата на придобиване, законни ли са средствата, с които са закупени имотите и колите, кой е настоящият и кой е предишният собственик”, обясни Арнаудова. „Целта е да се установи какъв е произходът на средствата и ако той е незаконен, ще се търси дали са укривани данъци, дали има пране на пари или има данни за друго престъпление”, добави още тя. По думите й ще се проверява и дали имотните българи са подсъдими по дела, за които присъдата включва конфискация на имуществото. „Не очакваме, разбира се, всички проверявани да са извършили престъпления. Много от тях вероятно са си платили данъците”, добави Арнаудова. От прокуратурата обаче не пожелаха да дадат информация дали сред собствениците има политици, бизнесмени и по-известни клиенти на прокуратурата и съда. Всяка година НАП прави проверки на между 1500 и 2000 души, чиито автомобили и имоти не отговарят на официалните им доходи. В резултат в държавната хазна се събират между 70 млн. и 120 млн. лв. на година, казаха за „Труд“ от Националната агенция за приходи. През миналата година от тези проверки са събрани над 70 млн. лв., а през 2016 г. – над 100 млн. лв. Настоящата акция за проверка на хората с луксозни автомобили и скъпи имоти се провежда съвместно с прокуратурата. Като целта е, ако бъде установено голямо несъответствие между официалните доходи и притежаваното имущество да се търси и наказателна отговорност. Според Наказателния кодекс, наказателна отговорност се носи за укриване на налози в големи размери, или над 3000 лв. Това означава укрити доходи за над 30 000 лв., като са предвидени по-строги санкции при укриване на доходи в особено големи размери, или над 120 хил. лв. В стартиралите проверки ще се стигне до реалните физически лица, които карат скъпите автомобили и живеят в луксозните имоти, обясниха от НАП. Ако една кола се води на лизингова компания, или на автокъща, ще се проверят договорите, за да се установи на кого е дадена за ползване. Ако лимузината е дадена на фирма, ще се проверява дали тя е обявила печалба, която позволява използването на такъв автомобил, както и дали лимузината се ползва за лични цели на шефа и платен ли е данък „уикенд“. Ако автомобилът е даден за ползване на физическо лице, ще се провери дали легалните му доходи позволяват да кара такава кола. Ако проверяваният обясни, че е взел парите за колата или имота на заем или ги е получил като подарък, проверките ще продължат към този, който му ги е дал. Така ще се стигне и до богаташи, които дават на манекенки да карат скъпи автомобили. От 200 хиляди евро нагоре струват като нови моделите от най-скъпите и луксозни марки „Майбах“, „Ролс-Ройс“, „Бентли“, „Ламборгини“ и „Ферари“. Тези производители нямат официални представители в България. Затова се купуват от дилърства в чужди държави, от автокъщи или чрез посредници. Заможни клиенти често плащат по-висока цена от номиналната, за да се сдобият по-бързо с някой нов модел и да се покажат с него. Това е практика по целия свят. Ето един пример – „Ламборгини Венено“ е най-скъпият модел в актуалната гама на марката с продажна цена 3,9 млн. евро. Производството му е ограничено само до 9 екземпляра. След лансирането му се появи обява в германски сайт за продажба на същата кола като употребявана, но с цена 5,7 млн. евро – почти двойно по-висока. В повечето случаи суперлуксозните коли по нашите пътища са купени като употребявани, но с малък пробег километри. Освен че не могат да се поръчват директно в България, автомобилите от петте марки срещат проблеми и със сервизирането у нас според изискванията на производителите им, тъй като липсва оторизирана мрежа. В повечето случаи собствениците на луксозни коли от тези марки използват български сервизи, които нямат лиценз от производителя. Но има и изключения. От централата на Rolls-Royce предлагат следната услуга при повреда – пристига мобилен екип със самолет от Великобритания и съответната екипировка, за да отстрани проблема. Иначе най-близките официални дилърства и сервизи за „Бентли“ са в Атина и Истанбул, за „Ферари“ – в Атина, Удине и Будапеща, за „Ламборгини“ – в Истанбул, Букурещ и Атина, за „Ролс-Ройс“ – в Истанбул и Атина. „Майбах“ може да бъде поддържан в сервизите на „Мерцедес“ в България. Производството на двете лимузини Maybach 57 и Maybach 62 бе спряно през 2013 г. заради слаби продажби. В момента името Maybach носи най-луксозното изпълнение на S-класата на Mercedes. Бронираната държавна лимузина Mercedes Maybach S600 Pulmann е най-скъпата нова кола с четири врати в света с цена от 600 000 евро нагоре.", "date": "2018.01.29", "title": " Удари часът за проверка на паралиите\t\t\t"}
{"url": "https://trud.bg/3-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d1%81%d1%82%d0%b0%d0%bd%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%b0%d0%b3%d1%80%d0%b5%d1%81%d0%b8%d0%b2%d0%b5/", "text": "Домашен питбул разкъса дете в ромската махала на пазарджишкото село Мокрище, предаде  . За инцидентът потвърдиха от полицията. Трагедията се разиграла около 14:00 часа. Детето е на възраст около 3 години, и все още се уточнява как то се е озовало при вързаното на двора куче. Според съседи, на детското внимание животното е реагирало агресивно и го е захапало смъртоностно. Пристигналият веднага медицински екип не успял да спаси момченцето. Собственикът на кучето е задържан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " 3-годишно дете стана жертва на агресивен питбул в пазарджишко село"}
{"url": "https://trud.bg/2083817-2/", "text": "Прокуратурата започна проверка на собственици на скъпи имоти за над 500 000 лева и луксозни автомобили от 5 марки, които са купени през 2015 и 2016 г. Акцията е по нареждане на главния прокурор Сотир Цацаров, който получил две справки – от НАП и от Главна дирекция „Национална полиция”.   Правосъдният министър Цецка Цачева е заявила в официален отговор до Народното събрание, че Истанбулската конвенция ще защитава и съжителството на еднополовите двойки. Това стана ясно вчера от публикация в социалната мрежа на соцдепутата Таско Ерменков във фейсбук, в която той показа факсимиле от писмото на правосъдното министерство.   Платен и тенденциозен доклад срещу зимния туризъм у нас представи българският клон на швейцарската офшорка Световен фонд за дивата природа (WWF). На пресконференцията в София основни говорители бяха Веселина Кавръкова и Катерина Раковска от WWF. Онлайн се включиха тримата членове на екипа от консултантската фирма „Далберг адвайзърс”, които са изготвили доклада, озаглавен „Хлъзгави склонове”.   Крайно време е Конституционният съд да бъде сезиран, за да се пресекат опитите на лобистите на „еднополовите бракове“ да ги въведат и у нас – анализ на „Труд“     Най-застрашени от изнасилване са момичетата в малките населени места, казва президентът на агенция „Визаж“ Евгения Калканджиева в интервю за „Труд“     Засенчиха я вотът на недоверие и Истанбулската конвенция – коментар на Спирдон Спирдонов       „Ние живеем на километър и 25% от училището ти, нали”. Такова питане отправя 5-годишният Лъчезар Томов към дядо си Борислав Борисов. Следват серия въпроси, с които дядото, който е директор на средното училище в град Опака, Търговищко, препитва малчугана – колко метра има в 1 км, колко процента е това, колко е в метри… Малкият скоростно смята и отговаря. И на български, и на английски.   Трудово-правна консултация на „Труд“          ", "date": "2018.01.29", "title": " Вижте акцентите от броя на „Труд“ във вторник, 30 януари 2018"}
{"url": "https://trud.bg/%d0%b2%d1%81%d0%b8%d1%87%d0%ba%d0%be-%d0%b1%d0%b5%d0%b7-%d0%ba%d0%be%d0%b7-%d0%b2-%d0%b1%d0%bd%d1%82/", "text": "Нямах никакво намерение да бъда арбитър на скандала в БНТ. Първо, защото наскоро бях кандидат за генерален директор и може да изглеждам като пристрастен. Второ, защото нито един от спорещите не е прав. И трето, както обикновено става напоследък у нас, всички спорят, но никой не знае за какво. Но тъй като започвам рубрика за медиите, няма как да избегна най-парливата медийна тема. И най-важното, защото тази буря ще прерасне в криза , ако не се внесе яснота накъде поема БНТ. Веднъж сестра ми играеше на карти със свои приятелки и обяви, че ги взима на „всичко без коз“. Никой не забеляза грешката и заиграха така, както всеки го е разбрал. Докато се скараха, разбира се. Нещо подобно се случва в БНТ. Говорят за професионализъм, а имат наум политиката. Или намесват политиката, но я бъркат с принципите и правилата на професионализма. Така се стига до парадоксите Кошлуков например да бъде защитаван от Александър Симов от БСП и от вестниците на властта. Ако не знаете кои са тези вестници, ще ги познаете по трогателните портрети, които направиха на Емил тези дни. Или пък партийните интелектуалци от „Да, България“ да ни поучават подробно как трябва да се води едно културно предаване и колко елитарно е спорното „Денят започва с култура“. А новият генерален директор Константин Каменаров да се „мята и раздава“ между спорещите страни – за културата трябвало да се говори интересно, но предаването било „безценно“ и най-накрая да се подпише в знак на подкрепа и под декларацията на продуцентите от „Информация“, изпълнена с носталгия по времето на Вяра Анкова, когато 10 години нямало никакви протести. Някои от протестиращите толкова се увлякоха по „героичните“ си действия, че удължиха застойното време без протести на 28 години, които изключват времето на „Лет ит би.“ А Каменаров пък, възбуден по неясни причини, патетично обяви, че „БНТ в момента е най-свободната телевизия в България. Нямало е списъци със забранени хора, върнати гости. Няма и няма и да има!“ Накрая и виновникът за цялата тази каша Съвет за електронни медии/СЕМ/ се зае да направи проучване. При такъв „арбитър“ е ясно, че нищо няма да последва. Да разчистим тази плява и да видим какви са реалните позиции на участниците в конфликта. Най-голямото достойнство на  „Денят започва с култура“  е, че въобще го има и това е в пълно съгласие с обществения характер на медията. Но това в никакъв случай не оправдава, че то е под всякакви професионални критерии. Няма никакъв дебат, не се разглеждат никакви актуални проблеми на нашата култура. По-голямата част от съдържанието е по същество реклама на предстоящи културни прояви, за които журналистите от предаването са били информирани от заинтересуваните пиари.  Заснема се малко картинка , поканват се авторите на проявата в студиото и се води вял разговор, тъй като водещите дори не знаят, не са прочели, не са видели, не са чули, какво точно ще се случи. Но са с необяснимо високо самочувствие. И още едно „достойнство“  на „Денят започва…“ – близостта на авторите му с определени политически кръгове, от чиито среди изключително се канят „експертите“. Това важи и за други от т.н публицистични предавания в БНТ. Може би за два мандата като министър на културата Вежди Рашидов да не е канен нито веднъж в „Панорама“. И на мен ми се е случвало да не харесвам някои политици навремето, но съм ги канел, когато това е отговаряло на обществената им роля. Всичко това са професионални проблеми и тук не може да има никакви високопарни спорове. Ръководството на БНТ е в пълното си право да вземе решителни мерки. И няма защо да се оправдава и обяснява в също такива високопарни и отегчителни декларации. Ако то не може да осъществи някакви промени, ако се страхува да не засегне едни или други политически, корпоративни или чисто финансови интереси, защо тогава се е заело с управлението на обществената телевизия. Стига, разбира се, самото ръководство да е наясно какво точно иска да направи и да не робува на политически пристрастия. Дали това е така? Познавам Кошлуков от началото на промените и в някои периоди сме били и приятели. Още на първия митинг пред „Александър Невски“ на 18 ноември 1989 г. той ми направи впечатление с лидерската си харизма. Всички знаят за политическата му дейност. Той бе близо до Желю Желев и неговите демократични принципи. Когато започна да води телевизионни предавания , Кошлуков спазваше безрезервно плурализма и равнопоставеността на гостите си. По това време той бе образец в това отношение. По време на последните парламентарни избори се случи на няколко пъти да сме заедно сред поканените в телевизионните студиа. Изненада ме с явната си подкрепа за управляващите. Попитах го в ефир на това ли са го учили в САЩ. Разказвам това, защото съм убеден, че той прекрасно знае какво значи обективност и толерантност. Ако е направил някакви компромиси заради назначението си в БНТ, това ще проличи скоро. Що се отнася до Коко Каменаров, тук наистина се чувствам неудобно да му правя характеристика. Затова ще си послужа само с няколко цитата – мои и негови. В моята концепция, която публикувах в интернет, аз предложих да се внесат промени в неясната и хаотична програма на БНТ. Предложенията са БНТ-1 да се преструктурира в информационно-публицистичен, БНТ-2 да се превърне в канал, ангажиран с триадата култура-образование и наука, БНТ-Свят да бъде модерна витрина на туристическите възможности на България и БНТ-HD да се оформи с младежко-спортен характер.  При представянето на концепцията си Каменаров пак е категоричен: „Ще продължим да развиваме и четирите програми на БНТ, които и сега са познати, само БНТ-2 трябва да бъде с по-ясно изразен културен и образователен профил.“  В интервюта той разяснява, че БНТ-1 трябва да изпъква на фона на другите канали, които да са като фон. Каквото и да означава това. При нововъзникналата криза Каменаров на среща със СЕМ обяснява: „Придържаме се към концепцията от изслушването през август. В следващите три години предстои препрограмиране на всички канали от пакета на БНТ /БНТ-1, БНТ-2, БНТ Свят и БНТ-HD/…БНТ-2 става културно-тематичен канал през септември…“  Няма нужда от коментар. Ако вървим по-нагоре би трябвало да се занимаем и с ролята на СЕМ за очертаващата се криза в БНТ, с начина по който се формира тази институция и въобще необходима ли е в този си вид. Ще му дойде времето и на този дебат.  БНТ не трябва да променя обществения си характер. Да си конюнктурен имитатор на т.нар. печелившо пазарно поведение днес означава сам да се наредиш сред губещите, просто защото вятърът на промените ежечасно издухва установените величини – от политическите /вътрешни и външни/ до технологичните.  Моето мнение си остава, че БНТ не трябва да следва масовия „вкус“, нито да раболепничи пред статуквото, защото то „дава парите“. Друга е посоката, защото днес БНТ е номинално обществена, а реално – държавна. Но за това – друг път.", "date": "2018.01.29", "title": " “Всичко без коз” в БНТ\t\t\t"}
{"url": "https://trud.bg/%d0%ba%d1%80%d0%b8%d0%b2%d0%be%d0%b7%d0%b0%d1%89%d0%b8%d1%82%d0%bd%d0%b8%d1%86%d0%b8%d1%82%d0%b5-%d0%b7%d0%b0%d1%82%d1%8a%d0%b2%d0%b0%d1%82-%d0%b2-%d0%bb%d1%8a%d0%b6%d0%b8-%d0%b8-%d0%bf%d0%be%d0%b7/", "text": "Председател на парламента – жена, вицепрезидент – жена, омбудсманка – жена, депутатки и министърки – жени. Представляват ярки доказателства за равните права и свободи, на които в родината се радват представителките на прекрасния и реално силния пол. И всички те ронят сълзи за насилваните, побийвани жени, особено за обрязваните в Йемен момичета! Не страдат за масово обрязваните момченца там и другаде по света. Макар операцията да е болезнена и да става без тяхно съгласие, което би трябвало да е непоносимо за преданите на джендъризма персони. Не споменават в жалбите си жениците по родните селца, чести жертви на разбойнически нападения и разнообразно насилие, включително физическо и сексуално. Нито към унижените от мизерията и оскърбените от нехайствата на управниците изразяват съчувствие, не проявяват хъс да променят съдбата им. Поне да млъкнеха велможните дами с оглед безценния си имидж, щото той помръква, когато ги гледат хората редом с високообразовани грантаджийки и безсрамни непеошки лъжци, злобно грачещи срещу противниците на Истанбулската конвенция (ИК). Възникват и едни много неприятни за овластените господа и госпожи въпроси. Онзи ден ли съзряха наличието у нас на „чудовищно насилие срещу жените“ или то съвсем отдавна се е появило? Ако е отдавна, защо едва сега омбудсманката алармира обществото и се зарадва на конвенцията? Защо чак сега вицепрезидентката оповести народа за тоз остро необходим документ, след като заяви, че отдавна работи върху него? Та той няма никакъв смисъл, ако не бъде последван от промени в редица закони, та да не би да целят с него просто хората у нас да станат по-добри!  Кривозащитниците затъват в лъжи и позор, не е място на политиците край тях. Но го правят, изглежда поели ангажименти, които не са могли да откажат. Насилието винаги е над по-слабите в обществото, никакво значение няма половата им принадлежност. Имаме в България конституция и закони, осъждащи и предвиждащи санкции за всякакви форми на насилие, имаме НК и НПК и хич не е нужна ИК за добавка или поправка. Ако такива се налагат, съществуват институции и механизми да ги сътворят и въведат, което е ставало неведнъж по други поводи. Колко законодателни инициативи като депутати в защита на „чудовищно насилваните“ са имали Цецка Цачева, Илиана Йотова, Мая Манолова, Цвета Караянчева и другите борци и боркини за налагането на ИК? Николко май, не са забелязвали тогава такава нужда. Значи изпълняват външна поръчка и сега са в очакване на Инструкция за прилагане на ИК от Брюксел, съпроводена със списък от правилните за целта закони и поднормативни актове. Та в качеството си на трансмисия на чужда воля парламентаристите да ги вкарат за прилагане, въпреки очевидната им вредност за българите и държавата. И е ясно какво ще им предпишат да узаконят във връзка с конвенцията. Да се причисли към „словото на омразата“ и преследва всяко несъгласие с Онези ценности в частта за джендъризма и ЛГБТ слободията. Младежи от ВМРО съобщават за вече създадено в Софийския университет  „Студентско общество за равенство“, поставило си за цел да реагира при случаи на хомофобия и трансфобия, своеобразна тайна ЛГБТ – полиция.  Да се изградят подслони и да се дава разрешително за пребиваване на чужденки отвсякъде, обявили се за жертви на дискриминация или домашно насилие.  Дъблинските договорености и механизмът за приемане на „бежанци“ зациклиха тежко, Вашингтон и Брюксел опитват с ИК да им вдъхнат нова енергия. Да се сложат на държавна хранилка всички НПО, имащи някакво отношение към каквито и да било права, бранещи каквито и да са потенциални обекти на каквото и да е насилие. Много такива са петимни обилно да се хранят във вид на джендърмерия покрай ЛГБТ общността. И заедно в единен строй да атакуват „популизма“, да фучат недосегаеми по улици и мегдани в изпълнение на външни подривни политически и икономически поръчки. Непеошките и грантаджийски наглеци и майкопродавци са шепа хищни хорица в многобройни мижави организацийки, но и сега често се оказват по-силни от общественото мнение, от държавните и политическите институции. Само защото получават явна и тайна външна подкрепа, но и защото туземната политическа „класа“ обикновено играе на тяхна страна. От страх, от продажност и нехайство към народните дела и формалните си отговорности. За каква демокрация говорим, щом неизбираните от никого и финансирани от чужди централи НПО-та тежат повече от дошлите в резултат уж на честни избори властимащи! Евродепутатите пък са напълно отчуждени от българите и като първи носители на Ония ценности го играят по-големи светци от Сорос и по-ревностни бойци за свободите на извратенящината от западните й апологети. Крайно време е по примера на „водещата демокрация“ САЩ да се приеме закон, силно ограничаващ произвола на НПО-та. А кои са противниците на ИК? Според Светия синод, ИК поражда тревога за бъдещето на европейската християнска цивилизация, защото тя съдържа ново разбиране за човека – човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си. Което отваря широко вратите към морален разпад, неизбежно води до психофизическото унищожение на човека – до духовната смърт. Против въвеждането на нестандартни определения за пол се обяви и мюфтията Мустафа Хаджи. Всички сме против насилието срещу жени и деца, но защитата трябва да става не с конвенции със съмнително съдържание и нездрав смисъл, и с много „подводни камъни“, налагани с брутален натиск отвън, заявиха група български академици в обръщение към президента, председателя на НС, премиера и политическите партии.  Редица други авторитетни и отговорни към народа учени и общественици се обявиха срещу ИК и в защита на традиционните ценности, почиващи върху хилядолетното ни историческо и културно развитие. Президентът Румен Радев, макар и някак аеродинамично,  посочи, че конвенцията се използвала за отвличане на вниманието и призова управляващите за разум, тъй като не сега е моментът за ратификацията й. Според него има по-болни теми като бедност, корупция и демографска катастрофа. „ИК разделя и взривява обществото, зад нея прозира една друга идеология и трябва наистина обществото да се произнесе за нея“. БСП поиска спиране на дебатите за ИК и взимане на решение след провеждане на референдум. Едва ли ГЕРБ ще го допусне, ударът върху джендъризма и Ония ценности би бил твърде тежък, от посолствата няма да одобрят. По-скоро депутатите ще провалят  приемането на документа чрез недостиг на гласове за подкрепата му в НС. От ДПС се спотайват, но е трудно да си представим как ще гласуват за ИК в този й вид. На този етап законопроектът беше отхвърлен в парламентарната комисия по въпросите на децата, младежта и спорт. В комисията по правни въпроси дори не успя да влезе в дневния ред, това е показателно за нагласите на депутатите от „Обединени патриоти“ и „Воля“. След разглеждането му в комисията по правата на човека и вероизповеданията ще стане ясно дали ГЕРБ ще получи подкрепа при гласуването от ДПС, или безпомощно ще вдигне рамене пред евробонзите в НДК. Вече инкасираха доста неприятности с конвенцията, поне да спрат дотук.", "date": "2018.01.29", "title": " Кривозащитниците затъват в лъжи и позор\t\t\t"}
{"url": "https://trud.bg/%d1%81%d1%8a%d0%bf%d1%80%d1%83%d0%b3-%d0%bd%d0%b0%d0%bc%d1%83%d1%88%d0%ba%d0%b0%d0%bb-26-%d0%bf%d1%8a%d1%82%d0%b8-%d1%81-%d0%bd%d0%be%d0%b6-%d0%b6%d0%b5%d0%bd%d0%b0-%d1%81%d0%b8/", "text": "Окръжната прокуратура в Ловеч ръководи досъдебно производство за убийство, извършено на 28 януари около 2.34 часа в жилищен квартал „Лъгът“ в Троян. Това съобщиха от Апелативната прокуратура във Велико Търново. Досъдебното производство е образувано по чл. 115 от НК. Сигналът за престъплението е подеден на тел. 112 от Георги К. /на 37 години/, живущ на същия адрес, който пред служители на РП – Троян  заявил, че вероятно е убил съпругата си Красимира К. на 35 години.  В коридор на апартамента е било открито тялото на жената, по което е имало 26 нанесени прободни рани, в резултат на които е настъпила смъртта на пострадалата. С постановление на наблюдаващ прокурор Георги К. е привлечен в качеството на обвиняем и е задържан за 72 часа. Под ръководството на Окръжна прокуратура – Ловеч се извършват действията по разследването – огледи на произшествието, разпити на свидетели, назначават се експертизи. Работата по случая продължава.", "date": "2018.01.29", "title": " Съпруг намушкал 26 пъти с нож жена си\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%bf%d0%be%d0%b3%d0%b2%d0%b0-%d0%be%d0%b1%d0%b0%d0%bc%d0%b5%d1%8f%d0%bd%d0%b3/", "text": "Пиер-Емерик Обамеянг си тръгва със звучен скандал от Германия. „Борусия“ (Дортмунд) продаде звездата си на „Арсенал“ за 63 милиона евро без допълнителните бонуси, но в същия ден играчът отказа да се яви в съда. Обамеянг трябваше да бъде разпитан за атентата срещу автобуса на отбора преди почти година. А специално заради него прокурор бе привикан, тъй като се очакваше трансферът в „Арсенал“. Съдията Петер Виндгетер побесня и обеща жестока санкция за Обамеянг, след като от „Борусия“ вдигнаха ръце. „ „", "date": "2018.01.29", "title": " Германският съд погва Обамеянг"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d1%81%d1%82%d0%be%d0%bf%d0%b0%d0%bd%d0%b8-%d0%bd%d0%b0-%d0%ba%d1%83%d1%87%d0%b5%d1%82%d0%b0-%d1%80%d0%b0%d0%b7%d0%ba/", "text": "Районната прокуратура в Свищов внесе в съда обвинителен акт срещу стопани на кучета, които нападнали възрастна жена и причинили смъртта й. Обвинението срещу Петър и Величка Кенарови е за това, че на 19 януари миналата година в свищовското село Козловец като съизвършители, не положили достатъчно грижи за двете си кучета, които били озверели от глад и се нахвърлили върху 80-годишна самотна жена. Четириногите впили острите си зъби в тялото на Гина Боярова като разкъсали дясна сънна артерия и вена заедно с други кръвоносно съдове по главата, тялото и крайниците с липсващи меки тъкани. Бабата издъхнала от тежките травми. Обвиняемите отглеждали в дома си двете кучета, които завързвали със синджири в близост до кошарата си и там им давали храна. Често кучетата се движили свободно в двора и в селото, но поради проява на злобен характер хората се страхували от тях. Въпреки, че предупреждавали  стопаните им да не ги пускат, кучетата продължавали да бродят по улиците. Преди няколко години, едното от тях изяло друго куче. Заради агресивното им поведение съседи непрестанно се страхували, че питбулът на обвиняемите ще нападне някое от децата им. В злополучния ден, докато се прибирало към дома си съседско момче видяло в близост до геран и до дома на пострадалата, разхвърляни дрехи по земята. Момчето забелязало, че на няколко метра от тях лежи жена, а върху нея се били надвесили двете кучета на обвиняемите и я хапели. Момчето започнало да пищи и крещи, но никой не се показал. В този момент майка му звъннала на мобилния телефон на сина си, за да му каже да се прибира. Тя чула кучешки лай и гласа на момчето, който се опитвал да прокуди злонравните псета. Уплашена майката побързала да прибере детето си и се обадила за помощ на близки, за да разгонят кучетата от тялото на пострадалата. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Изправят на съд стопани на кучета, разкъсали старица"}
{"url": "https://trud.bg/%d0%b1%d0%b5%d0%ba%d1%8a%d0%bc-%d1%81%d1%82%d0%b0%d0%b2%d0%b0-%d1%88%d0%b5%d1%84-%d0%bd%d0%b0-%d0%ba%d0%bb%d1%83%d0%b1-%d0%b2-%d0%bc%d0%bb%d1%81/", "text": "Дейвид Бекъм е на път окончателно да осъществи идеята си да стане собственик на клуб в американската Мейджърлига. Снощи се очакваше английската легенда да обяви създаването на елитен отбор от Маями. Мегаполисът още няма футболен тим в МЛС. Идеята на Бекъм датира от преди четири години, но очевидно му е трябвало време да я осъществи. С отбора на модната икона на футбола клубовете в лигата ще станат 25. Новите попълнения за предстоящия сезон са „Лос Анджелис“ и „Нашвил“. Златан Ибрахимович също се очаква да тръгне към Щатите след края на сезона. След като веднъж отказа на „Лос Анджелис Галакси“, шведът преподписа с „Манчестър Юнайтед“. Но нов сезон в английския футбол със сигурност няма да има. А „Галакси“ иска след Бекъм и Стивън Джерард да доведе в Холивуд още една мегазвезда. В момента Златан се възстановява от контузия. Заплатата му в „Юнайтед“ е 150 000 паунда седмично и той със сигурност няма да иска да падне по-ниско.", "date": "2018.01.29", "title": " Бекъм става шеф на клуб в МЛС"}
{"url": "https://trud.bg/%d1%81%d0%b0%d0%bd%d0%b5-%d1%81%d0%ba%d0%b0%d1%80%d0%b2%d0%b0-%d0%b0%d0%bd%d0%b3%d0%bb%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Лерой Сане се превърна в ябълка на раздора между Англия и Германия. Нападателят на „Манчестър Сити“ бе брутално контузен от Джо Бенет при победата с 2:0 над „Кардиф“ за купата на Англия. „ Съобщението бе прието като намек за недодялан футбол в Англия. А масло в огъня наля и Пеп Гуардиола. Треньорът на „Манчестър Сити“ призова съдиите да пазят повече здравето на футболистите, въпреки че Бенет се извини на Сане. „ Сане, дошъл от „Шалке“ за 50 милиона евро преди година и половина, се превърна в твърд титуляр за „Сити“.", "date": "2018.01.29", "title": " Сане скарва Англия и Германия"}
{"url": "https://trud.bg/%d0%bc%d1%80%d1%8a%d1%81%d0%bd%d0%b8%d1%8f%d1%82-%d0%b2%d1%8a%d0%b7%d0%b4%d1%83%d1%85-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%b2%d0%bb%d0%b8%d0%b7%d0%b0-%d0%b2-%d0%bf%d0%b0%d1%80%d0%bb/", "text": "Депутатите от ГЕРБ в Бургас ще излязат с общо питане от парламентарната трибуна до екоминистъра Нено Димов за мръсния въздух в морския град. В последните дни, на тел. 112, валят сигнали за остра и задушлива миризма. Хората са в паника, а от институциите след проверки обясняват, че няма превишение на вредните емисии. „Мисля, че това, което се случва в Бургас трябва да бъде обект на непрекъснат контрол. Надявам се да се засили контролът не само от РИОСВ, но и от здравната инспекция, защото миризмите и качеството на въздуха имат пряко въздействие над човешкото здраве“. Това каза депутатът от ГЕРБ и ексминистър на околната среда и водите Ивелина Василева пред журналисти на специална среща на народните представители с медиите. „Европейското законодателство дава рамката, но това би могло да се детайлизира на национално ниво, особено в градовете, в които има развита индустрия. В Бургас сме особено чувствителни, сходна е ситуацията и в Русе“, обясни още Василева.и в морския град. В питането до министър Димов, ще бъде засегнат и проблемът с работното време на горещите телефони на екоинспекцията. В събота вечерта, когато десетки бургазлии се паникьосали от миризмата, която оприличават на миризма от пропан- бутан, се оказало че тези телефони не отговарят и затова всички масово звънели на 112. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Мръсният въздух на Бургас влиза в парламента"}
{"url": "https://trud.bg/%d1%88%d0%b5%d1%84-%d0%bd%d0%b0-%d0%bf%d0%be%d0%bb%d0%b8%d0%ba%d0%bb%d0%b8%d0%bd%d0%b8%d0%ba%d0%b0-%d1%81%d0%b5-%d0%b7%d0%b0%d1%81%d1%82%d1%80%d0%b5%d0%bb%d1%8f-%d1%81-%d0%bb%d0%be%d0%b2%d0%bd%d0%b0/", "text": "61-годишният бургазлия Г. Б. се самопрострелял в областта на сърцето със законно притежавана ловна пушка, съобщиха от полицията. Според запознати става дума за д-р Галин Белев, невролог, шеф на поликлиника- ДКЦ 3 в жк „Меден рудник“. По първоначални данни мъжът в последно време имал здравословни проблеми. Към момента се извършва оглед от следствено-оперативна група, като се разпитват и свидетели на инцидента. Тялото на Г.Б. ще бъде откарано за аутопсия в „Съдебна медицина” към УМБАЛ – Бургас. Инцидентът станал в дома на мъжа, който живеел в центъра – на ул. Богориди. Работата по случая продължава от служители на Първо Районно управление – Бургас.", "date": "2018.01.29", "title": " Шеф на поликлиника се застреля с ловна пушка"}
{"url": "https://trud.bg/%d0%bc%d1%83%d0%b7%d0%b5%d0%b9-%d0%b5%d1%82%d1%8a%d1%80%d0%b0-%d0%ba%d0%b0%d0%bd%d0%b8-%d0%bc%d0%b5%d1%80%d0%b0%d0%ba%d0%bb%d0%b8%d0%b8-%d0%b4%d0%b0-%d1%83%d1%81%d0%b2%d0%be%d1%8f%d1%82-%d0%b7/", "text": "Етнографският музей на открито „Етър” в Габрово обяви инициатива за обучение на мутафчии. След успешното обучение в бакърджийство и хлопкарство, екипът на културната институция продължава политиката си да съхранява българските занаятчийски традиции, с обучението в производството на изделия, изтъкани от козя прежда. Курсът ще е безплатен и ще се проведе от май до август тази година в ЕМО „Етър“. В рамките на два до три месеца участниците в инициативата ще усвоят практически умения за изработване на традиционни за мутафчийството изделия. Най-добре представилият се ще стане част от екипа на габровския етнографски музей. Мутафчийският занаят е бил един от най-добре развитите занаяти миналото, свързан с отглеждането на кози, от които единствено се доставя суровината за изготвяне на мутафчийските изделия. Мутафчийството се развивало във връзка с разрастването на занаятите и търговията и оттам все по-широко използване на кираджийските кервани. Затова през Възраждането в няколко от най-големите средища на мутафчии са работели стотици майстори. В големи количества се тъкали мутафчийски чували и торби за пренасяне на различни стоки, конски колани и зобни торби за коне. Между тях са характерните и за Габровско големи прешови (чували за жито) и черги в естествените цветове на козината. Занаята бързо и катастрофално запада след Кримската война. Като производители на козиняви торби и пътеки една част от мутафчиите са просъществували и след Освобождението, запазвайки пословичното си трудолюбие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Музей „Етъра“ кани мераклии да усвоят занаята мутафчийство"}
{"url": "https://trud.bg/%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%bf%d1%80%d0%b8%d0%b5%d0%bc%d0%bd%d0%b0%d1%82%d0%b0-%d0%bd%d0%b0-%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%bd%d0%b0-30-%d1%8f/", "text": "Поради заболяване народният представител от „БСП за България“ Нона Йотова няма да участва в приемната на БСП – София на 30 януари. Ще бъде заместена от колегата си Петър Витанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Промяна в приемната на БСП – София на 30 януари"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b5%d0%b2%d1%80%d0%be%d0%bc%d0%b0%d0%bd%d0%b3%d0%b0%d0%bd-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4/", "text": "Районната прокуратура в Добрич предаде на съд управителя и представляващ „Евроманган“ ЕАД Дейвид Уелингс, съобщиха от държавното обвинение. В Добричкия районен съд прокуратурата е внесла постановление за освобождаването му от наказателна отговорност с налагане на административно наказание „Глоба“. За това престъпление се предвижда наказание лишаване от свобода до 3 години или глоба. Делото е внесено в съда по този ред, тъй като съгласно разпоредбите на член 78а, ал. 1 от НК се предвижда задължителното освобождаване на Дейвид Уелингс от наказателна отговорност с налагането на административно наказание „Глоба“ в размер от 1000 до 5000 лева при едновременното наличие на три предпоставки – деецът да е привлечен за престъпление, което се наказва с лишаване от свобода до 3 години, да не е осъждан и да не е бил освобождаван до момента от наказателна отговорност. Управителят и представляващ „Евроманган“ ЕАД е бил привлечен като обвиняем на 23 ноември 2017 г. от Районната прокуратура в Добрич за това, че в 30-дневен срок от спиране на плащанията на дружеството не е поискал от съда да бъде открито производство по несъстоятелност. Тогава с постановление на прокуратурата му е била наложена мярка за неотклонение „Парична гаранция“ в размер на 2500 лева. Върху нея съдът е наложил обезпечение по искане на прокуратурата, за да послужи за покриване на част от разноските по делото, които до момента са около 5000 лева. Районната прокуратура в Добрич е събрала достатъчно доказателства по делото, от които става ясно, че дружеството, на което с концесионен договор е отдадена мина Оброчище, е изпаднало в несъстоятелност от 30 юни 2016 г. Натрупаните публични задължения към НАП са около 1,5 млн. лева. За тези задължения НАП е образувала принудително изпълнение за събирането им. Отделно от тях „Евроманган“ ЕАД има задължения и към частни кредитори за доставки и транспорт около 100 000 лева. Само към „Енерго про“ ЕАД дружеството на Уелингс дължи около 300 000 лева. Управителят на изпадналото в несъстоятелност дружество „Евроманган“ е поданик на Кралство Великобритания, със статут на постоянно пребиваващ в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Шефът на „Евроманган” отива на съд"}
{"url": "https://trud.bg/94-%d1%85%d0%b8%d0%bb-%d0%b6%d0%b8%d1%82%d0%b5%d0%bb%d0%b8-%d0%b2%d1%8a%d0%b2-%d0%b2%d1%80%d0%b0%d1%86%d0%b0-%d1%89%d0%b5-%d0%bf%d0%be%d0%bb%d0%b7%d0%b2%d0%b0%d1%82-%d0%bf%d0%be%d0%b4%d0%be%d0%b1/", "text": "Министърът на околната среда и водите Нено Димов проследи изпълнението на дейностите по интегрирания проект за водния цикъл на град Враца. Общата инвестиция по проекта е почти 115 млн. лв., от които над 80 млн. лв. са осигурени по Оперативна програма “Околна среда”, съобщиха от пресцентъра на Министерство на околната среда и водите. Проектът предвижда да бъдат рехабилитирани общо 111 км водоснабдителна мрежа. Ще бъде реконструирана и новоизградена общо 46 км канализационна мрежа.  “По този начин се очаква 79 000 души в района да имат достъп до по-качествена питейна вода. 94 000 души ще бъдат свързани с модернизираната и новоизградена канализация. Това безспорно е полза и за качеството на живот на гражданите, и за околната среда”, каза министър Димов по време на посещението на пречиствателната станция за отпадъчни води. Той добави, че въпреки трудностите проектът върви към приключване на два от етапите. „Остава третият етап в яз. „Среченска бара“, който все още е рисков, и след разговор с кмета се надявам да приключим успешно този важен проект”, допълни министърът. Кметът на Враца Калин Каменов обясни, че проектът за водния цикъл на града е преминал през много проблеми, което е забавило и изпълнението му. „Благодарение на съвместните усилия с МОСВ и липсата на компромиси тук във Враца пречиствателната станция на града вече е готова. До дни ще бъде финализирано подписването на Акт 15 за въвеждането й в експлоатация”, каза кметът. Той допълни, че етапи 1 и 2 на линейната част във Враца вече са готови и предстои да започне работата по довеждащия водопровод от яз. „Среченска бара“. „Работата няма да се усети негативно от жителите на Враца. Почти всички етапи вече са завършени и очакваме да открием пречиствателната станция. Дори и лесозащитната зона, която ще спира неприятните миризми, е изградена. Това е най-добрата новина в началото на годината за нашия град”. На посещението присъстваха и областният управител на Враца Малина Николова, директорът на ВиК-Враца Ангел Престойски и председателят на Управителния съвет на Българска асоциация по водите Иван Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " 94 хил. жители във Враца ще ползват подобрено пречистване на отпадъчните води"}
{"url": "https://trud.bg/%d0%b1%d0%b5%d0%b7-%d0%b4%d1%83%d0%b7%d0%bf%d0%b0-%d1%81%d1%80%d0%b5%d1%89%d1%83-%d0%b1%d0%b0%d1%80%d1%81%d0%b0-%d0%be%d1%82-74-%d0%bc%d0%b0%d1%87%d0%b0/", "text": "Успехът на „Барселона“ с 2:1 над „Алавес“ предизвика куп полемики в Испания. Каталунците осъществиха пълен обрат на „Камп Ноу“ в мач от 21-ия кръг от Ла Лига след голове на обичайните заподозрени Луис Суарес и Лионел Меси. Но и при двете попадения останаха съмнения, че са нередовни. При удара на уругваеца топката облиза ръката на Жерар Пике. А Меси пък вкара от пряк свободен удар, но преди това имаше засада на Пако Алкасер.  Междувременно в самия край на двубоя бранителят на домакините Самуел Юмтити също игра с ръка, но главният рефер Игнасио Иглесиас не посочи бялата точка. Вестник „Марка“, който се счита за приближен до „Реал“ (Мадрид), извади статистика, според която дузпа срещу каталунците не е отсъждана от 2 години. Последната е от Свети Валентин – 14 февруари 2016-а при успеха над „Селта“ с 6:1. Оттогава са изиграни 74 двубоя. За този период са свирени общо 219 нарушения в наказателното поле, но нито едно не е било за противник на „Барса“. В същото време тимът на Ернесто Валверде е спечелил правото да изпълни 32 удара от бялата точка.  Но въпреки въпросните цифри и съмнителните отсъждания в срещата с „Алавес“, двама съдийски анализатори признаха, че голът на Суарес е редовен. Андухар Оливер и Итуралде Гонсалес бяха единни около мнението, че няма движение на ръката на Пике и ударът е неволен. Същото важи и при ситуацията с Юмтити.  „Понякога вкарваме чист гол, но не ни го признават, друг път става обратното – призна след успеха Ернесто Валверде, треньорът на „Барса“. – Убеден съм, че Юмтити е играл с ръка неволно. Попитах го за този епизод. За да не играе с ръка трябваше да му я отрежат, друг вариант нямаше.“", "date": "2018.01.29", "title": " Без дузпа срещу „Барса“ от 74 мача"}
{"url": "https://trud.bg/%d1%81%d0%b0%d0%bd%d0%b8%d1%80%d0%b0%d1%82-%d0%be%d1%89%d0%b5-18-%d0%b1%d0%bb%d0%be%d0%ba%d0%b0-%d0%b2-%d1%81%d0%b2%d0%b8%d1%89%d0%be%d0%b2/", "text": "Подписани са договори между Община Свищов и председателите на 18 сдружения на собствениците за обновяване и внедряване на мерки за енергийна ефективност на сградите, които сдруженията представляват. До момента са санирани 9 блока в крайдунавския град. В поканите за срещата, представителите на сдруженията са уведомени, че заявленията им за интерес и финансова помощ са одобрени за изпълнение на проект „Обновяване и внедряване на мерки за енергийна ефективност в многофамилни жилищни сгради“. На проведената среща директорът на дирекция «АПИОУПЕВ» Стоян Парашкевов обясни, че предстои обявявянето на обществените поръчки за изпълнители, след което и реализирането на дейностите по проекта, който при номрални обстоятелства трябва приключи през настоящата 2018 година. Финансовите средства, в размер на 2 795 756.48 лв., с които общината ще реализира проекта, са по Оперативна програма “Региони в растеж“ 2014-2020 г., Приоритетна ос 1 „Устойчиво и интегрирано градско развитие“, Инвестиционен приоритет „Енергийна ефективност в административни и жилищни сгради“. Община Свищов е сред първенците в страната, по усвояване на средства за реализиране на Интегрирания си план за градско развитие и възстановяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Санират още 18 блока в Свищов\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b0%d0%b1%d0%be%d1%82%d0%bd%d0%b0-%d1%81%d1%80%d0%b5%d1%89-3/", "text": "Председателят на ПГ на ГЕРБ и заместник-председател на партията Цветан Цветанов проведе работна среща с посланика на Ирландия в България Н. Пр. Майкъл Форбс, съобщиха от пресцентъра на партията. Двамата обсъдиха двустранното сътрудничество и възможностите за засилване на контактите между парламентите на двете страни. Посланик Форбс сподели и впечатления от посещението на ирландския министър-председател Лео Варадкар в България по-рано този месец. В резултат от срещите си с премиера Бойко Борисов, Варадкар е затвърдил убеждението си за важността на структурните фондове на ЕС за отключване на икономическия потенциал на страните-членки от Централна и Източна Европа, подчерта посланик Форбс. Ирландският премиер се е убедил и от нуждата и значението на по-ясната европейска перспектива за Западните Балкани като гаранция за сигурността, икономическото и демократично развитие на региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Цветан Цветанов проведе работна среща с ирландския посланик Н. Пр. Майкъл Форбс"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%bd%d1%8f%d0%bc%d0%b0-%d0%b7%d0%b0-%d0%ba%d0%b0%d0%ba%d0%b2%d0%be-%d0%b4%d0%b0-%d0%b8%d1%81%d0%ba%d0%b0/", "text": "Не намирам сериозен повод да подам оставката си или да искам оставките на колегите.  Това каза министърът на транспорта и информационните технологии Ивайло Московски на брифинг в отговор на зам.-председателят на ПГ на БСП Георги Свиленски. Чувстваме се длъжни да отговорим на пресконференцията на г-н Свиленски и на другите колеги, които бяха там, защото се отправиха доста сериозни твърдения спрямо министерството и един ултиматум към мен, който не знам как да го приемам. Но вероятно нещата минават границата на нормалното и така и ще продължи – но щом опозицията иска така, това си е нейна работа. Оставката винаги си я нося в джоба и за мен не представлява проблем, когато се наложи, да си я дам. Няма никакво основание да се отправят по такъв начин квалификации и тези, които са напълно неверни, заяви Московски. На първо място – темата с корупцията в БДЖ. Не намирам нищо, заради което да искат оставката на колегите, обяви Московски. През 2009 г. заварихме железниците със задължения, които не се обслужваха. Говореше се, че дружеството е във фалит. Тогава беше с 850 млн. лева дългове, които в момента са около 300 млн. лева. Това, което се забелязва във БДЖ е, че при наше управление оперативната загуба намалява и обратното – при колегите от опозицията се увеличава, посочи транспортният министър. Сега БДЖ си стъпва на краката, каза още той. Колегите от БСП си противоречат – или когато БСП са управлявали дружеството корупцията е била ожесточена, за да генерира 850 млн. лв. загуба, или ние се справяме добре – да си изберат. Това показват числата, заяви Московски. Той коментира и темата за ремонтите. Ремонт на локомотив не се прави. Думата ремонт е манипулативна. Не е вярна. Това са локомотиви на по 50 г. Те минават на т. нар. технически преглед и обслужване. Ремонти не се правят. Благодарение също на БСП е затворен последният завод за ремонт на локомотиви в България, обясни Ивайло Московски. Вариантът е тези локомотиви да се закарат в друга, външна държава, където да се ремонтират, посочи той и обяви, че сега се предвижда  да се създаде депо, в което да се ремонтират локомотивите. Директорът на областната дирекция на автомобилна администрация не съм го виждал. Тезата, че по мое време са арестувани най-много хора в тази дирекция говори, че няма никакъв политически чадър над тях. Не е лошо да попитате защо при БСП в автомобилната администрация няма арестувани – дали случайно някой не ги е пазил, попита Московски.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Московски отвръща на БСП: Няма за какво да искат оставката на колегите"}
{"url": "https://trud.bg/smokie-%d0%bf%d0%be%d0%b4%d0%b3%d0%be%d1%82%d0%b2%d1%8f-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%bf%d0%b5%d1%81%d0%b5%d0%bd-%d0%b7%d0%b0-%d0%ba%d0%be%d0%bd%d1%86%d0%b5%d1%80%d1%82/", "text": "Легендарната група SMOKIE подготвя българска песен за концерта си във Варна на 8 февруари в Двореца на културата и спорта. Изненадата ще бъде един уникален комплимент към публиката. Последното гостуване на SMOKIE в морската столица е било през далечната 1981 г., когато групата е събрала над 12 000 свои фенове на стадион“Юрий Гагарин“, припомнят от компанията-организатор на музикалното събитие. В зала „Конгресна“ сега SMOKIE ще изпълни най-големите си хитове в рок музиката.Групата пристига един ден по-рано във Варна заедно с два тира с техника, за да подготви сцената, на която ще излезе. През 2018 г. рок легендата SMOKIE, една от основателите на поп и глейм рока, имат юбилей 55 години на световната музикална сцена. Във Варна ще отпразнува своя рожден ден с предстоящия грандиозен и финален за България концерт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " SMOKIE подготвя българска песен за концерта си във Варна"}
{"url": "https://trud.bg/%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d0%be%d0%b1%d0%bb%d0%b0%d1%81%d1%82%d0%b8%d1%82%d0%b5-%d1%80%d1%83%d1%81%d0%b5-%d0%b8-%d0%ba%d1%8e%d1%81/", "text": "РЗИ – Русе обявява грипна епидемия на територията на Русенска област от утре, съобщиха от Министерство на здравеопазването. От утре до петък, 02 февруари, учебните занятия се преустановяват. Грипна епидемия е обявена и на територията на област Кюстендил от утре, като е дадена препоръка за преустановяване на учебните занятия. Община Сливен също обявява грипна епидемия, като на Регионално управление на образованието – Сливен е препоръчано преустановяване на учебните занятия в общината от утре до 02 февруари, включително. На територията на община Габрово за неучебни са обявени дните 30 и 31 януари поради високото ниво на епидемичния процес на грип. В област Хасково се удължава грипната ваканция в общините Хасково, Любимец, Симеоновград, Харманли и Стамболово до 02 февруари, включително. От утре до 02.02.2018г., включително, се преустановяват учебните занятия и в община Димитровград. До 02 февруари продължават да са в сила противоепидемичните мерки на територията на област Бургас. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Грипна епидемия в областите Русе и Кюстендил от утре"}
{"url": "https://trud.bg/1-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d1%8a%d1%80%d0%bd%d0%be%d0%b2%d0%b5%d1%86-%d1%88%d0%be%d1%84%d0%b8%d1%80%d0%b0%d0%bb-%d1%81-352-%d0%bf%d1%80%d0%be%d0%bc%d0%b8%d0%bb/", "text": "Районният съд във Велико Търново постанови 1 година затвор за мъж шофирал в нетрезво състояние. Евгени К. е наказан също с лишаване от право да управлява МПС за срок от две години и глоба в размер на 2000 лева. Присъдата ме у наложена по обвинение на Районната прокуратура в старата столица. Евгени К. е признат за виновен за това, че на 28 април миналата година във Велико Търново по ул. „Васил Левски“ управлявал лек автомобил „Форд Мондео“ с концентрация на алкохол в кръвта си 3,52 на хиляда. Това било установено по надлежния ред с химическо изследване на кръвна проба, след като е осъден със споразумение за същото деяние. Присъдата подлежи на обжалване пред Окръжния съд във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " 1 г. затвор за търновец шофирал с 3,52 промила алкохол"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2-%d1%81-%d0%be%d1%82%d0%bb%d0%b8%d1%87/", "text": "Първият кандидат-студент в Стопанската академия „Димитър А. Ценов” в Свищов за учебната 2018-2019 година, подал документи в кандидатстудентския център в крайдунавския град е Габриела Лъжовска от Козлодуй. Тя е ученичка в СУ „Христо Ботев”, в родния си град, направление „Математика и информационни технологии”. При кандидатстване в свищовското висше училище тя е посочила като първо желание специалност „Счетоводство и контрол”, задочна форма на обучение. Габриела бе сред участвалите в първия за Кандидатстудентска кампания 2018 конкурсен изпит в Стопанска академия, който се проведе на 27 януари. Тя избра да се яви на изпит по „Икономическа география на България” и получи отлична оценка 5.50. След изпита Габриела сподели, че има приятели, които са се дипломирали в свищовската академия, харесва града и избраната специалност, и няма намерение да кандидатства в друго висше училище. На първия конкурсен изпит в Свищов се явиха кандидат-студенти от областите Велико Търново, Враца, Плевен, Разград, Русе, Търговище и Шумен. По-голямата част от тях са предпочели задочната форма на обучение, а сред посочените като първо желание специалности са още „Аграрна икономика”, „Маркетинг”, „Финанси”, „Стопанско управление”. С „Добре дошли в Стопанска академия”, кандидат-студентите приветства преди изпита зам.-ректорът по студентска политика и институционални комуникации, доц. д-р Николай Нинов, който им пожела и успешно представяне. Изпитните билети бяха изтеглени в присъствието на председателите на изпитните комисии (доц. д-р Тихомир Личев – „Икономическа география на България”, доц. д-р Людмил Несторов – „Икономика”, доц. д-р Любомир Иванов – „Математика”, ст. преп. Даниела Стоилова – „Английски език”, ст. преп. д-р Венцислав Везиров – „Немски език”, ст. преп. Ирина Иванова – „Руски език”), ръководителя на отдел „Бакалавърско и магистърско обучение” – Галя Божкова и квестори в лицето на докторанти от катедра „Индустриален бизнес и предприемачество”. След изпита кандидат-студентите коментираха, че са доволни от това, как са се справили при решаване на изтегления вариант на изпитния тест. „Доброто им представяне бе потвърдено по-късно и при обявяване на оценките – всички участвали в първия изпит са постигнали положителен резултат, който им дава добри шансове при участие в класирането”, поясни доц. Нинов. За академичната 2018/2019 учебна година, приемът на студенти в СА „Д. А. Ценов” е по 17 перспективни и пазарноориентирани специалности в ОКС „бакалавър”, в направления „Икономика” и „Администрация и управление” (редовно и задочно) по държавна поръчка и в платена форма на обучение. Възможностите за кандидатстване са: с оценка от държавен зрелостен изпит (включително и този по професионална квалификация), положен в периода 2008-2018 г.; след успешно положен в СА „Д. А. Ценов” кандидатстудентски изпит (еднороден тест от 60 въпроса) по една от дисциплините „Математика”, „Икономика”, „Икономическа география на България” или „Чужд език” (английски, немски или руски език); с пренесена оценка от успешно положен кандидатстудентски изпит в друго висше училище; с оценка от национални и международни олимпиади. Кандидат-студентите могат да положат повече от един конкурсен изпит и да се явят на повече от една изпитна сесия, имат право да кандидатстват с повече от една от посочените четири опции, като в балообразуването участва най-високата получена оценка. „Желаещите да се обучават в Стопанска академия, в ОКС „бакалавър” могат да кандидатстват за прием във всички налични форми на обучение и специалности – „Финанси”, „Застраховане и социално дело”, „Макроикономика”, „Счетоводство и контрол”, „Стопански и финансов контрол”, „Бизнес статистика и анализи”, „Маркетинг”, „Управление на проекти”, „Стопанско управление”, „Екомениджмънт”, „Бизнес информатика”, „Международни икономически отношения”, „Публична администрация”, „Индустриален бизнес и предприемачество”, „Аграрна икономика”, „Икономика на търговията”, „Икономика на туризма”. За желаещите да участват с кандидатстудентски изпит, свищовската Алма матер организира всеки месец изпитни сесии. Ежемесечните сесии се провеждат само в Стопанската академия в Свищов, по график от януари до септември включително. Следващият кандидатстудентски изпит в Свищов ще бъде на 24 февруари“, уточняват от свищовския ВУЗ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Първият кандидат-студент в Стопанската академия в Свищов с отлична оценка на първия изпит"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%81%d0%b5%d1%81%d1%82%d1%80%d0%b8-%d0%be%d1%82-%d1%86%d1%8f%d0%bb%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be/", "text": "Държавната болница в Бургас /УМБАЛ/ е обявила свободни работни места за медицински сестри. Те могат да са от цялата страна. Статистиката сочи, че средно по две нови медицински сестри постъпват на работа в здравното заведение всеки месец. Някои идват от населени места от Бургаска област – Средец, Айтос и Поморие. Други – от Ямбол, Елхово, Болярово. Наскоро в УМБАЛ Бургас са започнали работа и медицински сестри от Северозападна България, привлечени от условията, а и от желанието си да живеят край морето. Болницата е база за практическо обучение за студенти, които в момента се обучават за медицински сестри, акушерки и рехабилитатори. Те могат да започнат работа тук веднага, щом завършат следването си. „За да привличаме кадри, създадена е и методика за допълнително стимулиране, и атрактивни заплати за медиците”, каза пред „Труд” д-р Бойко Миразчийски, изпълнителен директор на УМБАЛ. Много от последните новоназначени медицински сестри са работили в частни лечебни заведения в Бургас, а и в други градове, но са предпочели да сменят местоработата си, коментираха от здравното заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.29", "title": " Медицински сестри от цяла България постъпват на работа в Бургас\t\t\t"}
