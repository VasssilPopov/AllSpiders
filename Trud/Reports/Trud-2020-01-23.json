{"url": "https://trud.bg/%d1%81%d0%b7%d0%be-%d0%ba%d0%b8%d1%82%d0%b0%d0%b9%d1%81%d0%ba%d0%b8%d1%8f%d1%82-%d0%ba%d0%be%d1%80%d0%be%d0%bd%d0%b0%d0%b2%d0%b8%d1%80%d1%83%d1%81-%d0%b2%d1%81%d0%b5-%d0%be%d1%89%d0%b5-%d0%bd%d0%b5/", "text": "Епидемията от коронавирус, която накара Китай да постави около 20 милиона души под карантина, все още не представлява международна спешна ситуация в областта на общественото здраве, обявиха след извънредна среща от  . “Днес не обявявам извънредна ситуация в областта на общественото здравеопазване от международна загриженост”, каза шефът на СЗО Тедрос Адханом Гебрейесус пред репортери след двудневна спешна среща в Женева за вируса. “Това е спешен случай в Китай, но все още не се е превърнал в глобална спешна ситуация за здравето”, каза той. По-рано стана ясно, че в 8 страни по света има заразени от китайския коронавирус. Досега от подобния на ТОРС вирус починаха 17 души. Най-много са в Китай, където са над 570 души, повечето от които в Ухан. Според учени от Хонконг и Великобритания има вероятност броят на заразените в града да е между 1300 и 1700 души. Хазартната столица Макао също потвърди два случая. До днес в Хонконг положително бяха диагностицирани двама души и в Хонконг. Първият случай в Япония беше потвърден на 16 януари – става дума за мъж, който е бил в Ухан и е постъпил в болница на 10 януари. Днес Сингапур потвърди първи случай на заразен с вируса. Става дума за 66-годишен мъж, който също е бил в Ухан. На 20 януари стана известно, че вирусът не е подминал и Южна Корея, където е регистрирана една жена, долетяла от Ухан. В Тайван положението е аналогично – там е пристигнала тайванка, която живее в Ухан. В Тайланд са засечени два случая – при 74-годишна китайка, която показала симптоми на заболяването на най-голямото летище на Тайланд на 13 януари и китаец, който на 8 януари би диагностициран с ека пневмония, но по-късно станало ясно, че носи коронавируса. На 21 януари САЩ съобщиха за първия случай на тяхна територия. Става дума за 30-тина годишен мъж, живеещ край Сиатъл. Потвърдени бяха два случая и във Виетнам – китаец, живеещ в Хошимин, който бил заразен от баща си, който пристигнал във Виетнам на 13 януари от Ухан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСЗО: Китайският коронавирус все още не представлява глобална опасност\t\t\t"}
{"url": "https://trud.bg/%d0%ba%d0%bf%d0%ba%d0%be%d0%bd%d0%bf%d0%b8-%d0%bd%d0%b5-%d1%81%d1%8a%d0%b3%d0%bb%d0%b0%d1%81%d1%83%d0%b2%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b7%d0%b0%d0%ba%d0%be%d0%bd%d0%b0/", "text": "В Комисията за противодействие на корупцията и за отнемане на незаконно придобитото имущество (КПКОНПИ) е постъпил за съгласуване проект на решение на Министерския съвет за одобряване на проект на Закон за изменение и допълнение на Закона за отбраната и въоръжените сили на Република България. С предложения проект най-общо се цели извършването на промени в Закона, свързани с: – увеличаване с три години на пределната възраст за военна служба за военнослужещите, които не са упражнили правото си на пенсия; \n– възможност за увеличаване на пределната възраст до три години „в интерес на службата“ на военнослужещите, които са упражнили правото си на пенсия – по решение на министъра на отбраната, след мотивирано предложение по команден ред; \n– регламентиране на възрастта за приемане на военна служба на 40 години за всички категории военнослужещи. На свое редовно заседание, КПКОНПИвзе решение, че няма да съгласува проекта в частта му относно следната разпоредба: „Пределната възраст за военна служба на военнослужещите по чл. 160, ал. 1, 2 и 3, които към датата на влизане в сила на този закон са упражнили правото си на пенсия за осигурителен стаж и възраст при условията на Кодекса за социално осигуряване, в интерес на службата може да бъде удължена до три години по решение на министъра на отбраната, след мотивирано предложение по команден ред. “ В мотивите към законопроекта са посочени критерии, при които може да се пристъпи към увеличаване на пределната възраст за отделни военнослужещи в тази хипотеза, но те отсъстват в самата разпоредба. Липсват ясно разписани критерии /професионална квалификация, компетентност и др./, освен общо посоченото изискване „винтерес на службата“, относно начина на определяне и подбор на лицата, по отношение на които се предоставя възможност за удължаване на пределната възраст за военна служба. Така се създават условия за субективизъм при вземане на решения за определянето на военнослужещите, които да се ползват от възможността да продължат да заемат длъжността си, въпреки упражненото право на пенсия. Според КПКОНПИ това представлява корупционен риск. По отношение на останалите разпоредби КПКОНПИ няма бележки и предложение относно наличието на корупционен риск. Съгласно чл. 32 ал. 1 т. 1 ЗПКОНПИ, всеки законопроект, изготвен от органите на изпълнителната власт, подлежи на съгласуване от КПКОНПИ относно наличието на корупционен риск. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tКПКОНПИ не съгласува промени в Закона за отбраната заради корупционен риск\t\t\t"}
{"url": "https://trud.bg/%d0%bb%d0%be%d0%ba%d0%be-%d0%bf%d0%b4-%d0%b1%d0%b8-%d1%82%d0%b8%d0%bc%d0%b0-%d0%bd%d0%b0-%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2/", "text": "„Локомотив“ (Пд) срази водения от Стойчо Младенов казахстански „Кайсар“ с 1:0 в първата си контрола в Анталия. В 48-ата минута Салинас вкара единствения гол за „смърфовете“, които играха по-добре през цялото време. Играчите на Бруно Акрапович обаче не бяха прецизни пред вратата на съперника. Двубоят започна в 10 ч сутринта по желание на треньор №1 на България за 2019 година. Веднага след контролата казахстанските футболисти потеглиха към летището, за да се приберат у дома. Следващите контроли на „Локомотив“ (Пд) до началото на футболната година ще бъдат срещу „Землин“ (Словакия), „Арка“ (Полша), „Олимпик“ (Украйна) и „Ботев“ (Враца). „Кайсар“, който спечели Купата на Казахстан, задържа Младенов за още един сезон. „Пустинните вълци“ от Кизилорда ще ходят на още един лагер в Анталия, когато ще изиграят основния пакет контроли. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\t„Локо“ (Пд) би тима на Стойчо Младенов\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%b0-%d0%b7%d0%b0%d0%b1%d1%80%d0%b0%d0%bd%d0%b8-%d0%bd%d0%b8/", "text": "Британският премиер Борис Джонсън възнамерява да се откаже от поето преди време от правителството обещание за отлагане на предстоящите забрани за влизането на нискоквалифицирана работна ръка на Острова след Брекзит. Това решение ще засегне и хиляди българи, пише  . През 2018 г. бившият министър-председател Тереза Мей публикува Бяла книга, в която бе предложен двугодишен „ограничен във времето път за временно наемане на чужди сезонни работници“. Документът е в отговор на натиск от страна на британските работодателски организации. С намерението на Джонсън този „гратисен“ период да не се спази се очертава имиграционните правила да се превърнат в арена за сблъсък между правителството и бизнеса. Представители от Даунинг Стрийт са коментирали, че кабинетът очаква планът на Джонсън да бъде обсъден тази седмица, като „политическото желание е да се обмисли да няма преходен период“. Въпреки това те подчертават, че засега не е взето окончателно решение. Най-голямото притеснение на работодателите е, че ще им бъде трудно да намират нископлатена работна ръка за в хранителната, строителната и социалната сфера. Минималната годишна работна заплата са квалифициран работник, идваш от страна извън Европейския съюз е около 30 000 паунда, докато 75% от работниците от ЕС взимат по-малко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tВеликобритания обмисля да забрани нискоквалифицираната работна ръка на Острова\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-17-%d0%bc%d0%bb%d0%bd-%d0%bb%d0%b2-%d0%bf%d0%be%d0%b2%d0%b5%d1%87%d0%b5-%d0%b7%d0%b0-%d1%82%d1%83%d1%80%d0%b8%d0%b7%d1%8a%d0%bc-%d1%81%d1%8a%d1%81-%d1%81%d0%b5%d0%b2/", "text": "1,7 милиона лева ще бъдат отпуснати допълнително за туристически проекти и такива за опазване на околната среда в пограничните райони между България и Северна Македония. Средствата първоначално са били предвидени за повишаване на конкурентноспособността на  фирмите в региона по Програмата за трансгранично сътрудничество ИНТЕРРЕГ – ИПП между Република България и Република Северна Македония 2014-2020. Заради липса на подходящи за изпълнение проекти обаче е взето решение да бъдат пренасочени, за да не бъде загубено финансирането.  Европари ще имат шанс да получат инициативи, които досега са били класирани в резервния списък с туристически и екопроекти.  С решението на правителството се разширява и списъка на допустимите бенефициенти по приоритетната ос „Техническа помощ“, в резултат на което като такива се включват представители на централната и регионална власт. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tДават 1,7 млн. лв. повече за туризъм със Северна Македония\t\t\t"}
{"url": "https://trud.bg/%d0%bd%d1%8e%d1%80%d0%bd%d0%b1%d0%b5%d1%80%d0%b3-%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd-%d0%be%d1%82-%d1%81%d0%bb%d0%b0%d0%b1%d0%b8%d1%8f-%d0%bf%d0%b8%d0%bd%d1%82/", "text": "Трансферът на Рубен Пинто в „Нюрнберг“ пропадна. Спортно-техническият щаб на „франките“ останал много разочарован от представянето на португалеца от ЦСКА в контролата между двата тима в Марбея, спечелена с 5:0 от германците. \n„Пинто повече не е тема за „Нюрнберг“ – пише вестник „Билд“. – Той показа много слабо представяне в двубоя и веднага след това клубът се отказа. До края на трансферния прозорец „Нюрнберг“ ще търси друга алтернатива.“ \nПреди мача на комплекса в Марбея в Германия твърдях, че „франките“ са готови да платят около 1 млн. евро. Договорът на Пинто с ЦСКА изтича в края на сезона. Португалецът, който е юноша на „Бенфика“, играе при „червените“ от 2016-а. Миналата есен Пинто имаше дисциплинарни проблеми на „Българска армия“ и дълго време не попадаше в групата заради тях. След като се завърна в състава, той отново стана основен играч на „червените“. От треньора Милош Крушчич най-вече ще зависи дали на португалеца ще му бъде предложен нов договор. \nСледващите 2 контроли на ЦСКА ще бъдат срещу отбори от Далечния Изток. В неделя „червените“ се изправят срещу китайския „Шонан“, а три дни след това съперник ще им е южнокорейският „Чонбук“. С групата все още не е шотландският нападател Тони Уот. След като изкара като резерва есента, бившият футболист на „Селтик“ вероятно ще направи трансфер в родината си. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\t„Нюрнберг“ разочарован от „слабия“ Пинто\t\t\t"}
{"url": "https://trud.bg/%d1%81%d0%be%d0%bb%d1%81%d0%ba%d1%8f%d1%80-%d1%84%d0%b0%d0%b2%d0%be%d1%80%d0%b8%d1%82-%d0%b4%d0%b0-%d0%b5-%d0%bf%d1%8a%d1%80%d0%b2%d0%b8-%d1%83%d0%b2%d0%be%d0%bb%d0%bd%d0%b5%d0%bd/", "text": "Оле Гунар Солскяр е фаворит да бъде първият уволнен треньор във Висшата лига. Загубата с 0:2 от „Бърнли“ накара феновете на „Манчестър Юнайтед“, дошли н „Олд Трафорд“, бурно да освиркват отбора. Именитият британски букмейкър „Уилям Хил“ определи коефициент 8/11 за уволнение на Солскяр. След него със 7/4 е Еди Хауи, който е в застрашения от изпадане „Борнемут“. На трето място в класацията на „Уилям Хил“ е Дийн Смит („Астън Вила“). Откакто Солскяр бе назначен като постоянен треньор на „Манчестър Юнайтед“, отборът има повече загуби отколкото победи във Висшата лига – 12 срещу 11. В последните четири кръга тимът падна три пъти. Рио Фърдинанд, дългогодишен капитан на „червените дяволи“, беше потресен от телевизионното студио. „Не знам какъв капитан може да е Хари Магуайър, който е най-скъпият защитник в света – рече легендата за своя наследник в центъра на отбраната. – Той не играе като футболист на „Юнайтед“, камо ли като капитан. Виновен е за головете на „Бърнли“.“ „Олд Трафорд“ отново тръгна на протест – срещу собствениците от американското семейство Глейзър и особено срещу изпълнителния директор Ед Уудуърд. Жозе Моуриньо най-накрая се усмихна – трудно домакинско 2:1 на „Тотнъм“ срещу последния „Норич“. „Мисля, мисля, мисля и не виждам нито един нападател на пейката“, коментира Специалния за липсата на достатъчно футболисти. А финландската звезда на „Норич“ Теему Пуки заби почетното попадение и през сезона вече има голове срещу първите пет тима от крайното класиране през миналия сезон. Въпреки че са едни от най-богатите клубове, точно „Тотнъм“ и „Манчестър Юнайтед“ се оставиха реално без резерви. Лидерите им в атаката Хари Кейн и Маркъс Рашфорд няма да играят месеци наред. „Лестър“ продължи фантастичния си сезон с 4:1 срещу „Уест Хем“. За първи път от сезон 1930/31 „лисиците“ са вкарали повече от 50 гола в първите 24 кръга. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСолскяр фаворит да е първи уволнен\t\t\t"}
{"url": "https://trud.bg/%d0%b1%d0%bb%d0%b8%d0%b7%d1%8a%d0%ba-%d0%b4%d0%be-%d0%b4%d0%b6%d0%b5%d0%bd%d0%b8%d1%84%d1%8a%d1%80-%d0%b0%d0%bd%d0%b8%d1%81%d1%82%d1%8a%d0%bd-%d1%81-%d0%b1%d1%80%d0%b0%d0%b4-%d0%bf%d0%b8%d1%82-%d1%81/", "text": "Една от най-обсъжданите теми тази седмица е срещата на бившите съпрузи Дженифър Анистън и Брад Пит на наградите на Актьорската гилдия, по време на която  , разменяйки си прегръдка и няколко мили думи. Редица родни и чуждестранни сайтове обсъждаха в детайли всеки поглед, жест и усмивка между тях с надеждата двамата да се съберат отново 15 години след развода им през 2005-та. В резултат на десетките слухове и клюки, близък до актрисата, станала популярна с ролята си в сериала „Приятели“, сподели пред сп. People какви точно са отношенията между Анистън и Пит: „Джен се радваше за Брад. Двамата се поздравиха и това бе всичко. Вечерта бе много емоционално. Но те определено не се срещат. Тя е щастлива, че го има в живота си, но само като приятел“. Към днешна дата и двамата актьори са разведени, а приятелството им се възроди в началото на 2019-та, когато Брад бе поканен на 50-ия юбилей на Анистън, като й направи  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tБлизък до Дженифър Анистън: С Брад Пит са само приятели\t\t\t"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%86%d0%b8%d1%8f-%d0%bd%d0%b0-%d0%b4%d0%b6%d1%83/", "text": "Лондонският съд реши да отложи същественото изслушване за екстрадицията в САЩ на основателя на “Уикилийкс“ Джулиан Асандж от края на февруари за май. Съдия Ванеса Барайтцер уважи искането на адвоката на Асандж за отлагане на съдебното заседание поради липса на време за получаване и разглеждане на показания, както и трудности при достъпа на подсъдимия до материалите по делото. „Съдът реши да отложи съдебното заседание с три месеца. То ще се проведе през май“, съобщи съдията. Следващата техническа среща по делото е насрочена за 19 февруари. Асандж ще участва в нея чрез видеовръзка от затвора в Бермарш, където лежи.  На 11 април м.г. Асандж беше арестуван, след като прекара 7 години в еквадорското посолство в Лондон. В САЩ той е обвинен заради изтеклите в сайта „Уикилийкс“ документи, собственост на американската армия, които разкриват престъпления на войници срещу цивилно население в Ирак и Афганистан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tОтложиха делото за екстрадиция на Джулиан Асандж с три месеца\t\t\t"}
{"url": "https://trud.bg/%d0%b2%d0%be%d1%82-%d0%b2%d0%b0%d0%bc-%d0%bd%d0%be-%d0%bf%d0%b0%d0%ba-%d0%bd%d1%8f%d0%bc%d0%b0-%d0%b4%d0%b0-%d0%bc%d0%b8%d0%bd%d0%b5/", "text": "Хайде на бас, че и този вот на недоверие, внесен от БСП в парламента, няма да мине. Така, както се случи и с предишните три в мандата на това Народно събрание (виж карето). Но има съществени разлики в сравнение с досегашните. На първо място, нямаше как да не бъде поискан. Ситуацията в държавата (някои отдавна я наричат „територията“) благоприятства атаката на социалистите. Ситуацията всъщност хич не е благоприятна – водната криза в Перник извади на светло толкова много недъзи на българското управление, че свят да ти се завие. Естествено, че всичко беше политизирано в максимална степен, но нямаше как това да не стане. Тръгна се от жертвите, падна главата на цял министър, но все пак е много по-важно да се види как се стигна до сегашното плачевно положение. За съжаление, едва след ареста и обвиненията се появи що-годе разумно експертно намерение проблемите да се решат. Сега на ход са специалистите, доколкото са останали у нас. Е, вярно, че във фейсбук всеки се прави на хидролог, но като погледнем авторите на колажите на военния министър с торбичките на „Billa” и на „авторитетните“ мнения по ВиК-материята, комай излизат едни и същи „познавачи“. Затова и внесеният вот може да се оцени като опит на опозицията (БСП плюс ДПС) да натисне ГЕРБ да предприеме нещо, за да осигури вода на перничани. На първо време. А после и да преосмисли цялата политика в областта на околната среда, водите, чистия въздух, боклука от Италия и т. н… Последва и намеса на прокуратурата, която, вярно след дъжд качулка, тръгна да търси виновните за водната криза и за вноса на боклук в страната. И не само това – предизвика премиера Борисов да вземе отново нещата на ръчно управление, за да се види кой всъщност кара джипката на държавата. Аритметиката показва, че вотът няма да мине. За да стане това трябват 121 гласа. Не могат да бъдат събрани. Не е случайно, че ДПС заяви, че подкрепя вота, но никой от движението не се подписа под 40-те страни с мотиви на БСП за искането за недоверие. ВМРО, „Атака“ и „Воля“ ще се стремят да оцелеят в управлението и това за тях е по-важно от някакви си води, тръби и пречиствателни станции. Защото, както е тръгнало, ако изтекат водите на държавата, в мътния кален поток ще са и лидерите на горепосочените формации и файтончетата с хората им. Както покрай всеки вот на недоверие, откакто съществува такова понятие в законодателството, почват взаимни обвинения и търсене на виновни. И в тази област сме царе, направо ненадминати сме. Представители на ГЕРБ посочиха за основен виновник Тодор Живков и комунистическото управление на България. Спас Гърневски, например заяви, че „в социалистическия период ВиК инфраструктурата е изградена по коренно различен начин от цивилизования метод“. Да не навлизаме в подробности, но същият Гърневски навремето славеше БКП от първите редици на манифестациите в Пловдив. Но не му тежи на съвестта. Както и да напомним, че всичките язовири и каскади в България са построени от омразните комунисти… „Не бива да се създава истерия у обществото. Не е вярно, че 500 000 души стоят без вода, както Нинова заяви, разкрива депутатът от ГЕРБ Тома Биков. „Подценен беше и контролът върху отпадъците. Трябва да има по-сериозен контрол върху местните структури, които отговарят за боклуците. Има директори, които се смятат за феодали. Бизнесът за рециклиране е важен, къде иначе ще отиват тези отпадъци“, признава си Биков. Но вещае хаос, ако правителството падне. „Бoклукът, aкo нe гo гoрим, coртирaмe и нe гo пoлзвaмe кaтo cурoвинa, трябвa дa прaвим Хeoпcoви пирaмиди във вceки грaд и дa гo cклaдирaмe. Нaвcякъдe тoй ce рaзпрeдeля, изгaря ce и cлeд тoвa пeпeлинaтa ce зaкoпaвa. Прoблeмът нe e, чe гoрят, a чe въздухът нe e чиcт. Пo дoкумeнти мoжe дa внacяш и изнacяш oтвcякъдe“, натърти новият екоминистър Емил Димитров-Ревизоро. Корнелия Нинова обаче продължи с нападателния тон: „Няма по-силни мотиви от фактите, а те са, че половин милион българи са на режим на вода и има сериозна опасност това число да расте. Дишаме един от най-мръсния въздух в Европа, а България е превърната в сметище за боклуци не само от Европа, но и от Третия свят…“ В петък ще бъдат дебатите по внесения вот на недоверие. Те ще протекат по горепосочения сценарий, може да има и леко разминаване, дух на покаяние, но ще преобладават взаимните нападки. Както е известно, премиерът не уважава с присъствието си подобни парламентарни процедури. Те просто са част от потвърждаване на статуквото. Следващата сряда ще се гласува недоверие на правителството. Към момента гласовете „срещу“ се изчисляват на 104 от общо 240 депутати. Без „Воля“ и независимите народни представители, вотът няма да бъде успешен, сочат прогнозите. А и да бъде успешен, ще потече ли вода към Перник, ще стане ли въздухът по-чист?   И трите досега бяха неуспешни Първият вот на недоверие към кабинета „Борисов 3“ бе за провала в борбата с корупцията. Той бе внесен от „БСП за България“ през януари 2018 година. Тогава „за“ гласуваха 103 депутати. В подкрепа на управлението на Бойко Борисов се обявиха 131 народни представители. Вторият вот беше заради провала в сектор „Сигурност“ през юни 2018 година. От гласували 235 само депутатите от БСП и ДПС – 104, дадоха вот за падането на правителството, но останалите от ГЕРБ, „Обединени патриоти“ и „Воля“ 131 избраници бяха „против“. Третият вот през октомври 2018 г. бе за проблемите в здравеопазването. Гласуването мина без изненади. 133-ма депутати подкрепиха правителството – депутати от ГЕРБ, ОП, както и партия „Воля“. 99 народни представители от БСП и ДПС гласуваха за сваляне на правителството. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tВот вам, но пак няма да мине\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b5%d0%bd-%d0%b5%d0%bd%d0%b5%d1%80%d0%b3%d0%b8%d0%b5%d0%bd-%d1%84%d0%be%d1%80%d1%83%d0%bc-%d0%b2-%d1%81%d0%b2%d0%b8%d1%89%d0%be%d0%b2-%d0%be%d0%b1%d0%be/", "text": "Състоянието на сектор енергетиката в България с хоризонт 2030 г. обсъдиха на експертен форум, проведен в Свищов. Дискусията бе по инициатива на катедри „Финанси и кредит” и „Индустриален бизнес и предприемачество” към Стопанската академия „Д. А. Ценов”. Във форума взеха участие представители на БУЛАТОМ, „АЕЦ Козлодуй – Нови мощности” ЕАД, СУ „Климент Охридски”, консултанти и експерти по проекти в сектора. Актуалното състояние на енергийното потребление формира структура с водещ дял на нефта и нефтените продукти от 34.6%, електрическата енергия с 26.4%, възобновяемите източници и биогорива с 14.1%, природния газ – 13.9%, топлинната енергия – 6.8%, въглищата и твърдите горива с 3,8%. Невъзобновяемите отпадъци са с миноритарен дял от 0,4%. Крайното потребление по отрасли е разпределено между индустрията с дял от 28%, транспорта с 34% и всичко останали, вкл. и домакинствата с 38%. Приносът на видовете централи в брутното производство на електрическа енергия по видове централи е ТЕЦ – 40%, АЕЦ – 35%, Топлофикационни ТЕЦ – 5%, Заводски ТЕЦ – 2%, Възобновяеми енергийни източници – 16% и ПАВЕЦ – 2%. На форума бе дадена оценка, че българската електроенергийна система е изключително зависима от въглищните централи и ядрената енергетика, в лицето на единствената към момента атомна централа в Козлодуй. Балансът в електроенергийната система и експортния капацитет на страната се дължат именно на функционирането на тези централи. Общественият интерес е в посока максимално продължаване  на експлоатационните им срокове. За 5 и 6 блок на АЕЦ „Козлодуй“ това означава функциониране до края на 60-годишния им технологичен и експлоатационен срок през 2047 и 2051 година. Въглищните централи, като най-застрашени от европейската енергийна политика, се препоръчва да бъдат включени в механизмите за дерогация. В противен случай трупането на оперативни дефицити заради високите цени на въглеродните квоти ще продължи, а това ще даде негативен ефект не само върху тяхното финансово състояние, но и върху цените на енергията за бизнеса, домакинствата и публичния сектор. Изграждането на новата газова инфраструктура, посредством строителството на новите газови трасета, Газовият хъб „Балкан“ и интерконекторните връзки трябва гарантира както сигурността на газовите доставки, така и формира приходи от транзитни такси. Тези инвестиции имат своя икономическа целесъобразност и геополитическите ползи за България като важен „играч” на енергийната карта в Европа. На форума се постави и въпроса за възможностите за диверсификация на източниците на първичните енергоносители. Предизвикателствата пред енергетиката в България са както с външен, така и с вътрешен характер. Към тези с външен характер експертите причислиха общата европейска енергийна политика, насочена към т.нар. „зелена енергетика“. Тази политика не предоставя нужния времеви хоризонт за преход на държави като България, които са зависими от въглищната енергетика. Налагането на все по-строги изисквания по отношение на екологията и увеличаването цената на квотите за въглеродни емисии са основното предизвикателство, пред което са изправени въглищните централи. Европейските институции към началото на 2020 год. са силно рестриктивни към включването на ядрената енергия като най-чистия и нискоемисионен енергиен източник. Това налага преразглеждане на стратегически планове и механизми за финансиране, които в България следва прецизно да се отчитат. Вътрешните предизвикателства се влияят както от политиките на ЕС, така и от тези на национално равнище. Лошото финансово състояние на НЕК, натрупаните дефицити в енергийния сектор, липсата на стратегическа визия за бъдещето на енергетиката с хоризонт 2030 г. са само част от наболелите въпроси, които България непременно трябва да реши. Енергетиката е инертна система, която не може да бъде променяна от днес за утре, затова сред актуалните приоритети следва да бъдат както осигуряването на енергийния баланс, така и разширяването на експортния капацитет. Последното може да донесе стратегически дивиденти не само в икономически, но и в политически план, с оглед развитието на електропреносната инфраструктура и междусистемната свързаност между отделните държави в региона. Отчетено бе, че новата енергийна политика на еврокомисията начело с г-жа Урсула фон дер Лайен за нискоемисионни производства е предизвикателство, но и възможност пред енергийния сектор в България. Позитивните сценарийни прогнози на БАН за АЕЦ „Белене” вече имат нови аргументи в подкрепа на проекта. Цялостният извод от форума е, че с хоризонт 2030 година страната ни ще има нужда от нови алтернативни нови базови мощности в диапазона 1500 – 2500 мегавата, които да заместят очакваното извеждане от системата на мощности със значителни емисионни тежести. Сред тях, с висока степен на готовност се оценяват площадките в Козлодуй и Белене, както и възможностите за конверсия на налични мощности от въглища на газ с оглед новите инвестиции в газопреносната мрежа и достъпа до източници от нови доставчици. Експертите подчертаха, че е налице силна потребност от нови кадри с висше образование в сектор енергетика. При анализ на дадени през 2010 г. от БСК прогнози за сектора с хоризонт 2020 год. бе потвърдено сбъдване на очакването за нулев прираст на търсенето на електроенергия и съществено повишаване на разходите на въглищните централи за разрешителни за емисии. На форума се даде препоръка новите инвестиции в транспортна инфраструктура да предвиждат и изграждане на зарядни станции за навлизащите с ускорени темпове електромобили. \n3 прикачени файла \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tЕкспертен енергиен форум в Свищов обоснова потребността от нови алтернативни базови мощности\t\t\t"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d1%80%d0%b8%d0%b5-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b7/", "text": "Промените в Закона за хазарта, внесени от Валери Симеонов и група народни представители, бяха приети на първо четене в бюджетна комисия в Народното събрание. Законопроектът беше одобрен с 11 гласа „за“, 6 „въздържал се“ и 0 против. С промените Валери Симеонов настоява всички лотарийни игри, с изключение на „томбола, бинго, кено и техните разновидности“ да се организират само и единствено от Държавно предприятие „Български спортен тотализатор“. Измененията предвиждат в срок от три месеца след приемането им да се прекратят лицензите на всички лица, различни от държавното тото. „Разгледахме законопроекта и смятаме, че с ограничаването на възможността друг освен държавния тотализатор да извършва дейността по лотарии, ще се ограничи и лудостта, която през последните години се разпространява. Над 1 млрд. лв. годишно бъгарските граждани обикновено пенсионери, слабо доходни, дават за една игра, която ги заблуждава, че не е хазарт. Когато един човек влезе в казино или игрална зала, знае, че отива да играе хазарт. Когато там, където купува хляба си или получава пенсията си, му предлагат талонче за левче, две или три, с което той може да стане милионер, това чисто психологически не се възприема като хазарт. Неслучайно през последната година българските граждани са дали милиард лева за талончета. Може би част от тези пари, които остават в организаторите са били елемент на спонсорирани от тяхна страна на различни спортни клубове или събития, аз не виждам защо това трябва да става по този начин“, коментира председателят на Комисията по бюджет и финанси Менда Стоянова пред журналисти след гласуването. Тя припомни, че на 1 януари 2014 г. се прави промяна в закона, в която ясно и категорично се записва, че всички хазартни игри, които са изброени и там не фигурира лотарията обръщам ви внимание, следва да внасят хазартна такса в размер на 15 % върху залозите, а хазартните игри, организирани на база комисионни 20 % върху размера на тази комисионна. Това са игрите, които представляват турнири по покер, където нямаме залагания към един оператор, а залагания един срещу друг и печалбите се разпределят на 100 %“, допълни Стоянова. Председателят на Бюджетна комисия уточни, че декември 2014 г. е внесена промяна в същия текст, в който се добавят изпуснатите лотарии. „Четейки внимателно текста, ще стане ясно, че всички изброени хазартни игри там, където вече се намират от 1 януари 2015 г. и лотариите, следва да внасят хазартна такса в размер на 15 % върху залозите“, уточни още Стоянова. „Може да се каже, че ще има монопол в частта на лотариите. Това е само една хазартна игра от страна на Български спортен тотализатор, но това не е противоконституционност. Това не е нов монопол, който не е изрично упоменат като възможен. Ако прочетете внимателно чл. 18 на Българската конституция, където са изброени монополите, които биха могли да бъдат установени със закон, вие ще видите, че там касаят цели сектори отрасли. Секторът хазарт не се монополизира. Ако говорим за монопол, говорим за една единствена игра“, коментира още председателят на бюджетната комисия. На въпрос защо има разлики в таксите на частните лотарии и държавния тотализатор, Стоянова коментира, че има Комисия по хазарта и неслучайно прокуратурата е там. „За мен отговор на въпроса защо комисията по хазарта, виждайки ежемесечно и издавайки 10-годишен лиценз е допуснала това, чакам от хората, които са го направили и от прокуратурата, която ще ги пита по определен ред“,каза Стоянова. На въпрос дали министърът на финансите трябва да поеме отговорност за това, Стоянова отговори, че той е отделен орган от колективния Комисия по хазарта, която взема решение за издаване на един или друг лиценз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tБюджетната комисия прие промените в Закона за хазарта\t\t\t"}
{"url": "https://trud.bg/%d1%80%d0%b7%d0%b8-%d1%83%d1%81%d1%82%d0%b0%d0%bd%d0%be%d0%b2%d0%b8-%d0%b7%d0%b0%d0%b2%d0%b8%d1%88%d0%b5%d0%bd%d0%b8-%d1%81%d1%82%d0%be%d0%b9%d0%bd%d0%be%d1%81%d1%82%d0%b8-%d0%bd%d0%b0-%d0%bc%d0%b0/", "text": "В условията на рестриктивен воден режим, през периода 13.01-23.01.2020 г. от взетите проби на територията на община Перник са установени леко завишени стойности на манган във водата от водопреносната мрежа, съобщават от РЗИ – Перник. Проблемът няма пряка здравна значимост, дори и при превишаване на нормата до определена степен, но е много важен за консуматора, тъй като този показател променя органолептиката (цвят, мътност, мирис, вкус) на питейната вода. Манганът и неговите съединения може да постъпват в организма през храносмилателната система, дихателната система и кожата. Много рядко може да предизвика интоксикации. Манганът влиза в групата на показателите с индикативно значение, съгласно Наредба № 9 от 16 март 2001 г. за качеството на водата, предназначена за питейно-битови цели. Незначителното завишение не е свързано със здравен риск. Въпреки това не се препоръчва продължителен прием на вода за пиене с превишени стойности на манган. РЗИ – Перник продължава зачестения мониторинг на водата и при констатиране на отклонения от нормите жителите на община Перник ще бъдат своевременно информирани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tРЗИ установи завишени стойности на манган във водата в Перник\t\t\t"}
{"url": "https://trud.bg/%d1%83%d1%87%d0%b0%d1%82-%d0%b4%d0%b5%d1%86%d0%b0%d1%82%d0%b0-%d0%be%d1%82-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b8%d1%82%d0%b5-%d0%b4%d0%b0-%d0%bf%d0%b5%d1%81%d1%82%d1%8f%d1%82-%d0%b5/", "text": "Учители от бургаски детски градини ще преминат специално обучение по въпросите, свързани с климатичните промени и енергийната ефективност. Семинарът ще се проведе в София и се осъществява с подкрепата на Федералното министерство на околната среда на Република Германия в рамките на Европейската инициатива за климата (EUKI) на темата „Климат и пестене на енергия“. След семинара, учителите ще проведат специални занимания в забавачките. Децата, под ръководството им, ще се учат на умения да се грижат за пестенето на електрическата и топлинната енергия и ще споделят знания със своите родители. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tУчат децата от забавачките да пестят енергия\t\t\t"}
{"url": "https://trud.bg/%d0%b7%d0%bb%d0%be%d0%bd%d0%b0%d0%bc%d0%b5%d1%80%d0%b5%d0%bd%d0%be-%d0%bd%d0%b8-%d0%bb%d0%b5%d0%bf%d1%8f%d1%82-%d0%b3%d1%80%d0%be%d0%b7%d0%bd%d0%b8-%d0%b5%d1%82%d0%b8%d0%ba%d0%b5%d1%82%d0%b8/", "text": "Различен от нашия е британският национализъм, богоизбрански, агресивен Разправиите в британското кралско семейство пълнят страниците на вестниците в страната и далеч извън нея. Историята на дук Съсекски Хари и пепеляшката-дукеса Меган се набива през екраните и мрежите, Мегзит измества вниманието от брекзит. Двамата се отказват от кралските си титли, няма да получават обществени средства, еманципират се, сами ще си изкарват милионите нейде в Америките. Голям шум, многоцелев, рекламен за двамата, за други – за отвличане на вниманието. С расистки привкус обаче, усилено прикриван от официалните среди. През октомври м. г. британските медии и футболни власти ни спретнаха омаскаряващо мероприятие по повод демонстративна простащина на крайно незначителна на брой групичка запалянковци. Същите изобразяваха хитлеристки последователи, дошли на втория мач България-Англия с фланелки с провокативни надписи, за да осигурят удобен повод да бъде злобно орезилена страната ни. Свършиха отрепките мерзкото си дело и тихомълком се изпокриха. Възмездно, разбира се. Не им е за пръв път да ги ползват тук и в разни политически сеири. Още след първия мач медиите на Острова без повод започнаха да ни сочат като расисти, поставяха под общ знаменател всички българи, обиждайки ги на “животни”. За мача в София повод явно си бяха организирали своевременно. С цел шефове в английската футболна федерация да отклонят поне за известно време критиките на ФИФА и УЕФА по повод расизма и ксенофобията у тях. Както и нарастващите вътрешни нападки по адрес на федерацията и редица клубове като “Манчестър Юнайтед”, “Лестър”, “Милуол” и др., чиито фенове са шампиони по расизъм. Наскоро Пол Кановил, чернокож футболист на “Челси”, заяви: “Нещата по стадионите стават все по-лоши”. Вярно е и друго – расистки прояви се наблюдават по стадионите на почти всички европейски държави. Още през 90-те години по италианските стадиони има прояви на расистка омраза, при все, че в клубовете още няма чернокожи футболисти. Томас Йолмайер пише за расизъм, хомофобия и ксенофобия по трибуните на германските стадиони и не само по тях. От играещите у нас чернокожи футболисти нито един не се ожали от език на омразата към него. За пореден път на българското общество се насаждаше вина, но се намериха и тук дежурни по политкоректност да проблеят в стил „Пак се изложихме пред чужденците!… Европейци сме ний, ама все не дотам!“ Как щяло да мълчат, когато и британският премиер Борис Джонсън поиска УЕФА да забележи „страхотно достойнство“ на английските треньори и футболисти, но да накаже нашите. Премиерът Бойко Борисов уместно препоръча да се питат английските журналисти колко расистки прояви имаше в тяхната страна. Защото са многократно повече. Расизмът и ксенофобията от векове са присъщи на мнозинството британци и се проявяват не само по време на спортни състезания. Типично за хората в много други страни с имперско минало – Китай, Иран, Турция, Русия, отскоро и САЩ. Неизтребимо е поколения наред. По-младите британци приеха появата на фотомодела Меган Маркъл в кралския дом с любопитство, доброжелателно, а някои и възторжено. За разлика от скепсиса на по-възрастните и откровената недоброжелателност на немалък процент от консервативно настроените. Повториха се обществени реакции, видени след смъртта на принцеса Даяна, майката на Хари, загинала при неизяснени обстоятелства заедно с любовника си арабина Доди ал Файед през 1997 г. в Париж. Бащата на Доди – Мохамед ал-Файед е убеден, че зад катастрофата е британската тайна служба МИ6. Ами бива си ги. Даяна не пожела да бъде просто кралска снаха без претенции към съпруга за любов и вярност, важна само да роди поне един наследник на трона. За студенината на Чарлз си отмъщаваше със скандали, противоречиво възприемани от обществото. Несъмнено знаела е правилата на тази стара игра, нарушила ги е преднамерено, иначе не е следвало да приема титлата „херцогиня на Уелс“. Държавните традиции са важно нещо навсякъде, за тази доскоро световна империя особено. Според някои авторитети кралският дом е “кламерът“, който и днес държи в едно Великобритания. Затова декларацията на Хари и Меган вбесява не само обитателите на Бъкингамския дворец, но и журналисти, политици и граждани. Още с пристигането на актрисата Маркъл в Лондон някои медии отбелязаха, че бъдещата дукеса „идва почти директно от Комптън“ – квартал на Лос Анжелис, известен главно с вандализъм, наркотици, бандитски войни и цветнокожо население. Майка й била „страховита афро-американска дама“, от нея тя придобила и „екзотичната си ДНК“. Дани Бейкър, водещ на BBC 5Live, след раждането на бебето й публикува снимка на двойка, държаща за ръце помпозно облечено малко шимпанзе, с надпис „Кралският младенец излиза от родилния дом“. Твърди, че не е целял да се присмее, било просто „смешна картинка“, но веднага е уволнен поради „противоречие с ценностите на компанията“ и неодобрение в мрежите. Но има и много одобрение за „картинката с шимпанзето“ на много популярния водещ, породено от дразнещия за мнозина бритнаци факт, че Маркъл е първата в кралското семейство, принадлежна към смесена раса. Според бившия редактор на Mirror Пиърс Морган смъртта на майка му не дава на Хари „лиценз да се отнася с кралицата толкова ужасно“. Има и доста други примери за недоброжелателно, хапливо и дори враждебно отношение към избора на развежданата веднъж моделка Мегън Маркъл за кралска снаха, към неблестящия с интелект принц Хари и решението на двамата да откажат да изпълняват задълженията си като членове на височайшето семейство. Както по отношение на брекзита, така и по отношение на чернокожите спортисти, пришълците от разни краища на света и тяхното нееднозначно поведение в страната, настроенията и мненията на британците са поляризирани. Расистките нагласи забележимо растат и се множат, показаха го и последните парламентарни избори. Силно различен от нашия е тамошният национализъм, богоизбрански в основата си, агресивен, завоевателен, ксенофобски. Голям е процентът на дълбоко убедените, че на британците е позволено много повече, отколкото на всички други, чието място е да слугуват, да бъдат доени и стригани, дори изтребвани, ако се бунтуват. Това са и правили около 300 години, не се отвиква току тъй от господарските позиции, поне не без борба за частичното им запазване. В народностния характер на българите е заложен отворен и толерантен към другите национализъм. На много българи все още им е трудно да проумеят, защо постоянно ни обвиняват в дискриминация на етническа или друга основа и настояват да се дават колективни привилегии на разни малцинства, повечето абсолютно измислени. Чужда агентура и космополитна туземна пасмина неспирно ни кори за език на омразата, нетолерантност и ганювщина. И все още ни бае за сияйния евроатлантически цивилизационен избор. Колкото светло беше доскоро комунистическото бъдеще, колкото вечни се оказаха дружбата и братството по оръжие с СССР под рубинената петолъчка на Кремъл. Винаги ще сме им криви заради техни идеологии, управленски модели и практики у нас, възприети наивно, по-често насадени насила за прилагане. Срещу ръжен не се рита, важно е да изпълняваме наложеното с отворени очи и при всяка възможност да го побългаряваме, щадейки народа и страната си. Още нещо за нападките срещу нас откъм Лондон. На любителc?и филм от 1933 г. се вижда как шестгодишната Елизабет прави с ръка нациcтки жеcт, подтиквана от чичо cи Едyаpд, който е симпатизирал открито на фюрера Хитлер и лично се е срещал с него. Самият принц Хари през 2005 г. на парти за Хелоуин е заснет в нациcткa yнифоpма. Но именно от Лондон получаваме най-остри нападки и злонамерено ни лепят грозни етикети при всеки случай на дребно отклонение от Ония ценности. Ние пък ще им напомняме техните грехове, повече са и по-страшни. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tЗлонамерено ни лепят грозни етикети\t\t\t"}
{"url": "https://trud.bg/%d0%bf%d0%be%d0%bf%d0%b7%d0%b2%d0%b5%d0%b7%d0%b4%d0%b0%d1%82%d0%b0-%d0%b2%d0%b0%d1%81%d0%b8%d0%bb-%d0%bd%d0%b0%d0%b9%d0%b4%d0%b5%d0%bd%d0%be%d0%b2-%d0%b3%d0%be%d1%81%d1%82%d1%83%d0%b2%d0%b0-%d0%bd/", "text": "Попзвездата  Васил Найденов ще се срещне с даровити варненски деца в петък. Изпълнителят на „Телефонна любов“, „Сбогом казах“, „Като слънце в огледало“, „След края на света“ и още куп шлагери, превърнали го в любимец на няколко поколения българи, ще разкаже любопитни детайли от своята кариера, ще отгърне завесата за бъдещите си проекти и ще отговори на въпросите на младите таланти.  Те са възпитаници на детски вокален ансамбъл „Сребърни звънчета“, който през 2019 г. чества своята 55-годишнина и на вокален ансамбъл „Звездни струни“. Децата от двете школи на Общински детски комплекс са подготвили няколко изненади за Найденов.  Едната от тях ще бъде музикално-артистична. Това издадоха в аванс Юлия Недева, Гарине Пюзантян, Георги Кючуков и Теодора Сотирова, под чието ръководство школите печелят престижни награди.  Събитието е част от проекта „Вдъхновяващи срещи“, който има за цел да събира възпитаници на ОДК с успели личности от културния и обществен живот на страната и чужбина, посочиха от пресцентъра на комплекса. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tПопзвездата Васил Найденов гостува на даровити деца във Варна\t\t\t"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b2-%d0%bc%d0%b5%d0%bc%d0%be%d1%80%d0%b8%d0%b0%d0%bb%d0%b0-%d1%8f%d0%b4-%d0%b2%d0%b0%d1%88%d0%b5%d0%bc-%d0%b1%d1%8a%d0%bb%d0%b3%d0%b0%d1%80%d0%b8/", "text": "Петият международен форум за възпоменание на Холокоста събира лидери от цял свят, за да ни припомни един от най-мрачните и срамни периоди в човешката история и да ни предупреди никога повече да не го допускаме. Това заяви президентът Румен Радев преди началото на възпоменателната церемония в мемориалния комплекс „Яд Вашем“ в Израел, с която се отбелязват 75 години от освобождаването на Освиенцим и Деня за възпоменание на Холокоста. Във възпоменателното събитие участват 47 държавни и правителствени ръководители от цял свят, съобщиха от прессекретариата на държавния глава. „България е тук с високо вдигнато чело, защото не допусна нито един български евреин да бъде изпратен в лагерите на смъртта и можем само да се гордеем с този подвиг на българския народ, който тук се цени изключително високо“, посочи държавният глава. Президентът призова за обединение на усилията в борбата срещу антисемитизма, ксенофобията и омразата. Румен Радев подчерта още, че този форум се провежда във време на проблеми и усложнена глобална среда за сигурност и изрази надежда събитието да спомогне за засилване на диалога и укрепване на сигурността. В Тел Авив Румен Радев ще се срещне с представители на българската общност и ще присъства на премиерната прожекция на израелско-българския документален филм „Следващото поколение“ на българския режисьор Димитър Гочев. Държавният глава присъства на възпоменателната церемония в „Яд Вашем“ заедно със съпругата си Десислава Радева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tРадев в мемориала „Яд Вашем“: България не допусна нито един български евреин да бъде изпратен в лагерите на смъртта\t\t\t"}
{"url": "https://trud.bg/%d1%87%d0%b0%d1%81%d1%82%d0%bd%d0%b8%d1%82%d0%b5-%d0%bb%d0%be%d1%82%d0%b0%d1%80%d0%b8%d0%b8-%d0%bd%d0%b0%d1%88%d0%b8%d1%82%d0%b5-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d1%81%d0%b0-%d0%b8/", "text": "Противоконституционно отнемане на действащ лиценз води до потенциални финансови обезщетения в размер на милиарди Във връзка с медийните публикации и засиления обществен интерес, предшестващи днешните изявления на министър-председателя Бойко Борисов и стартиралото обсъждане в парламентарната комисия по бюджет и финанси на проектозакона за хазарта, внесен от Валери Симеонов, частните компании, организиращи лотарийни игри в България, заявяват следното:  посочи доклада от проверка на Агенцията за държавна и финансова инспекция (АДФИ) като основен аргумент за пропуснати вземания от държавата. Припомняме, че във вчерашното си изявление директорът на агенцията заяви, че няма нарушение на закона. Ето заключението му дословно: “(…) текстът дава възможност да се събират такси, формирани на различна основа”. Той обяви и данни, че са внесени над 500 млн. лв. в бюджета от частните лотарии за периода 2014 – 2019 г. Премиерът се позова на хипотетичен вариант, в който АДФИ излага, че лотариите са можели да платят стотици милиони повече, ако законът бил различен. В тази връзка заявяваме, че нашите лотарийни компании са изплатили всички дължими по закона данъци и такси и спазват буквата на Закона за хазарта такъв, какъвто той е. Сега действащият Закон за хазарта е изменен по предложение на финансовия министър Владислав Горанов през декември 2014 г. Промяната е аргументирана от министерство на финансите с “необходимостта от избягване на възможности за отклонения на данъчно облагане”. Прилагаме заповедта на министър Горанов и образеца на декларацията, които са публикувани на сайта на Държавната комисия по хазарта и Министерство на финансите. По повод Законопроекта за хазарта на Валери Симеонов, премиерът едновременно заяви, че не става дума за “одържавяване” и “национализация”, но обвърза евентуална подкрепа от ГЕРБ при евентуално гласуване в НС под условие (дословен цитат): че “изрично трябва да бъде вписано, че не може да се отдава на концесия, да се аутсорсва и преотдава и трябва да бъде в забранителния списък за приватизация, да е сигурно, че абсолютно никой друг, освен държавата, няма да се занимава с тази дейност”. Така направената от премиера дефиниция описва безусловен монопол и присвояване на основните активи на всички лотарии. Припомняме, че Конституцията на Република България изрично урежда с изчерпателен списък обектите, върху които може да бъде установяван държавен монопол, а именно: • железопътния транспорт, \n• националните пощенски и далекосъобщителни мрежи, \n• използването на ядрена енергия, \n• производството на радиоактивни продукти, \n• оръжие, взривни и биологично силно действащи вещества Г-н Борисов заяви още, че предлагания от Валери Симеонов проектозакон за хазарта не е свързан с бъдещето и развитието на ПФК „Левски“. Само че предвижда спиране на дейността на компаниите, основни спонсори и дарители на клуба. В заключение добави, че е готов на среща с всички. Като страна в този дебат, приемаме поканата за среща на премиера, за да представим позициите си и да уточним тезите му. Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи. Длъжни сме да направим и допълнително уточнение, че противоконституционно отнемане на действащ лиценз носи своите правни последствия и потенциални финансови обезщетения в размер на милиарди. Нове АД Холдинг \nIntralot SA \nНационална лотария АД \nЕвробет \nБАРХИ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tЧастните лотарии: Нашите компании са изплатили всички дължими по закона данъци и такси\t\t\t"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%be%d1%82-1722-%d0%bc%d0%bb%d1%80%d0%b4-%d0%bb%d0%b2-%d0%b2%d0%bb%d0%b5%d0%b7%d0%b5-%d0%b7%d0%b0/", "text": "Проектът за бюджет на Столичната община за 2020 г. в размер на 1,722 млрд. лв., е внесен за разглеждане в общинския съвет, съобщи зам.-кметът Дончо Барбалов. Oсновни компоненти на бюджета са делегираните държавни дейности в размер на 555 млн. лв., собствените приходи са 782 млн. лв., с 57 млн. лв. повече спрямо 2019 г. При данъчните приходи се очаква увеличение в размер на 36 млн. лв. и така те ще достигнат 388 млн. лв. При неданъчните приходи очакваме 393 млн. лв. приходи или 21 млн. лв. увеличение. При данък моторни превозни средства се очакват постъпления от 114 млн. лв., при данък недвижими имоти – 112 млн. лв., при данък възмездно придобиване – 153 млн. лв., каза Барбалов. През следващата седмица предстоят дискусии по бюджета в комисиите към СОС. Основните акценти в бюджета за тази година са инфраструктура и екология, потвърди зам.-кметът. Увеличават се инвестициите в районите, като 95 процента от капиталовата програма на общината е именно в районите, посочи зам.-кметът. Той информира, че е заложено изграждане и ремонт на транспортна инфраструктура, основни ремонти на улици в кварталите и изграждане на тротоари. Друг важен обект през тази година е завършването на третата линия на метрото, както и модернизацията на градския транспорт. За целта са предвидени 213 млн. лв. За чистота на въздуха, управление на отпадъците са предвидени над 35 млн. лв. Подготвя се и изграждане на нови паркове – парк „Кукуряк“, парк „Овча купел“, парк „Въртопо“, Източен парк в район „Младост“.  Изключително важен приоритет е изграждането на нови детски градини, за което са предвидени 63 млн. лв. От бюджета на общината са осигурени над 32 млн. лв. за изграждане на 13 градини, две ясли, шест училищни сгради. Предвидени са и основни ремонти в 25 училища и детски градини, посочи Барбалов. Общината е готова с проекти за седем детски градини и четири училища на обща стойност 40 млн. лв., за които е кандидатствала за финансиране от държавата. В областта на културата са предвидени средства за реставрация и консервация на минералната баня в Банкя, за проектите по реставрация на баните в „Овча купел“ и в „Горна баня“. Започва и строителството на центъра за съвременно изкуство „Топлоцентралата“ в района на НДК. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tБюджетът на София от 1,722 млрд. лв. влезе за разглеждане в СОС\t\t\t"}
{"url": "https://trud.bg/50-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bd%d0%b0%d1%85%d0%bb%d1%83-%d0%b2-%d1%87%d0%b0%d1%81-%d0%bf%d0%be-%d1%85%d0%b8%d0%bc%d0%b8%d1%8f-%d0%b8-%d0%b2%d0%b4%d0%b8%d0%b3/", "text": "Районна прокуратура – Пловдив наблюдава бързо производство за извършени хулигански действия в училище в Пловдив, съобщават от държавното обвинение. Установено е, че вчера, след като избутал охраната, в едно от пловдивските училища е влязъл А.П., на 50 г.. Той нахлул в класна стая на седми клас в часа по химия и се отправил към чина на 13-годишно момче, като поискал обяснение за конфликт с дъщеря му. Въпреки опитите на преподавателката да потуши скандала, мъжът започнал да дърпа ученика за якето и да му говори на висок глас. От ръководството на училището е бил подаден сигнал на тел. 112, мъжът е задържан за срок от 24 часа. По бързото производство, водено от разследващ полицай при Четвърто РУ на МВР-Пловдив, се извършват процесуално-следствени действия. Предстои 50-годишният мъж да бъде привлечен като обвиняем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\t50-годишен мъж нахлу в час по химия и вдигна скандал на ученик\t\t\t"}
{"url": "https://trud.bg/%d0%bf%d0%b5%d0%ba%d0%b8%d0%bd-%d0%be%d1%82%d0%bc%d0%b5%d0%bd%d0%b8-%d1%81%d1%8a%d0%b1%d0%b8%d1%82%d0%b8%d1%8f%d1%82%d0%b0-%d0%bf%d0%be-%d1%87%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be/", "text": "Големите празненства по случай китайската нова година бяха отменени в Пекин, заради опитите по овладяването на епиденията от новия коронавирус, който вече причини смъртта на 17 души, като се предполага, че заразените са стотици, съобщи AFP. Местните власти в града заявиха, че ще отменят събитията в Пекин по случай китайската нова година, на които винаги присъстват огромни тълпи от туристи, в опит да предотвратят появата на нови случаи на заболяването. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tПекин отмени събитията по честването на китайската Нова година заради епидемията\t\t\t"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80-%d0%be%d1%81/", "text": "За първи път у нас русенка осъди системата на МВР. Съпругът й, който е пожарникар, загива, докато изпълнява служебните си задължения. Предвиденото от закона за МВР обезщетение обаче, е строго ограничено. След като завежда и печели дело на първа инстанция, съдът присъжда на семейството на загиналия огнеборец три пъти по-голямо обезщетение, съобщи  . През август 2017-а 57-годишният пожарникар Николай Николаев бил извикан в почивния си ден да гаси пламъците в горяща триетажна къща в Бяла. Паднал от покрива и по-късно починал в болницата. Обезщетението, което семейството му получило били 12 месечни заплати и 10 хиляди лева застраховка. Оказва се, че животът на служителите на МВР струва по-малко, отколкото на всички останали, загинали при трудови злополуки. Съпругата на Николай не желае да се връща към трагедията и към административните неуредици, с които се е сблъскала. „Тази жена, когато дойде и ни разказа какви обезщетения са били изплатени – това беше потресаващо. Подигравка. Този текст дискриминира служителите на МВР, за разлика от един обикновен работник, който е на трудови правоотношения по Кодекса на труда, където при трудова злополука няма лимит на обезщетението“, коментира Венцислав Великов – адвокат по делото. От адвокатската кантора се обърнали към Европейския съд за правата на човека дали има дискриминация в Закона за МВР. „Особеността тук е, че служителите по закона за МВР са дискриминирани, като им е определен лимит от определен брой работни заплати, които да получат при смърт по време на трудова злополука. Това е в разрез с европейското законодателство“, поясни Елвира Димитрова – юрист. Така се стигнало до дело в Русенския окръжен съд, което било гледано по Кодекса на труда и е спечелено. А съпругата и двамата й сина вече ще получат 190 хиляди лева обезщетение. От пожарната и синдиката в Русе признаха, че има несъвършенства в Закона за МВР. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСемейството на загинал пожарникар осъди МВР\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d1%80%d0%be%d1%82%d0%b8%d0%b2%d0%be%d0%bf%d0%be%d1%81%d1%82%d0%b0%d0%b2%d1%8f%d0%bd%d0%b5-%d0%bd%d0%b0/", "text": "Руският президент Владимир Путин призова към противопоставяне на всякакви прояви на ксенофобия и антисемитизъм, където и да възникват те. Руският държавен глава говори за това на срещата си с израелския президент Реувен Ривлин, съобщи БТА. Руският президент е на посещение в Израел за участие в Петия международен форум в памет на жертвите на Холокоста и за отбелязването на 75-годишнината от освобождаването на концлагера „Аушвиц“. „Трябва да сме много внимателни, за да не пропуснем нищо подобно в бъдеще и да се противопоставяме на всякакви прояви на ксенофобия и антисемитизъм, където и да възникват и от когото и да идват“, каза Путин. „За мен и за моите колеги е много важно днес да бъдем в Израел. Виждаме вашите усилия, усилията на цялото израелско ръководство за запазване на паметта за трагичните събития от Втората световна война“, допълни руският президент. Дълбоко сме развълнувани, че отбелязваме 75-годишнината от освобождаването на „Аушвиц“. На международната сцена съществува общо разбиране, че е недопустимо да има прояви на антисемитизъм, на ксенофобия и фашизъм, заяви Ривлин. „Важно е заедно да се борим с антисемитизма. Тази война не може да се води, без Русия да взима в нея активно участие“, отбеляза израелският президент. Израелският външен министър Израел Кац, посрещайки днес Путин на летище „Давид Бен Гурион“, отбеляза героизма на народите на Съветския съюз през Втората световна война и подчерта ключовата роля на Съветската армия за победата над нацистка Германия и освобождаването на затворниците от концлагерите. \nРуският президент и израелският премиер Бенямин Нетаняху откриха днес в центъра на Ерусалим паметник „Свещ на паметта“, посветен на героичния подвиг на защитниците и жителите на Ленинград по време на блокадата през Втората световна война. Паметникът е издигнат в парк Сакер, недалече от сградата на министерството на външните работи на Израел, Върховния съд и Кнесета. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tПутин призова за противопоставяне на всякакви прояви на ксенофобия и антисемитизъм\t\t\t"}
{"url": "https://trud.bg/%d0%b5%d0%bd%d0%b4%d0%b6%d0%b8-%d0%ba%d0%b0%d1%81%d0%b0%d0%b1%d0%b8%d0%b5-%d1%81-%d0%b2%d0%b8%d0%b4%d0%b5%d0%be-%d0%be%d1%82-%d0%b8%d0%b7%d0%bf%d0%b8%d1%81%d0%b2%d0%b0%d0%bd%d0%b5%d1%82%d0%be-%d0%bd/", "text": "Диетоложката на звездите Енджи Касабие,  , сподели в Instagram видео от изписването на сина й Раян. „Моето бебче си отива у дома. Сега мога да кажа, че бебе Раян започва новия си живот, след като ни изписаха от болницата“, написа Касабие и благодари на всички близки, познати и дори на медиите за изпратените поздравления за раждането на сина й. От видеото става ясно, че младата майка е дала интервю за „Папараци“ още в болничното заведение, а след изписването се е превозила до дома си с бяла лимузина Hummer. В едно от първите си интервюта след раждането Касабие призна, че . \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tЕнджи Касабие с видео от изписването на сина й Раян\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d1%80%d0%b5%d0%b4-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8%d1%82%d0%b5/", "text": "По инициатива на министър Теменужка Петкова в Министерството на енергетиката се проведе среща за отчитане на дейностите по реализацията на проекта за изграждане на интерконектора Гърция-България (IGB). В срещата участваха изпълнителнителните директори на проектната компания „Ай СИ Джи Би“ ЕАД от българска и от гръцка страна – Теодора Георгиева и Константинос Караянакос, представители на доставчика на тръби – „Коринт Пайпуър“, на строителя – АВАКС и на инженер-консултанта – „Консорциум Тибей“, съобщиха от пресцентъра на министерството. Министър Теменужка Петкова призова компаниите да работят активно и подчерта, че завършването на изграждането на междусистемната газова връзка Гърция-България следва да приключи през октомври тази година. По думите й въвеждането в експлоатация на проекта в синергия с Трансадриатическия газопровод е от стратегическо значение. Чрез IGB страната ни ще получава договорените 1 млрд. куб м./год. азербайджански природен газ за страната от втората фаза на газовото находище Шах Дениз. Представителите на „Коринт Пайпуър“ увериха, че производството на тръби се реализира по график. През месец февруари ще се осъществи доставката на необходимите тръби за изграждането на първите 47 км. от интерконектора. Необходимата техника за извършване на автоматично заваряване на тръби, която ще ускори значително процеса по реализация, е доставена в Солун и предстои да се транспортира към трасето в България, казаха от АВАКС. В момента продължават да се изпълняват подготвителни дейности по трасето както на българска, така и на гръцка територия.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tМинистър Петкова пред изпълнителите на интерконектора Гърция-България: Строителството трябва да приключи през октомври\t\t\t"}
{"url": "https://trud.bg/%d0%bf%d0%b5%d1%82%d1%8f-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d1%81%d1%82%d0%b5%d0%bd%d0%b0%d1%82%d0%b0-%d0%bd%d0%b0/", "text": "Ремонтът на язовир „Студена“ се е извършвал без да се източва съоръжението или да се спира неговата експлоатация. Това обясни регионалният министър Петя Аврамова в отговор на депутатски въпрос. Строително-монтажните работи по водния откос са изпълнени от водолази и са приключили през 2018 г., съобщиха от Министерство на регионалното развитие и благоустройството (МРРБ).  Основното обновяване на съоръжението е извършено през 2017-2018г., когато са монтирани водонепропусклива система, дренажен пласт, система за отводняване зад геомембраната и система за закрепване към стената. През 2018 г. водата в язовира е преливала през преливника в продължение на 89 дни в различни периоди от време, като последното преливане е на 04.08.2018 г. \nСъгласно предписанията на Министерството на околната среда и водите за поддържане на указания обем вода в язовира от 21 млн. куб. м, ВиК операторът е извършвал контролирано изпускане на водни количества през съоръженията към язовирната стена през периода от 01.04.2018 г. – 14.08.2018 г., когато водното ниво в язовира варира от 840,34 метра до 839,55 метра, допълват от МРРБ.  Преливането през преливника и контролираното изпускане нямат връзка с изпълняваните строителни работи по язовирната стена, а са следствие на високото водно ниво в съоръжението и дадените указания от МОСВ обемът в него да не надвишава 21 млн. куб. метра, уточняват от ведомството. Рехабилитацията на яз. „Студена“ се изпълнява по сключен на 08.09.2016 г. договор з с международния консорциум „S.C. HIDROCONSTRUCTIA S.A. – HBM Kft – CARPI Association”. Строителните дейности трябва да приключат на 28.02.2020 г. Предстои завършване на дейностите по водовземната кула. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tПетя Аврамова: Ремонтът на стената на „Студена“ е извършен при непрекъсната експлоатация на язовира\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d1%80%d0%b8-%d0%b4%d1%80%d0%b0%d0%b3%d0%be%d0%bc%d0%b0%d0%bd%d1%81%d0%ba%d0%be%d1%82%d0%be/", "text": "Министърът на околната среда и водите Емил Димитров посети Драгоманското блато. Той обследва щетите от възникналия вчера пожар и заяви, че ако пожарът е причинен умишлено, това е престъпление срещу природата, съобщиха от пресцентъра на МОСВ. По първоначална информация огънят е засегнал и двете защитени зони от мрежата Натура 2000, които се намират в територията на Драгоманското блато. Засегната е и туристическата инфраструктура. Пожарът се е разпрострял и извън територията на блатото, като по данни на ГД „Пожарна безопасност и защита на населението“ общата засегната територия е около 1000 дка. Драгоманското блато е разположено в Западна България, в административните граници на област София и попада в границите на четирите общини Драгоман, Годеч, Сливница и Костинброд. То е местообитание на редица редки и защитени растителни и животински видове. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tМинистър Димитров при Драгоманското блато: Ако пожарът е умишлен, това е престъпление срещу природата\t\t\t"}
{"url": "https://trud.bg/%d1%81%d0%b0%d0%bc%d0%be-%d0%b7%d0%b0-%d1%82%d1%80%d0%b8-%d1%87%d0%b0%d1%81%d0%b0-%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-121-%d0%bd%d0%b0%d1%80%d1%83%d1%88%d0%b5%d0%bd%d0%b8/", "text": "Иззети шофьорски книжки за неплатени глоби, неизползване на обезопасителни системи за деца, неправилно паркиране и нарушения на пешеходци са част от резултатите на операция по пътна безопасност, проведена от служители на „Териториална полиция“ и полицейските участъци „Запад” „Петолъчка” и „Надежда” към РУ-Сливен, съобщиха от Областната дирекция на МВР – Сливен. В акцията са участвали 32 полицейски служители и 13 служебни автомобила. В рамките на три часа са проверени 315 автомобила и 386 лица. Констатирани са 121 нарушения на Закона за движение по пътищата и Закона за българските лични документи. Съставени са 29 акта и 86 фиша по Закона за движение по пътищата. По Закона за българските лични документи са съставени 6 акта. Най-често допусканото нарушение е свързано с неизползването на обезопасителните системи в автомобилите. Установени са деца, които пътуват на предна седалка без предпазен колан, деца без обезопасително столче, пътници и водачи без колани. Общо съставените актове за това нарушение са 21. Съставени са 16 фиша за неправилно паркиране в района на спирки на градския транспорт. Санкционирани са 4 водачи, които не отдават предимство на пешеходци на пешеходни пътеки. Съставени са 6 фиша за неправилно пресичане на пешеходци. Шест автомобила са спрени от движение за поставено фолио и ограничаване на видимостта на челното и странични стъкла на автомобилите. За това нарушение може да бъде наложена глоба в размер на 200 лева, тъй като облепването на стъклата с цветно фолио нарушава качеството им и те не отговарят на съответните изисквания на стандартизационните документи на автомобила. Иззети са 4 шофьорски книжки за неплатени глоби. Полицейски служители следят за опасно поведение на водачи, застрашаващо живота и здравето на останалите участници в движението. През 2019 година са съставени 8 акта по чл.104Б от Закона за движение по пътищата за така наречения „дрифт”. За това нарушение се налага глоба в размер на 3000 лева и лишаване от управление на МПС за срок от 12 месеца. Шест от съставените актове са обжалвани. До момента има едно влязло в сила наказателно постановление и две потвърдени на първа съдебна инстанция. Любопитен е фактът, че през месец октомври 2019 година един и същ водач е хванат два пъти да демонстрира опасно поведение на едно и също кръстовище в града. Ръководството на ОДМВР-Сливен ще използва всички законови средства срещу този вид нарушения и няма да толерира подобно опасно поведение на пътя, казаха още от МВР – Сливен. Акциите по пътна безопасност и засилената патрулна дейност по установяване на водачи, употребили наркотици и алкохол на територията на РУ-Сливен продължават \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСамо за три часа установиха 121 нарушения при пътни проверки в Сливен\t\t\t"}
{"url": "https://trud.bg/%d0%bd%d0%b0%d0%b4-300-%d1%85%d0%be%d1%82%d0%b5%d0%bb%d0%b8%d0%b5%d1%80%d0%b8-%d0%b8-%d1%80%d0%b5%d1%81%d1%82%d0%be%d1%80%d0%b0%d0%bd%d1%82%d1%8c%d0%be%d1%80%d0%b8-%d0%be%d1%82-%d1%82%d1%8a%d1%80/", "text": "Над 300 хотелиери и ресторантьори от Велико Търново, Горна Оряховица, Лясковец, Габрово и Севлиево ще участват в националния протест пред парламента. Негодуващите ще се стекат пред Народното събрание на 29 януари от 12 часа. Това съобщи председателят на регионалната структура на БХРА в старата столица Петър Стефанов. Той е категоричен, че фактът, че протестът ще бъде на един ден с гласуването на недоверие към правителството, е съвпадение. „Ние нямаме никакви политически искания. Нашите претенции са единствено икономически. Те бяха изтъкнати на националната среща на регионалните представители на асоциацията във Велико Търново, която се проведе на 20 януари”, подчерта Стефанов. Работещите в бранша настояват за диференцирана ставка за храните и в заведенията за общественото хранене да падне на 5 %, каквато е в целия Европейски съюз. Да се отмени или усъвършенства Наредба на НАП 18, защото според нея всеки един проверяващ при най-малката нередност може да затвори обекта. А инсталирането на специален модул в софтуера позволява достъп до лични данни, рецептури и т.н. От 25 януари ресторантьори и хотелиери ще стачкуват символично, като на обектите им ще има надпис „Протест”, а собственици и персонал ще работят с жълти жилетки. „След разговори се разбра, че в протеста ще се включат предимно дребни собственици на бакалии и малки магазинчета, които са много притиснати. Защото катастрофата се очертава пред дребния бизнес”, добави Петър Стефанов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tНад 300 хотелиери и ресторантьори от Търново и Габрово излизат на национален протест пред парламента\t\t\t"}
{"url": "https://trud.bg/%d1%81%d0%bf%d0%b0-%d1%81%d1%8a%d1%8e%d0%b7%d1%8a%d1%82-%d0%b8%d1%81%d0%ba%d0%b0-%d0%be%d1%82%d0%bb%d0%b0%d0%b3%d0%b0%d0%bd%d0%b5-%d1%81-5-%d0%b3-%d0%bd%d0%b0-%d0%b4%d0%b0%d0%bd%d1%8a%d1%87%d0%bd/", "text": "Българския съюз по балнеология и спа (БУБСПА) иска отлагането на данъчната наредба Н-18 за касовите апарати с 5 години в писмо до премиера Бойко Борисов. В доводите на организацията се казва, че ако влезе в сила от 31 януари, както е предвидено, документа ще доведе до сериозен хаос и затруднения в работата на туристическия бранш.  Според БУБСПА наредбата задължава бизнеса да вложи огромен финансов, времеви и човешки ресурс за подмяна или преработка на вече закупени международни софтуери в изключително кратки срокове. В същото време фирмите се сблъскват с масов отказ от страна на глобалните софтуерни компании за модифициране на техните продукти, съобразно изискванията на наредбата. Чуждите фирми не желаят да отговорят на изискванията на НАП поради нерентабилност и липса на интерес за съществени промени в световни практики, съобразно изискванията на малък пазар като България.  „Това води след себе си нужда от закупуване на български софтуерни решения – множеството, от които с ниска производителност, стари технологии и неприемливи за международните партьори в туристическия бизнес. В средносрочен план това ще доведе до намаляване на конкурентоспособността на България“, се казва в писмото на БУБСПА. При влизане на наредбата в сила ще се ограничат продажбите през дигитални канали и платформи, поради третирането на заявката за резервация като момент на откриване на продажба и обвързване на потвърждението ѝ с издаване уникален номер на продажба, твърдят от спа организацията. Според тях критично за работата им е и изискването на Н-18 да се забрани издаване на служебен бон като междинна сметка и липсата на работещо решение за начисляване на допълнителни услуги в хотелските комплекси. Невъзможно според БУБСПА за изпълнение е и условието да се декларират  всички резервационни системи, с които хотелите работят заради спецификите в работата на сектора. С наредбата се ограничава и възможността за обучение на персонал през използваните от бизнеса софтуери. \nНа 29 януари туристическият бранш готви и национален протест срещу наредбата на площад „Народно събрание“ в София и във Варна.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСпа съюзът иска отлагане с 5 г. на данъчна наредба с писмо до премиера\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d1%83%d0%b1%d0%b8%d0%b5%d1%86%d0%b0/", "text": "Окръжният съд във Видин остави на заседание днес за постоянно в ареста Александър Стоянов, предполагаем . Загиналият Теодор, по прякор Папура, загина миналата седмица, след като беше прострелян фатално със законно притежаван газов пистолет, преправен да стреля с бойни патрони. До трагедията се стигна след сбиване между претима души в клуба. Съдът прецени 48-годишният мъж –   на властите след убийството в нощния локал – може да се укрие, ако бъде пуснат на свобода, тъй като според обвинението го чакат от 10 до 20 години затвор. Присъдата подлежи на обжалване пред Софийския апелативен съд. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tОставиха за постоянно в ареста убиеца от видинския клуб „Бали“\t\t\t"}
{"url": "https://trud.bg/%d0%ba%d1%80%d0%b0%d0%bb%d0%b8%d1%86%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-ii-%d0%be%d0%b4%d0%be%d0%b1%d1%80%d0%b8-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba/", "text": "Британската кралица Елизабет Втора одобри законопроекта за излизане на Обединеното кралство от Европейския съюз. Преди това законопроектът премина и през двете камари на парламента – Камарата на общините и Камарата на лордовете. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tКралица Елизабет II одобри законопроекта за Брекзит\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be-3/", "text": "„България подкрепя и високо оценява Инициативата за сътрудничество между Китай и страните от Централна и Източна Европа („17+1”). Смятаме я за много важен механизъм за стимулиране на инвестиционните, търговско-икономическите и културните контакти между двете държави.“ Това заяви заместник министър-председателят по икономическата и демографската политика Марияна Николова на среща с посланика на Китайската народна република у нас Дун Сяодзюн. Двамата обсъдиха резултатите от проведената наскоро в Пекин 17-ата сесия на Междуправителствената смесена комисия за икономическо сътрудничество. България изразява интерес към участие в инициативата „Един пояс, един път“ чрез реализиране на инфраструктурни проекти в страната ни, подчерта вицепремиерът. Тя посочи, че българското правителство насърчава увеличаване на преките китайски инвестиции в модерни предприятия за производство на иновативни продукти, насърчаващи растежа на „зелената“ икономика и батерии, електромобили и електробуси. На свой ред посланик Дун Сяодзюн изтъкна готовността на Китай активно да работи за реализирането на договореностите, отразени в протокола от 17-ата сесия на Междуправителствената смесена комисия. Той отбеляза, че отношенията с България винаги са били обект на сериозен интерес и се надява те да се задълбочат. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tВицепремиерът Николова се срещна с посланика на Китай\t\t\t"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d1%89%d0%b5-%d0%b4%d0%b5%d0%b1%d1%8e%d1%82%d0%b8%d1%80%d0%b0-%d0%bd%d0%b0-%d0%bc%d1%8e%d0%bd%d1%85%d0%b5%d0%bd%d1%81%d0%ba/", "text": "Северна Корея за първи път бе поканена на Мюнхенската конференция за сигурността през февруари, се казва в изявление на организаторите на събитието, предаде БТА. На конференцията Пхенян ще изпрати заместник-министъра си на външните работи Ким Сон-йон. Американският държавен секретар Майк Помпейо и иранският му колега Мохамад Джавад Зариф също се очаква да участват в Мюнхенската конференция. \nКакто Иран, така и Северна Корея разработват ядрени програми и са в конфликт със САЩ по този въпрос. Пхенян предупреди във вторник в Женева, че може да потърси „нов път“ за защита на интересите си и ускоряване на ядрената си програма след въвеждането на нови санкции от САЩ срещу КНДР. Списъкът с участниците в Мюнхенската конференция все още не е готов. Очаква се представители на САЩ да са трима високопоставени служители: Майк Помпейо, министърът на отбраната Марк Еспър и председателката на Камарата на представителите Нанси Пелоси. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСеверна Корея ще дебютира на Мюнхенската конференция за сигурността\t\t\t"}
{"url": "https://trud.bg/%d1%88%d0%be%d1%82%d0%bb%d0%b0%d0%bd%d0%b4%d0%b8%d1%8f-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b7%d0%b0-%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b8-%d0%bd/", "text": "Четирима души са приети в болници в Шотландия po подозрение, че са заразени с китайския коронавирус, съобщав  . Пациентите, чиято възраст и пол все още не са известни, пътували от китайския град Ухан през Лондон за Шотландия. Те имали гриподобни симптоми и респираторни затруднения, което наложило незабавното им хоспитализиране. Трима от тях са в Единбург, а четвъртият – в Глазгоу. Тестовете все още не са установили от какво точно са болни приетите в лечебното заведение. Температурата на всички лекувани в болницата също ще се наблюдава като предпазна мярка. Според д-р Юрген Хаас от медицинския университет в Единбург е възможно да има заразени хора и в други градове на страната. Коронавирусът е убил 17 души в Китай, като пет града са под карантина, а стотици са заразени. Вирусът вече се е разпространил и в други държави, които са наложили специални мерки по всички летища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tШотландия проверява за първи случаи на коронавирус в Европа\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%b1%d0%be%d0%bb%d0%b3%d0%b0%d1%80%d1%81%d1%82%d1%80%d0%be%d0%b9-%d0%b7%d0%b0%d0%b4%d1%8a%d0%bb%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bb%d0%b5/", "text": "Строителната фирма „Главболгарстрой“ излезе с позиция, след като ръководството на „Левски“ каза, че вероятно ще предстои съд между двете страни заради строежа на основната трибуна на стадион „Георги Аспарухов“. Предлагаме ви я без редакторска намеса: Във връзка с изложените от ръководството на ПФК „Левски“ твърдения относно взаимоотношенията между футболния клуб и „Главболгарстрой“, свързани със строителните дейности на Стадион „Георги Аспарухов“, бихме искали да заявим следното: Към днешна дата задълженията на ФК „Левски“ към „Главболгарстрой“ е над три милиона лева с ДДС. Никога не са претендирани и съответно начислявани лихви по това задължение. През изминалите години сме имали възможност, но не сме предприели действия по събиране на вземането си по съдебен ред, единствено водени от желанието това да стане в дух на разбирателство и по най-изгоден за клуба начин. Бихме искали да уверим всички фенове на футбола в България, че напълно оценяваме значението на ПФК „Левски“ и желаем да осигурим възможност на футболния клуб сам да прецени начина и момента за погасяване на задълженията към „Главболгарстрой“. Ето защо беше отправено предложение до ръководството на клуба, да бъде подписано споразумение за отсрочване на задължението с нови 5 години, което поддържаме и към момента. В заключение бихме искали да напомним, че „Главболгарстрой“ е компанията построила най-много спортни обекти в България. През последните 20 години екипът на дружеството участва в строителството на обекти като спортна зала „Арена Армеец“, Национален стадион „Васил Левски“, многофункционална спортна зала с покрит колодрум в гр. Пловдив, спортни зали „Арена Самоков“ и „Арена Асарел“, спортна база „Спорт Палас“ и много други. Изграждането на спортни съоръжения поставя пред изпълнителите много и различни предизвикателства, нетипични за конвенционалните строителни обекти. „Главболгарстрой“ е една от малкото компании на пазара, които имат капацитета и експертизата да завършат успешно десетки подобни проекти в цялата страна.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\t„Главболгарстрой“: Задължението на „Левски“ е над 3 млн. лв., никога не сме начислявали лихви\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be-11/", "text": "Трима души са откарани в болница след катастрофата на автомагистрала „Хемус“. Това съобщиха от пресцентъра на МВР. Към 15.30 часа на автомагистрала „Хемус“ в посока Варна, на 1-вия километър, е настъпил пътен инцидент между лек автомобил и бус. По първоначални данни, бусът е застигнал и ударил отзад лекия автомобил, който след удар в мантинелата вдясно, се е преобърнал в аварийната лента. Водачът и две пътнички от лекия автомобил са откарани за прегледи в столични болници. Движението по магистралата временно е затруднено в посока Варна, като се осъществява в изпреварващата лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tТрима души са пострадали при катастрофа на магистрала „Хемус“\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d0%b0%d1%82%d1%80%d1%83%d0%bb-%d0%b1%d0%bb%d0%be%d0%ba%d0%b8%d1%80%d0%b0-%d1%80%d1%83%d1%81%d0%ba%d0%b8-%d0%b2%d0%be%d0%b5/", "text": "Американски военен патрул блокира руски военен конвой в североизточна Сирия. Американските сили не разрешили на руските превозни средства да използват главен път между два контролирани от кюрдите градове. Руският конвой, състоящ се от пет бронирани коли и пикап, се опитвал да стигне до граничен пункт на сирийско-иракската граница, който е под контрола на подкрепяните от САЩ Сирийски демократични сили, но е бил принуден да се върне обратно. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tАмерикански патрул блокира руски военен конвой в Сирия (ВИДЕО)\t\t\t"}
{"url": "https://trud.bg/100-%d0%bb%d0%b5%d0%b2%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b0-%d1%81%d1%82%d0%b8%d0%bf%d0%b5%d0%bd%d0%b4%d0%b8%d1%8f-%d0%b7%d0%b0-%d0%b1%d1%8a%d0%b4%d0%b5%d1%89/", "text": "Студентите, влезли с високи резултати от матурите и избрали да учат за хидроинженери, ще получават 100 лева като допълнителна месечна стипендия. Това реши Министерски съвет, след като прие промени, свързани с висшето образование. Право на средствата при същите условия ще имат и студентите по още 11 направления, за които са очаква недостиг на пазара на труда. \nВсъщност стипендия ще се отпуска на студенти, които са сред първите 10% с най-високи оценки на изпита по БЕЛ за страната, а на втория ДЗИ резултатите им са над средните за страната. Стипендия ще получават и тези, които са имали над средния за страната успех по БЕЛ и са сред 30-те % с най-високи резултати на втори ДЗИ по „Математика“, „Физика и астрономия“ или „Химия и опазване на околната среда“. \nЦелта е да се мотивират добрите ученици да влязат в професионални направления с особена значимост за развитието на страната. \nОсвен за защитената специалност „Хидростроителство“ от направление архитектура, стипендиите ще важат за студентите по направленията педагогика, педагогика на обучението, машинно инженерство, електротехника, енергетика, транспорт, материали и материалознание, проучване и добив на полезни изкопаеми, металургия, химични технологии и общо инженерство. \nМС реши още да бъдат освободени от такси за обучение новоприетите студенти от българската диаспора в Албания, Косово, Молдова, Северна Македония, Украйна и Сърбия.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\t100 лева допълнителна стипендия за бъдещи хидроинженери\t\t\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%bb%d0%be%d1%82%d0%b0%d1%80%d0%b8%d1%8f-%d0%b5-100-%d0%b7%d0%b0%d0%ba%d0%be%d0%bd%d0%bd%d0%b0-%d0%b4%d1%8a%d1%80%d0%b6/", "text": "Блестящ пример за начина и качеството на управлението на един бизнес от държавата или от частника в условията на пазарна икономика е случаят с хазартните игри „Национална лотария“ и „Спорт тото“. Първата е на частна компания, а втората – на държавна институция. И двете работят по законните правила за този вид бизнес. Разликата е във високопрофесионалното управление на първата компания и в безхаберното и плачевно като резултат управление на втората.  Но понеже Валери Симеонов не го интересува как е държавата, а му е важно Вуте да е зле, реши да връща България във времената на недоразвития социализъм и да експроприира бизнеса на така мразения по онова време частник. Като оставим настрана тия комунистически страсти, е важно да кажем, че в аргументите на Симеонов се съдържа изключителна наглост и цинизъм. Според него хазартът, продаван от частната компания, съсипвал морала на населението и затова трябвало да бъде национализиран. Интересно как държавния хазарт ще изгражда у същото това население градивни ценности.  Иска да каже, човекът, че държавният хазарт е морален, а частният е дълбоко неморален. Да ви напомня нещо? Онзи велик лаф, че социалистическият болен е най-здравият болен в света? \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tНационалната лотария е 100% законна, държавното тото е безхаберно\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bf%d1%80%d0%b8%d0%b5-%d0%bf%d0%be%d1%81%d1%82%d0%be%d1%8f%d0%bd%d0%bd%d0%b8%d1%8f-%d1%81%d1%8a/", "text": "Главният прокурор Иван Гешев прие в Съдебната палата постоянния съветник по юридическите въпроси към Посолството на САЩ в България Джесика Ким. Основна тема на срещата бе надграждане на партньорството между правоприлагащите органи на България и САЩ в областта на борбата с корупцията, прането на пари, организираната престъпност и киберсигурността. Дискутирани бяха и въпроси от взаимен интерес в сферата на върховенството на закона. В хода на проведената среща бе подчертана важността на сътрудничеството между Прокуратурата на Р България и правоприлагащите органи на САЩ с цел повишаване ефективността на противодействието на престъпността и защитата на авторските права. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tГлавният прокурор прие постоянния съветник по юридическите въпроси към Посолството на САЩ в България\t\t\t"}
{"url": "https://trud.bg/%d1%87%d0%b0%d1%81%d1%82%d0%bd%d0%b8%d1%82%d0%b5-%d0%b1%d0%be%d0%bb%d0%bd%d0%b8%d1%86%d0%b8-%d0%b8%d1%81%d0%ba%d0%b0%d1%82-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%b4%d0%be%d0%b3%d0%be/", "text": "НЗОК да договаря с производителите цената на лекарствата и да заплаща директно на тях. Това се посочва в позиция на Националното сдружение на частните болници, внесена вече в министерствата на здравеопазването и на финансите, както и в Народното събрание. Становището на сдружението е в резултат на информация от управителя на НЗОК, че частните болници купуват лекарства на до 7 пъти по-високи цени в сравнение с държавните и общинските болници, както и намерението за законова промяна. Ако законовата промяна стане факт, частните болници ще трябва да правят обществени поръчки за лекарства. Предложението от частните болници би довело до цена на лекарствата, еднаква за всички, а НЗОК, като единствен купувач, ще може да договори най-ниските възможни цени, посочват от сдружението. Ако се приеме този подход, няма да се налага да се нарушава Европейското право, с всичките неблагоприятни последици от това, се допълва в позицията на сдружението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tЧастните болници искат промяна в договарянето и заплащането на лекарства\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b3%d1%80%d1%83%d0%b7%d0%b8%d0%bd%d1%86%d0%b8-%d1%81-%d1%80%d0%be%d0%bb%d1%81-%d1%80%d0%be%d0%b9%d1%81-%d0%b8-%d0%be%d1%80%d1%8a%d0%b6/", "text": "МВР задържа организирана престъпна група от чужденци, търгували с оръжие. По непотвърдена информация става дума за грузинци, които били следени от доста време от службите. Ще се проверява дали чужденците са участвали и в други престъпления. При обиските е намерено голямо количество оръжие, а в гараж е открит и „Ролс-Ройс”, с който грузинците се придвижвали. Ще се проверява дали скъпата кола не е крадена. Премиерът Бойко Борисов съобщи за полицейската акция сутринта. „Да похваля МВР за тази операция, която направиха. Такива сериозни хора гониха, толкова оръжие. Не бях виждал в „Ролс-Ройс” да се движат. Никой не очаква от ролс-ройс да го нападнат”, каза министър-председателят преди началото на вчерашното заседание на Министерски съвет. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tХванаха грузинци с „Ролс Ройс” и оръжие\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-20/", "text": "На последното си заседание Министерският съвет прие промени в няколко нормативни акта, свързани с висшето образование, като промените засягат и ВУЗ-овете във Великотърновска област. Това съобщи народният представител от ГЕРБ и член на парламентарната Комисия по образование и наука Станислава Стоянова. С промените се увеличават коефициентите, по които се умножава базовия норматив за издръжка на обучението на един студент по професионални направления. На практика се повишава издръжката по направления като „Педагогика“, „Педагогика на обучението по…“, и „Теория и управление на образованието“, „Икономика“, „Администрация и управление“ и „Туризъм“, „Социология, антропология и науки за културата“, „Филология“, „История и археология“, „Философия“, „Религия и теология“, „Психология“, „Социални дейности“, „Право“, „Обществени комуникации и информационни науки“, „Политически науки“ и редица други. „Промяната се отнася и за специалността „Национална сигурност“, с изключение обаче на провежданото обучение от военните академии, висшите военни училища и Академията на МВР, за които коефициентът е различен“, обясни великотърновският народен представител от ГЕРБ. Новите условия ще обхванат студентите и докторантите в първи курс на обучение, приети през учебната 2019/2020 година. Правителството прие също така промени и в постановленията за механизма за диференцирано финансиране на висшето образование, за условията и реда за предоставяне на стипендии на студентите, докторантите и специализантите и за условията и реда за утвърждаване на броя на приеманите за обучение студенти и докторанти в държавните висши училища. Станислава Стоянова е категорична, че промените надграждат политиката на МОН за обезпечаване пазара на труда с необходимите кадри и до голяма степен ограничават неефективни или дублиращи се специалности, които са довели до пренасищане с кадри в едни направления и професии, за сметка на недостига в други. Стоянова обясни, че се усъвършенства механизмът за диференцирано финансиране, при който е отчетена необходимостта от инвестиции в определени области на висшето образование и подготовката на специалисти, съобразно нуждите на българската икономика. Продължена е политиката, заложена в Стратегията за развитие на висшето образование, финансирането да се концентрира в професионалните направления и висшите училища, получили по-висока оценка за качество и съответствие с потребностите на пазара на труда. Тя е и част от усилията, които МОН полага за повишаване ефективността на публичните разходи в системата на висшето образование. В условията и реда за предоставяне на стипендии, предложените промени предвиждат студентите, за които държавата осигурява средства за издръжката на обучението им по определени специалности, да получават ежемесечно стипендии в размер на 100 лв. Това са обучаемите в специалности от професионалните направления “Педагогика“, “Педагогика на обучението по…“, “Машинно инженерство“, “Електротехника, електроника и автоматика“, “Енергетика“, “Транспорт, корабоплаване и авиация“, “Материали и материалознание“, “Проучване, добив и обработка на полезни изкопаеми, “Металургия“, “Химични технологии“, “Общо инженерство“ и по защитената специалност „Хидростроителство“ от професионално направление „Архитектура, строителство и геодезия“, които трябва да отговарят и на определени условия. Една от промените в постановлението за условията и реда за утвърждаване броя на приеманите за обучение студенти и докторанти в държавните висши училища, е промяна в срока за подаване на заявките за прием, който е до 10 февруари, вместо, както досега – до 20 февруари. С цел усъвършенстване на нормативната уредба се предвижда още броят на приеманите за обучение студенти и докторанти по държавни висши училища и по професионални направления да се определя като произведение от максимално допустимия брой на приеманите за обучение лица по съответното професионално направление за всички държавни ВУЗ-ове и разпределителен коефициент за всяко висше училище по съответното професионално направление. За целта е разработена Методика за определяне на разпределителен коефициент за всяко висше училище по професионално направление. \nМаксимално допустимият брой на приеманите студенти и докторанти ще е в зависимост още от броя на завършващите средно образование в съответната учебна година и обвързването на профилната структура на висшето образование с потребностите на пазара на труда и на обществото.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tДепутатът от ГЕРБ Станислава Стоянова: Нормативни промени във висшето образование надграждат усилията за обезпечаване пазара на труда с необходимите кадри\t\t\t"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd-%d0%b8%d0%b7%d0%bf%d0%bb%d0%b0%d1%88%d0%b8-%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%b5%d0%b4%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b0/", "text": "Истински ураган над Банско заплаши провеждането на Световната купа за жени този уикенд. Силният вятър със скорост 120 км/ч стана причина за отлагането на единствената тренировка за спускане, която е задължителна, за да има старт в най-скоростната дисциплина в алпийските ски. За късмет времето скоро утихна и сесията започна с леко закъснение, но пък от истинския старт на 2415 м надморска височина, вместо от резервния, какъвто вариант имаше. \nНеособено известната Йохана Хелен (Швейария) беше най-бърза под връх Тодорка като преодоля 2404-метровата дистанция до Бъндеришка поляна (1615 м надморска височина) за 1:30,69 мин. Само на 1 десета след нея остана Федерика Бриньоне (Италия). Трето време даде Тамара Типлер (Австрия, +0,15 сек), а останалите бяха с над секунда по-бавни. Все пак прилична скорост показа суперзвездата Микаела Шифрин (САЩ), чиято сила иначе е в техничните дисциплини. Тя завърши 4-а на 1,08 сек и на 6 стотни пред доминаторката на дългите ски в последните два сезона София Годжа (Италия). В тренировката се пуснаха 51 от 52 състезателки и така получиха право да стартират в двете спускания днес и утре, като първото заменя отложеното от Вал д’Изер. \nСтартът е днес от 10,45 часа. Председателят на БОК Стефка Костадинова се очаква да пристигне в Банско за стартовете от Световната купа при жените. Освен световната рекордьорка в скока на височина, на събитието са поканени министърът на вътрешните работи Младен Маринов, главният секретар на ведомството Ивайло Иванов,спортният министър Красен Кралев и други. От тази сутрин влиза в сила и заповедта за временна организация на движението в курорта, която ограничава достъпа с автомобили от кръстовището на ул. „Пирин“ и „Найден Геров“. Страховитата писта „Щрайф“ взе само една жертва в тренировката за спускане преди най-очаквания уикенд за сезона в Световната купа в Кицбюел (Австрия). Асът на домакините Винсент Крийхмайр се оплете в мрежите и имаше нужда от чужда помощ да се измъкне, но се размина без контузии. А на-бърз беше Йоан Клари (Франция), който остави на 55 стотни Александер Аамод Килде (Норвегия) и на 0,60 секунди Матиас Майер (Австрия). Днес е супер-Г, а спускането е утре. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tУраган изплаши Банско преди Световната купа\t\t\t"}
{"url": "https://trud.bg/%d1%82%d1%80%d0%b8-%d0%be%d1%82%d0%b4%d0%b5%d0%bb%d0%bd%d0%b8-%d0%bd%d0%b0%d1%83%d1%87%d0%bd%d0%b8-%d0%b5%d0%ba%d0%b8%d0%bf%d0%b0-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0%d1%82/", "text": "Три отделни научни екипа започват работа за разработване на потенциални ваксини срещу коронавируса, който предизвиква епидемия в Китай, съобщава Ройтерс. Коалицията за иновации за епидемна готовност, която съфинансира проектите, обяви, че планът е клинични изпитания на поне една потенциална ваксина да започнат през юни. По ваксините ще работят биотехнологичната компания „Модерна“ съвместно с американския Национален институт по алергии и заразни болести, американката фирма „Иновио Фарма“ и екип от университета на Кунсланд в Австралия. Новият коронавирус, който се появи в китайския град Ухан, вече уби 71 души, а заразените са над 600. Повечето от тях са в Китай, но заразата достигна и други държави, дори толкова далечни като САЩ. Всеки от трите проекта ще използва различен научен подход за разработване на превантивна ваксина срещу вируса, наречен 2019-nCoV. „Надеждата ни с тези технологии е при новия патоген да преминем от генното секвениране към клинични изпитания за 16 седмици – каза Ричард Хачет, генерален директор на глобалната коалицията, учредена за борба с болести. – Гаранции за успех няма, но се надяваме тази работа да може да осигури значима и важна стъпка напред в разработването на ваксини за тази болест“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tТри отделни научни екипа разработват ваксина срещу китайския коронавирус\t\t\t"}
{"url": "https://trud.bg/%d0%bd%d0%b0%d0%b7%d0%b0%d1%80%d1%8f%d0%bd-%d0%bc%d0%bb%d0%b0%d0%b4%d1%88%d0%b8-%d1%80%d0%b0%d0%b7%d0%bc%d1%8f%d1%82%d0%b0-%d0%b8-%d0%bc%d1%8a%d0%b6%d0%b5%d1%82%d0%b5/", "text": "Двукратният европейски шампион за кадети Едмонд Назарян направи отличен дебют при големите, като размята и мъжете на държавното първенство в зала „Христо Ботев“. \nНа старта в неолимпийската категория до 55 кг 18-годишният талант загря с 8:0 срещу Христо Тошев, а на четвъртфиналите се справи и с титуляра Недялко Петров – 20:12. Срещата бе най-атрактивна и най-резултатна от целия сутрешен сеанс. Назарян поведе с 4:0, после опитният Недялко успя да изравни. Напрежението бе до самия край на битката. И въпреки, че Едмонд имаше солидна преднина секунди преди последния съдийски сигнал, не спираше да атакува. „Лесно си печели точките и лесно ги губи“, коментира развълнувано Армен Назарян, старши треньор на националния отбор и баща на таланта. На полуфиналите съперникът на Едмонд не излезе, и така 18-годишният талант утре ще се бори на финал. В останалите категории титулярите безпроблемно стигнаха до решителните битки. Най-много срещи направи Айк Мнацаканян. В категория до 77 кг, бронзовият медалист от световното в по-долната категория, записа 4 бързи победи. А световният вицешампион от 2018-а Кирил Милов (97 кг) отново демонстрира висш пилотаж, като не даде точка на съперниците си. Утре стартират жените, а мъжете в свободния стил започват в събата.   Снимка ДЕНИСЛАВ СТОЙЧЕВ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tНазарян-младши размята и мъжете\t\t\t"}
{"url": "https://trud.bg/%d0%b5%d0%b4%d0%b8%d0%bd-%d1%83%d0%b1%d0%b8%d1%82-%d0%b8-10-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d0%ba-%d0%bd%d0%b0-4-%d1%82%d1%80%d0%b0%d0%bc/", "text": "Ватманка е с мозъчно сътресение Неспазване на дистанция е една от версиите за сблъсъка Млад мъж загина, а други десет бяха ранени при верижен сблъсък на четири трамвая. Катастрофата стана към 11,30 ч. на бул. „Искърско шосе” в столичния кв. „Дружба”. До фаталния инцидент се стигнало, след като мотриса по линия 23 аварирала по трасето. Ватманът помолил пътниците да слязат. Зад повредения трамвай спрели още два, за да изчакат отстраняването на повредата. Ватманката на четвърта мотриса обаче не успяла навреме да стопира и се нанизала в предната машина. Точно в този момент 30-годишният пътник от авариралия трамвай решил да пресече релсите между мотрисите. От верижния сблъсък той бил премазан. Появиха се информации, че загиналият е гледал в телефона си при катастрофата, но те не бяха потвърдени от полицията и прокуратурата, тъй като разследването е в начална фаза. Пет жени и един мъж на възраст между 29 и 71 години са били ранени при сблъсъка. Те били приети в болница „Св. Анна”. Сред тях е ватманката на последната мотриса, останалите са пътници. Водачката на трамвая е с порезна рана на главата и сътресение на мозъка. Другите пострадали са с гръдни травми и били освободени за домашно лечение. Част от останалите пострадали били прегледани на място, а други били откарани в ИСУЛ. Неспазване на дистанция е вероятната причина за катастрофата, каза зам.-директорът на столичния електротранспорт инж. Иво Василев. „Една трамвайна мотриса не е видяла спрените пред нея трамваи, които изчакват оправянето на малък технически проблем на един от трамваите. Имат малка нарушена видимост, но достатъчно добра, ако се кара нормално и се пази съответната дистанция, за да може да се реагира”, допълни Василев. Ватманката, която управлявала последният трамвай била с 31 години стаж. Мотрисата є пък наскоро била обслужвана в сервиз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tЕдин убит и 10 ранени при сблъсък на 4 трамвая (обзор)\t\t\t"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd%d0%b0-%d0%bd%d0%b5-%d0%bf%d0%be%d1%89%d0%b0%d0%b4%d0%b8-%d0%ba%d0%be%d1%81%d0%be%d0%b2%d0%b0%d1%80-%d0%bd%d0%b0-%d1%81%d1%82%d1%80%d0%b0%d0%bd%d0%b4%d0%b6/", "text": "Двукратният европейски шампион Даниел Асенов не пощади косовара Байоку Башким на боксовия турнир „Странджа“ в зала „Христо Ботев“. Още с първия гонг Тайсъна тръгна в атака, въпреки че имаше незараснала аркада, която се отвори. Той засипа противника си с удари и на два пъти го прати на земята, като на втория съдията бе принуден да прекрати срещата. Така Асенов се класира за полуфиналите в петък в категория до 52 кг, където среща Антъни Ерера (САЩ). Брат му Боян също бе категоричен срещу боксьор от Косово. Негова жертва в категория до 57 килограма стана Рексепи Леутрим, а след последния гонг реферите дадоха пълното превъзходство на българина – 5:0. Шампионката от европейските олимпийски игри Станимира Петрова прекрати участието си, повалена от грип. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tТайсъна не пощади косовар на „Странджа“\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81%d0%bf%d0%b8%d1%80%d0%b0-%d1%81%d0%b5-%d0%bf%d1%80%d0%b8%d0%bd%d1%83%d0%b4%d0%b8%d1%82%d0%b5%d0%bb%d0%bd%d0%be-%d0%b8/", "text": "Помолил съм в най-бърз порядък да се изпрати принудителна административна мярка ТЕЦ „Бобов дол“ да преустанови изгарянето на отпадъци, но да продължи да работи на въглища. Това каза министърът на околната среда и водите Емил Димитров след срещата си с представители на рециклиращия бизнес. Димитров припомни, че преди няколко дни е бил на място, тъй като са оказвали съдействие на прокуратурата по извършваната проверка там. „Сигналите бяха, че там има опасни отпадъци и че имаше вредни емисии. Наши служители бяха изпратени да окажат съдействие. Когато отидохме прокуратурата каза, че съгласно направеното изследване, няма вредни емисии, няма опасни продукти, които да са качвани на транспортните ленти. Моите служители, които бяха там ми казаха, че имат проблем с комплексното разрешително и в него има поставени разрешителни условия, които е следвало да се изпълнят, но не са били изпълнени. Тогава посъветвах ръководството да преустанови дейност, докато не изчисти тези проблеми, които имат. Още повече, че създадена с моя заповед група разгледа всички документи на ТЕЦ-а и излязоха със становище, в резултат на което ние днес изпратихме заповед до РИОСВ Перник“, заяви Димитров. Министърът обяви, че в Перник работи система за видео наблюдение и че когато са превъртели записите назад са видели, че въпреки молбата на министъра те са продължили да горят отпадъци, макар и те да са неопасни, те отново са в нарушение, защото горят отпадъци, каквито не фигурират в комплексното им разрешително. „Отпадъци ще се горят едва, когато изпълнят всички изисквания, които е следвало да въведат“, заяви Димитров и добави, че отпадъци се изгарят в ТЕЦ „Сливен“ и още три завода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tЕмил Димитров: Спира се принудително изгарянето на отпадъци в ТЕЦ „Бобов дол“\t\t\t"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b0-%d0%b7%d0%b0%d0%b2%d0%bb%d0%b5%d1%87%d0%b5-%d0%b1%d0%bb%d0%b0%d0%b3%d0%be%d0%b4%d0%b5%d1%82%d0%b5%d0%bb-%d1%81-8000-%d0%bb%d0%b2/", "text": "30-годишна майка на две деца отива на съд за измама в размер на 8000 лв., съобщиха от Варненската районна прокуратура.  За по-малко от два месеца през есента на 2018 г. Гергана Н. успяла да измъкне сумата от състрадателен земеделец. Жената отишла в цеха му в Девня с двете си боси и гладни деца и го помолила да ги нахрани. Оплакала се, че съпругът й я изоставил и няма средства и работа. Историята трогнала фермера, който оставил гостите да преспят в цеха и дал на Гергана пари. Не след дълго тя започнала да го търси отново с молби за финансова помощ – за животоспасяваща операция, за плащане на здравни осигуровки, за настаняване на децата в социален дом.  Благодетелят откликвал, докато накрая Гергана му се обадила и под предлог, че е отвлечена, поискала 1000 лв., за да плати откуп. Тогава земеделецът се усъмнил в думите й. С помощта на свои роднини тръгнал да търси Гергана. Открил я в близко село. С нея били и децата й,  които уж били в социален дом. Измаменият подал сигнал в полицията.  Разследването установило, че Гергана не е ползвала медицински услуги, нито е лежала в болница. За престъплението полуграмотната жена може да бъде осъдена на лишаване от свобода от 1 до 6 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tИзмамница завлече благодетел с 8000 лв.\t\t\t"}
{"url": "https://trud.bg/%d0%bf%d0%b5%d0%ba%d0%b8%d0%bd-%d0%be%d1%82%d0%bc%d0%b5%d0%bd%d0%b8-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0/", "text": "Три града вече са подложени на пълна карантина Светът въвежда извънредни мерки Градската управа в китайската столица Пекин обяви в четвъртък, че отменя всички предвидени за тази събота празнични събития за отбелязването на китайската лунна Нова година, заради вирусната епидемия, която се разпространява в страната вече месец, предаде АФП. По-рано същия ден китайски власти обявиха че са наложили пълна карантина над 11-милионния град Ухан, откъдето се предполага че е започнало разпространението на болестта. Часове по-късно ограничителните мерки бяха разширени и до близките селища Хуангганг, със седем милиона жители и по-малкото предградие Ежу. Експерти от Световната здравна организация (СЗО) заседаваха до късно в четвъртък, за да решат дали да обявят новата зараза като риск от глобална пандемия. Руската агенция ТАСС цитира свои източници от Китай, според които учени в университета в град Ухан, са успели да отработят метод за борба с коронавирусът и даже вече са успели да излекуват пациент. Същевременно китайските власти съобщават за най-малко 17 загинали в резултат на заразяване с новия вирус и над 600 носители на болестта. Органите в близки страни като Япония, Южна Корея, Хонконг и Тайван, където вече има регистрирани случаи на заболели от коронавирусът вече са предприели мерки за извънредно наблюдение на пътници идващи от Китай. Във Великобритания и Австралия също са въведени извънредни протоколи, както и в САЩ, където в сряда бе регистриран първи случай на заразен, идващ от град Ухан. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tПекин отмени Нова година\t\t\t"}
{"url": "https://trud.bg/%d0%b2%d1%80%d1%8a%d1%89%d0%b0%d0%bc%d0%b5-%d1%81%d1%82%d0%be%d0%ba%d0%b0-%d0%b8-%d0%b1%d0%b5%d0%b7-%d0%ba%d0%b0%d1%81%d0%be%d0%b2%d0%b0-%d0%b1%d0%b5%d0%bb%d0%b5%d0%b6%d0%ba%d0%b0/", "text": "Националната агенция за приходите прие част от предложенията на бизнеса за промени в Наредба Н-18 за касовите апарати. Например по искане на голяма търговска верига ще се даде възможност за сторниране на извършена продажба и връщане на стока без клиентът да има касова бележка в случай на изтегляне на опасни стоки от търговската мрежа. За автоматите за самообслужване пък ще се позволи да издават и хартиен касов бон, а не само цената да се вижда на дисплей. Така автомати за билети за различни атракции и карти за пътуване ще могат да отпечатват и касови бележки. НАП приема и предложението на бизнеса да не се изисква всички касови апарати да имат батерия, а при спиране на тока дневният финансов отчет да бъде генериран от фискалното устройство не точно в полунощ, а при включването му. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tВръщаме стока и без касова бележка\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%82%d0%b5-%d0%bf%d0%bb%d0%b0%d1%89%d0%b0%d1%82-%d1%81-25-%d0%bf%d0%be%d0%b2%d0%b5%d1%87%d0%b5-%d0%b7%d0%b0-%d0%be%d0%b1%d0%b7%d0%b0%d0%b2%d0%b5%d0%b4%d0%b5%d0%bd%d0%be/", "text": "Придобиват с кредит 55% от апартаментите в столицата 15% ръст на сделките с имоти в София  Младите хора на възраст 25-35 години са склонни да платят с 25% по-висока цена за обзаведен имот в новопостроена сграда, ако тя отговаря напълно на техните изисквания. Младите купувачи на пазара на имоти в столицата предпочитат нов апартамент, в който никой досега не е живял или поне собствениците наскоро са го ремонтирали. Сериозен интерес сред младите предизвикват обзаведените имоти, а по-малко търсени са старите панелки, които имат нужда от основен ремонт. Разликата в цената между нов и обзаведен апартамент спрямо необзаведено жилище за ремонт в стара сграда може да достигне една четвърт. През 2019 г. са се оформили нов вид купувачи – на възраст до 35 години, коментират експертите. Те представляват 39% от всички клиенти и вече променят основни характеристики в сегмента. По-бавно пристъпват към сделка, провеждат повече огледи и често търсят обзаведени жилища, в които могат да се нанесат веднага. На тях им трябва повече време за огледи и искат повече технологични възможности от жилищата. 15% ръст на сделките с имоти в София на фона на 7% по-високи цени през 2019 г. отчитат брокери. Има и повишение на сделките с инвестиционна цел, като те вече са 24% от всички покупки в страната. 55% са придобитите жилища с кредити в столицата, въпреки че част от банките отказват 100% финансиране на сделката и не отпускат на един и същ купувач ипотечен и потребителски кредит едновременно. Интересът към банковото финансиране на сделките с имоти беше устойчив през по-голямата част на 2019 г. През последното тримесечие на годината отчитаме ръст спрямо същия период на 2018 г. и считам, че той ще продължи, каза експертът Гергана Тенекеджиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tМладите плащат с 25% повече за обзаведено жилище\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be/", "text": "Комисията по конституционни въпроси на Европейския парламент препоръча днес да се подкрепи постигнатото споразумение за оттеглянето на Великобритания от ЕС. За предложението гласуваха 23 евродепутати от комисията, а трима се въздържаха, съобщава БТА. На основата на днешното решение предстои целият състав на ЕП да се произнесе на 29 януари с гласуване в Брюксел, насрочено за 18.00 ч. централноевропейско време. Утре председателите на Европейския съвет и на Европейската комисия Шарл Мишел и Урсула фон дер Лайен ще подпишат текста на споразумението. Предвижда се до 31 януари Европейският съвет също да утвърди постигнатата договореност с Лондон. Преди гласуването в парламентарната комисия днес всички изказали се евродепутати изразиха съжаление от предстоящото напускане на британската страна. Председателят на комисията Антонио Таяни заяви, че днес е исторически, но мрачен ден. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tЕвропейската комисия по конституционни въпроси одобри сделката за Брекзит\t\t\t"}
{"url": "https://trud.bg/%d1%81%d0%b8%d0%bb%d0%b2%d0%b8%d1%8f-%d0%bf%d0%b5%d1%82%d0%ba%d0%be%d0%b2%d0%b0-%d0%be%d0%b7%d0%b2%d1%83%d1%87%d0%b0%d0%b2%d0%b0-%d0%b0%d1%83%d0%b4%d0%b8%d0%be-%d0%ba%d0%bd%d0%b8%d0%b3%d0%b8%d1%82/", "text": "Участвала е в „Под прикритие” и „Революция Z” Актрисата Силвия Петкова има тежката задача да пренесе хиляди български почитатели в магичния свят на „Хари Потър” със своя глас. Тя озвучава фентъзи историите за детето магьосник в премиерните аудио книги на български език. С тези издания на „Хари Потър” стрийминг платформа за аудиосъдържание Storytel ще отпразнува своята една година на българския пазар и 20-годишнината от издаването на „Хари Потър и философският камък”. Силвия Петкова е позната с ролите си в „Под прикритие”, „Откраднат живот”, „Пътят на честта”, „Революция Z”, „Лов на дребни хищници”, „Революция X” и други. „Щастлива съм, че ставам част от любимия вълшебен свят вече на няколко поколения. За мен е чест, но и голяма отговорност да бъда гласът, който ще пренесе слушателите във вълшебния свят на обичания магьосник”, казва Силвия Петкова за новото си амплоа. „В България магията на Хари Потър започва точно преди 20 години. Радваме се, че паралелно с юбилея от издаването на първата книга в поредицата имаме възможност да отпразнуваме и нашата първа годишнина на българския пазар. Само за година успяхме да разширим портфолиото си до над 700 български и над 50 000 английски заглавия. През 2020 сме подготвили още специални проекти, които са провокирани изцяло от добрия вкус на нашите слушатели”, казва Лиза Василева – регионален мениджър на Storytel България. Първата книга от поредицата – „Хари Потър и философският камък”, е публикувана през 1997 г. във Великобритания. Оттогава историите на Дж. К. Роулинг за Хари Потър са достигнали до читатели от цял свят, книгите разбиват рекордите по продажба и печелят множество награди. Продадени са над 500 млн. копия от книгите, поредицата е преведена на повече от 80 езика и екранизирана в 8 боксофис хита. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСилвия Петкова озвучава аудио книгите за Хари Потър\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b8-%d0%b7%d0%b0-%d0%b7%d0%b0%d1%81%d0%b8%d0%bb%d0%b2%d0%b0%d0%bd%d0%b5-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2%d1%8a%d1%80%d1%85%d1%83-%d0%b2%d0%bd%d0%be/", "text": "Мерки за засилване на контрола върху вноса на вторични суровини и отпадъци обсъди министърът на околната среда и водите Емил Димитров на работна среща с представители на браншовите организации от рециклиращия сектор. Сред дискутираните мерки са ограничаване на граничните пунктове, през които ще могат да се внасят такива стоки, проследяване на транспортирането им с GPS и видеоконтрол. „Така ще имаме обратна информация какво се случва. Няколко кода, които са рискови, ще бъдат под особен контрол, за да не затрудняваме цялата индустрия“, каза министър Димитров. Той уточни, че ще бъде заимстван контролът върху рисковите акцизни стоки, въведен от Националната агенция по приходите. Ще се изгради и информационната система, така че да има тристепенен контрол – на границата, РИОСВ на място – на площадката за преработка и съхранение, и МОСВ – по всяко време“. „Търсим формата, така че контролът да е максимално бърз и ефективен, като в същото време да не излезе много скъп за бизнеса и да не се стига до стрес в системата“, допълни той. „Обсъждаме дали мерките да бъдат твърди или меки – да ги въведем само за най-рисковите или към всички. Изкушавам се да е за всички, но това ще натовари легалния бизнес и ресурса, с който разполагаме. Отделно ни трябва време за въвеждане на компютърна система“, каза още Емил Димитров. Според него легалният бизнес трудно би се изкушил да върши нередности, защото има много какво да губи – лиценз, разрешителни, инвестиции, но целта е да бъдат изхвърлени нарушителите и кухите фирми. „Срещата беше, за да помогнем не само на МОСВ и на всички държавни институции, ангажирани с кризата с отпадъците, да се намерят балансирани решения, така че „белият“ български бизнес в рециклиращата и преработващата промишленост да не пострада от това, че някой си позволява да нарушава европейското и българското законодателство“. Това заяви главният секретар на Българската стопанска камара Добри Митев. Той обясни, че са предложили мерки, които вече са приложени в сектора на вторичните суровини при фирмите за скрап – като например банкови гаранции и видеонаблюдение. Тези мерки според него трябва да обхванат всички оператори, включително за търговци брокери за сектора на отпадъците, особено рисковите“, обясни главният секретар на БСК. В срещата освен Добри Митев участваха Владимир Димитров от Асоциацията на рециклиращата индустрия, Надя Александрова-Съботинова от Българската асоциация по рециклиране и Севдалин Спасов от Асоциацията на преработвателите и търговците на дрехи втора употреба и др. Те се разбраха с министър Димитров за изработване на мерките в най-кратък срок, за да влязат в сила възможно най-бързо. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tМерки за засилване контрола върху вноса на отпадъци обсъди министър Димитров с рециклиращия бизнес\t\t\t"}
{"url": "https://trud.bg/%d0%bc%d1%8a%d0%b6-%d0%b1%d0%bb%d1%8a%d1%81%d0%bd%d0%b0%d0%bb-%d0%bf%d0%be%d0%bb%d0%b8%d1%86%d0%b0%d0%b9-%d1%81-%d0%b2%d1%80%d0%b0%d1%82%d0%b0%d1%82%d0%b0-%d0%bd%d0%b0-%d0%bf%d0%b0%d1%82%d1%80%d1%83/", "text": "Районна прокуратура – Бургас предаде на съд Митко Х. Той е обвинен за това, че на 11.08.2019 г. в с. Ново Паничарево, общ. Приморско, обл. Бургас, причинил лека телесна повреда на полицейски служител. Телесните увреждания са нанесени, чрез блъскане на предната лява врата на полицейския автомобил. Престъплението е извършено по време на изпълнение на служебните задължения по опазване на обществения ред от страна на пострадалия, който е получил оток на коляното и охлузване на кожата на челото. Престъплението е квалифицирано по чл.131, ал.2, предл.4, т.4, вр. чл.130, ал.2 от НК. По време на разследването е станало ясно, че полицейският служител е бил част от дежурен патрул, който пристигнал в с. Ново Паничарево, за да реагира на получен сигнал за сбиване. Полицаите пристигнали на посоченото от дежурния място, след което се отправили към друг адрес, за да установят част от участниците в сбиването. Пътят им бил блокиран от автомобил, който бил паркиран от собственика му в близост до заведение. Полицейските служители поискали пречещото превозно средство да бъде преместено, тогава собственикът му – обвиняемият Митко Х., който бил употребил алкохол, заявил предизвикателно, че няма да го отмести. Едновременно с това започнал да се държи агресивно към полицейските служители, отправял обидни думи по техен адрес, станал от масата на която стоял и се насочил към полицейския автомобил. В същото време, пострадалият полицейски служител отворил предната лява врата, с цел да излезе от превозното средство. Тогава Митко Х. блъснал вратата и причинил телесните увреждания на пострадалия. Районен съд – Бургас е насрочил заседанието си за 24.01.2020 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tМъж, блъснал полицай с вратата на патрулка, отива на съд\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-568/", "text": "Рекламна гавра с болките на хората Фалшиви герои са лицата от онлайн кампанията на „ Flexa Plus Optima”.           Намаляват таксата за хазартните игри Налогът ще бъде 25% от разликата между залозите и раздадените печалби.         САЩ и Китай сключиха временно примирие, а не окончателна сделка Тръмп изглежда като ексцентричен шоумен, но той има прекрасен усет за геополитическите процеси в света, казва доц. д-р Александър Ганчев – икономист и преподавател по финанси, в интервю за „Труд“.       Либия и “всички страхове” Евентуална широкомащабна военна операция на Турция би поставила ЕС в буквално „разкрачено положение“ – анализ на Димитър Гърдев.             Как българските царе контролирали митниците През 894 г. Симеон Велики обявява война на император Лъв VI заради решението му да премести тържището на българските стоки от Цариград в Солун – „Мистериите на българските земи“.               Има такова шоу Силует на Николаос Цитиридис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tВижте акцентите в броя на вестник „Труд“ в петък, 24 януари 2020\t\t\t"}
{"url": "https://trud.bg/%d1%81%d0%bb%d0%be%d0%b2%d0%b0%d1%88%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%bf%d0%be/", "text": "Пиянски скандал доведе до оставката на словашкия министър на околната среда. По-малко от денонощие след като беше арестуван заради сбиване в ресторант, Ласло Солимос обяви, че се отказва от поста си, съобщава  . „Извинявам се за поведението си на моето семейство, на колегите и на министерството, на обществото. Готов съм да поема отговорност за онова, което направих. Съжалявам, че четирите ми години на усилена работа приключват така. Подавам оставката си“, заяви след оставката си Солимос. От кабинета на президента обявиха, че държавният глава ще приеме оставката на министъра на околната среда. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСловашкият министър на екологията подаде оставка след пиянски скандал\t\t\t"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d1%82%d0%b0%d0%ba%d1%81%d0%b0%d1%82%d0%b0-%d0%b7%d0%b0-%d1%85%d0%b0%d0%b7%d0%b0%d1%80%d1%82%d0%bd%d0%b8%d1%82%d0%b5-%d0%b8%d0%b3%d1%80%d0%b8/", "text": "Един човек ще носи отговорност Oт доклада на Агенцията за държавна финансова инспекция стана ясно, че организаторите на хазартни игри са плащали данъци според указанията на Държавната комисия по хазарта и съществуващия ред в Закона за хазарта. Това вероятно е един от мотивите министърът на финансите Владислав Горанов да предложи нов закон за Национална агенция по хазарта, с който да бъде премахната възможността за плащане на данъците в хазарта по два различни начина. Новият закон предвижда, че за “традиционна лотария, томбола, моментна лотария – тото, лото, бинго, кено и техните разновидности, игри със залагания върху резултати от спортни състезания и надбягвания с коне и кучета, игри със залагания върху случайни събития и със залагания, свързани с познаване на факти, се дължи държавна такса в размер на 25% върху разликата между стойността на направените залози и изплатените печалби за всяка игра”. В момента за същите игри таксата е 15% върху стойността на направените залози. Изплащаните печалби за игрите тото и моментните лотарии е поне 50% от залозите. С новия начин за облагане на хазартните игри реалната такса за тях ще стане 12,5% от залозите, при сегашна ставка от 15%. С промените “за хазартни игри, при които участниците играят един срещу друг и организаторът на хазартни игри само организира провеждането им, за което събира такси и комисиони за участие, се дължи такса в размер на 20% от стойността на получените такси и комисиони”. За тези игри ставката се запазва, но с по-прецизен текст се премахва възможността за различно тълкуване точно за кои игри се отнася този начин на облагане. За онлайн хазарта таксата остава 20% върху разликата между направените залози и изплатените печалби. Но ще бъде променено облагането на спомагателната дейност на организаторите на хазартни игри, като например за държаните от тях кафенета. Сега приходите от тази дейност се облагат с 12%, а с промените ще се облагат с 10% данък върху реализираната печалба. С новия закон се предлага надзорът върху хазарта да се осъществява от Национална агенция по хазарта с изпълнителен директор, който лично ще носи отговорност за решенията. В момента Държавната комисия по хазарта се състои от председател и четирима членове. Междувременно от АДФИ обявиха, че от Специализирана прокуратура са иззели документи от комисията по хазарта и от анализа им става ясно, че има нарушения на Закона за хазарта по отношение на таксите, събирани от организаторите на хазартни игри. Ден по-рано стана ясно, че хазартните оператори са плащали данъци според указанията на Държавната комисия по хазарта. Ако комисията по хазарта беше разпоредила определянето на дължимите такси да става по другия предвиден в закона начин, събраните налози щяха да са с над 210 млн. лв. повече.   Бойко Борисов: Думите за национализация са дълбоко неверни Борисов бил болен левскар Думите за одържавяване и национализация са дълбоко неверни, но когато държавата дава лиценз на фирми да упражняват бизнес и те трябва да плащат такси, а те не го правят, се взима лицензът и нищо друго. Това каза премиерът Бойко Борисов в началото на редовното правителствено заседание. На моето бюро има доклад от Агенцията за държавен и финансов контрол, адресиран до финансовия министър и главния прокурор, заяви още Борисов. Той подчерта, че никъде в доклада не пише за ПФК “Левски”. Не мога да разбера връзката с това да не си платил такси, ако е вярно това, което има в този доклад. Редно ли беше този доклад да бъде прибран и скрит? Това е въпросът към мен. Къде виждате в това, че този доклад дошъл при мен, и което и да е физическо лице, да не говорим за футболен клуб? Утре ще се видя с желаещите, защото така или иначе се виждам с всички. Аз съм левскар и то болен левскар, допълни Борисов. За каква национализация и одържавяване става въпрос? Ако е вярно това, значи не са платени стотици милиона лева такса от различни дружества. Дали е виновна Комисията и дали хора оттам ще бъдат осъдени? Ще видим. В момента всички работят на пълни обороти, посочи Борисов. Никой на никого не взима фирмата. Тази дейност е лицензионна и ако някой не си е платил таксите, ще му се отнеме лицензът. Къде е одържавяването? Бизнесът трябва да бъде непроверяван и да не плаща данъци ли? Той се обвърза и със Закона за хазарта, който отдавна искаме да променим, каза още премиерът.   Билетите на късмета само държавни Приеха на първо четене в комисия проекта на Валери Симеонов Катерина Ковачева Лотарийни игри, с изключение на томбола, бинго, кено и техните разновидности ще може да се организират само от държавния “Български спортен тотализатор”. Това гласят внесените от депутата от Обединени патриоти Валери Симеонов и група народни представители промените в Закона за хазарта. Законопроектът беше одобрен на първо четене от бюджетната комисия към парламента с 11 гласа “за”, 6 “въздържал се” и 0 против. Забранява се разпространението на билети, фишове и талони, както и плащането на печалби от хазартни игри, в търговски обекти без лиценз, гласят още предложените текстове. Промените в закона предвиждат в срок от три месеца след приемането им да бъдат прекратени лицензите за всички лотарийни игри, с изключение на томбола, бинго, кено, които не се организират от “Български спортен тотализатор”. На въпрос дали не се налага монопол над хазарта Валери Симеонов каза: “Хазартът се запазва в негови други форми, които също не са малки. Когато им дойде времето, ще се занимаваме и с тях”. Той определи законопроекта като “обезпечаващ здравето на нацията”, тъй като парите, събирани от лотариите ще се насочат към спортното министерство.   Платили сме всичките си данъци Във връзка с медийните публикации и засиления обществен интерес, предшестващи изявлението на министър-председателя Бойко Борисов и стартиралото обсъждане в парламентарната комисия по бюджет и финанси на проектозакона за хазарта, внесен от Валери Симеонов, заявяваме следното: В изявлението си министър-председателят Бойко Борисов посочи доклада от проверка на Агенцията за държавна финансова инспекция (АДФИ) като основен аргумент за пропуснати вземания от държавата. Припомняме, че във вчерашното си изявление (в сяда бел. ред) директорът на агенцията заяви, че няма нарушение на закона. Ето заключението му дословно: “(…) текстът дава възможност да се събират такси, формирани на различна основа”. Той обяви и данни, че са внесени над 500 млн. лв. в бюджета от частните лотарии за периода 2014-2019 г. Премиерът се позова на хипотетичен вариант, в който АДФИ излага, че лотариите са можели да платят стотици милиони повече, ако законът бил различен. \nВ тази връзка заявяваме, че нашите лотарийни компании са изплатили всички дължими по закона данъци и такси и спазват буквата на Закона за хазарта такъв, какъвто той е. Сега действащият Закон за хазарта е изменен по предложение на финансовия министър Владислав Горанов през декември 2014 г. Промяната е аргументирана от министерство на финансите с “необходимостта от избягване на възможности за отклонения на данъчно облагане”. Прилагаме заповедта на министър Горанов и образеца на декларацията, които са публикувани на сайта на Държавната комисия по хазарта и Министерство на финансите. По повод Законопроекта за хазарта на Валери Симеонов, премиерът едновременно заяви, че не става дума за “одържавяване” и “национализация”, но обвърза евентуална подкрепа от ГЕРБ при евентуално гласуване в НС под условие (дословен цитат): че “изрично трябва да бъде вписано, че не може да се отдава на концесия, да се аутсорсва и преотдава и трябва да бъде в забранителния списък за приватизация, да е сигурно, че абсолютно никой друг, освен държавата, няма да се занимава с тази дейност”. Така направената от премиера дефиниция описва безусловен монопол и присвояване на основните активи на всички лотарии. Припомняме, че Конституцията на Република България изрично урежда с изчерпателен списък обектите, върху които може да бъде установяван държавен монопол, а именно: • железопътния транспорт, \n• националните пощенски и далекосъобщителни мрежи, \n• използването на ядрена енергия, \n• производството на радиоактивни продукти, \n• оръжие, взривни и биологично силно действащи вещества Г-н Борисов заяви още, че предлагания от Валери Симеонов проектозакон за хазарта не е свързан с бъдещето и развитието на ПФК “Левски”. Само че предвижда спиране на дейността на компаниите, основни спонсори и дарители на клуба. В заключение добави, че е готов на среща с всички. Като страна в този дебат, приемаме поканата за среща на премиера, за да представим позициите си и да уточним тезите му. Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи. Длъжни сме да направим и допълнително уточнение, че противоконституционно отнемане на действащ лиценз носи своите правни последствия и потенциални финансови обезщетения в размер на милиарди. Нове АД Холдинг \nIntralot SA \nНационална лотария АД \nЕвробет \nБАРХИ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tНамаляват таксата за хазартните игри (обзор)\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-60-%d0%b4%d0%b5%d0%ba%d0%b0%d1%80%d0%b0-%d1%82%d1%80%d1%8a%d1%81%d1%82%d0%b8%d0%ba%d0%b8-%d0%b4%d0%be-%d0%b4%d1%83%d1%80/", "text": "Пожар изпепели близо 60 дка в защитената местност до Дуранкулашкото езеро. Стихията лумнала по обяд. В 13,50 ч на зеления телефон на РИОСВ-Варна бил подаден сигнал и служители на екоинспекцията направили незабавна проверка. При нея установили, че пламъци са обхванали тръстики в местността „Орлово око“ в най-северната част на езерото. Дуранкулашкото езероПожарникари от Шабла потушили стихията за по-малко от 2 часа. Не са установени засегнати и бедстващи животински видове, съобщиха от РИОСВ-Варна. Оттам са сезирали прокуратурата за установяване на извършителя. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tПожар изпепели 60 декара тръстики до Дуранкулашкото езеро\t\t\t"}
{"url": "https://trud.bg/110-%d0%bf%d0%be%d0%b5%d1%82%d0%b8-%d0%b8%d1%81%d0%ba%d0%b0%d1%82-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d1%85%d1%80%d0%b8%d1%81%d1%82%d0%be-%d1%84%d0%be%d1%82%d0%b5%d0%b2/", "text": "110 поети от цялата страна се конкурират за наградата на името на Христо Фотев. Техните книги, общо 131 на брой, издадени през 2018 и 2019 г., вече са предоставени на журито, което има за задача до началото на март да определи 10 номинации. Големият интерес от страна на поетичната общност утвърждава Националния конкурс „Христо Фотев“ като едно от най-престижните литературни събития у нас. Победителят ще бъде обявен на специална церемония, която традиционно се провежда на рождената дата на поета – 25 март. Наградата включва диплом, премия от три хиляди лева и малка пластика от български художник. Националният конкурс е посветен на големия бургаски поет Христо Фотев. Той се организира веднъж на две години от Община Бургас, Министерството на културата, Съюза на българските писатели, Сдружението на българските писатели и Сдружение „Бургаска писателска общност“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\t110 поети искат наградата „Христо Фотев“\t\t\t"}
{"url": "https://trud.bg/%d1%80%d0%b5%d0%ba%d0%bb%d0%b0%d0%bc%d0%bd%d0%b0-%d0%b3%d0%b0%d0%b2%d1%80%d0%b0-%d1%81-%d0%b1%d0%be%d0%bb%d0%ba%d0%b8%d1%82%d0%b5-%d0%bd%d0%b0-%d1%85%d0%be%d1%80%d0%b0%d1%82%d0%b0/", "text": "“Изцелените” Мариана и Здравко Василеви от Видин се оказват Мариане и Зигфрид в Австрия  С отстъпка струва само 79 лв. Въртят ви ставите? Изпитвате болки в гърба? Не се отчайвайте! Вече е изобретено средство, което за 28 дни “ликвидира дегенерацията, възпалителните процеси и оттока, премахва болката, възвръща комфорта на движенията”. Нагла реклама ни залива в интернет и обещава да върне младостта с хапчета на билкова основа “Flexa Plus Optima”. Пластмасовото шишенце струва 140 лв., но ако се поръча или сте член на клуба от потребители, ще го получите с отстъпка само за 79 лева. Рекламният материал е богато илюстриран със снимки и “впечатления” на хора, които магическото средство е излекувало. Такива са например усмихнатите Мариана и Здравко Василеви от Видин. Жената е на 68 години, а мъжът є е на 66 години. “Със съпруга ми имаме екоферма от години, това е целият ни живот. Сега станаха модерни екологичните продукти, а това е свързано с повече работа…”, обяснява Мариана. Болели ги ръцете, бедрените стави и коленете, но само за 4 седмици се преобразили. Здравко вече ходи с колело на пазар, а Мариана може да плете. На сватбата на дъщеря им останали последни на дансинга. Проверка на Труд” в отдел “Агро статистика” на Държавен фонд “Земеделие” във Видин показа, че няма регистрирани такива земеделски производители. Служител в отдела обясни, че регистрацията на биоферми е абсолютно задължителна, а в района на областния град има само две такива стопанства, но те са на значително по-млади хора с други имена. Проверка на “Труд” обаче установи, че в рекламата за Австрия на същия илач, възрастните видинчани са се превърнали в Мариане и Зигфрид. Още по причудливо е, че хапчетата за гръб и стави са изобретени от български професор биолог. В рекламата той се представя така: “Казвам се проф. Георги Божилов и съм научен работник, специалист в областта на молекулярната биология. На този сайт искам да ви представя най-голямото си постижение в живота, за което наскоро бях номиниран за Нобелова награда.” По думите му измислил продукта “Flexa Plus Optima”, за да помогне на възрастната си майка, а по-надолу има и снимка с нея. Справка в канцеларията на Института по микробиология към БАН обаче показа, че у нас няма такъв професор, нито дори научен работник с друга научна степен на име Георги Божилов. Съдържанието на феноменалните капсулули не е тайна – според описанието в интернет те съдържат хиалуронова киселина, екстракт от корен на мак и витамини А, В, С и Е. Възможно ли е да се облекчи болката в ставите и гърба при приемането на подобен илач за 28 дни? “Категорично не, това е пълен абсурд. Дори на биологично ниво не е възможно ставният хрущял да се възстанови за такъв кратък период от един месец…”, коментира за “Труд” д-р Любомир Любомиров, ортопед от Университетската болница “Света Анна” в София. Опитът да се открие контакт с разпространителя на вълшебното биле остава безуспешен. Според фармацевти това са фалшификати, които заливат потребители в много европейски страни с мощни рекламни кампании, пълни с измислици.   До 30 000 лева глоба за заблуда на потребителя От 1000 до 30 000 лв. глоба може да получи търговец за използване на заблуждаваща, нелоялна и агресивна реклама. Това гласи Законът за защита на потребителите. Има и специален текст за реклами, насочени към малки деца и възрастни хора. Ако се представят факти за действието на продукт върху организма, търговецът трябва да даде доказателства, че посланията отговарят на истината чрез документи, свързани с обективните резултати на базата на проучвания. Санкционира се и практиката, ако търговецът твърди, че лицата, използвани или участващи в рекламата, наистина казват това, което се пише, или излъчва. Тъй като често има случаи, в които се използват безплатни или платени снимки на случайни хора, ако се установи, че те не съществуват, това се смята за заблуда на потребителя.   Как отрязаха главата на професор Божилов Присадиха я към тялото на американския учен д-р Джералд Елфенбайн от Бостън Българската реклама за илача-чудо се позовава на родния проф. Георги Божилов, ужким светило в молекулярната биология, номиниран за Нобелова награда. Както посочихме по-горе такъв български учен не съществува. Приложената за “достоверност” негова снимка в рекламата също е нагъл фалшификат. Това установи проверка на “Труд” чрез няколко общодостъпни онлайн платформи за издирване първоизточника на конкретна снимка. Кадърът на Божилов, от който ни гледа вдъхващ доверие сериозен мъж на средна възраст с очила и бяла престилка, всъщност е комбинация от две снимки, скалъпена в едно чрез фотошоп. Главата е от снимка на мъж, закупена от сайта за платени фотографии Dremstime.com. Тя е “присадена” към торс от портрет на личната страница на д-р Джералд Елфенбайн, онколог от Университета в Бостън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tРекламна гавра с болките на хората\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d0%bc%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Говорителят на руското външно министерство Мария Захарова заяви, че е необходимо да се действа чрез правоохранителните ограни на Русия в ситуацията с обвиненията към руски граждани, повдигнати в България  , съобщава  . „Мога да кажа, че в подобни случаи е необходимо да се действа по линия на правоохранителните ограни“, заяви тя на брифинг, отговаряйки на въпрос относно обвиненията. Захарова допълни, че в такива случаи посолството на страна държи под контрол ситуацията. Тя също така обеща да изясни подробностите около ситуацията. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tМария Захарова: Призоваваме България да работи с руските власти по случая Гебрев\t\t\t"}
{"url": "https://trud.bg/%d0%b2%d0%b8%d1%80%d1%83%d1%81%d0%be%d0%bb%d0%be%d0%b3%d1%8a%d1%82-%d0%bf%d1%80%d0%be%d1%84-%d0%b4-%d1%80-%d0%b7%d0%bb%d0%b0%d1%82%d0%ba%d0%be-%d0%ba%d1%8a%d0%bb%d0%b2%d0%b0%d1%87%d0%b5%d0%b2-%d0%ba/", "text": "Китай не е гръмнал. Има 700 души инфектирани, 16-17 души починали. В САЩ има случай, който се разнищва. Вярвам, че коронавирусът ще се самоограничи и няма да се стигне до драматично развитие на ситуацията. Това коментира вирусологът проф. д-р Златко Кълвачев по  . „Може да няма специфични средства за лечение на този вирус, но имаме препарати, насочени към един от ензимите му – РНК-полимеразата“, каза още проф. Кълчев. Според него имунната система е пречка срещу всякакви инфекции и вируси. „Коронавирусите са известни на човека от 60-те. Междувидовото разпространение на вируса се случва всеки ден, но в този случай мутациите, които са получени, са се закрепили и този вирус е станал патогенен за човек. Проследява се доколко интензивно ще се окаже предаването от човек на човек“, заяви той. Проф. Златко Кълвачев добави, че коронавирусите се разпространяват по въздушно-капков път и по фекално-орален път с мръсни ръце и замърсена храна. Той предупреди хората, които са планували почивки в Китай, да взимат предпазни мерки. Проф. Кълвачев коментира и случая с пътник, пристигнал от Китай, диагностициран в Сиатъл с коронавирус. „Той беше преминал при всичките проверки и се разболя там. Проверките са наложителни и трябва да се прилагат. Страната ни е далеч и не трябва да ни обезпокоява“, заяви той. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tВирусологът проф. д-р Златко Кълвачев: Китайският коронавирус ще се самоограничи\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bd-%d0%b5-%d0%bf%d0%be%d0%ba%d1%80%d0%b8%d0%b2%d1%8a%d1%82-%d0%bd%d0%b0%d0%b4-%d0%b0%d0%ba%d1%83%d1%88%d0%b5%d1%80%d0%be-%d0%b3%d0%b8%d0%bd/", "text": "Приключи ремонтът на покрива над гинекологичното отделение в МБАЛ „Св. Иван Рилски“ в Горна Оряховица. Това е първият етап от ремонтно-възстановителните работи на покрива на южното крило на болницата. Обновено е и АГ-отделението. Стените са шпакловани и пребоядисани, подменена е подовата настилка в коридора и стаите, сменена е старата дограма. Направени са окачени тавани и е подменено осветлението. Обновени са стаите и операционните в отделението. Средствата, с които се извърши първия етап от ремонта са отпуснати от Междуведомствената комисия за възстановяване и подпомагане към МС и са в размер на 580 000 лв. Изпълнител на обекта е „Интерхолд“ ЕООД – София. Ремонтираното отделение бе посетено от кмета инж. Добромир Добрев и заместник-кметът инж. Деница Коева. Те бяха посрещнати от управителя на болницата д-р Иван Иванов, както и от завеждащият отделението д-р Михаил Милатович и старшата акушерка Снежана Белчева. Ежегодно пред АГ-отделението на горнооряховската болница преминават близо 1000 пациентки, затова този ремонт беше изключително важен. При нас идват пациентки не само от Горна Оряховица, но и от Лясковец, Стражица, Златарица, Елена, Велико Търново, както и от други населени места, коментираха домакините. Радвам се, че проектът за ремонт на покрива на болницата беше одобрен. Покривът не е ремонтиран основно от построяване на сградата, правени са само частични подобрения. Болницата си остава приоритет за ръководството на Общината, затова продължаваме поетапно да инвестираме в здравното заведение, както сме го правили и досега, коментира инж. Добромир Добрев. В момента се ремонтира покрива над Родилно отделение, както и самото отделение, което след това ще има съвсем нова визия. Със средства от „Красива България“ са подменени товарния и пътническия асансьори в здравното заведение, адаптирани са и за хора с увреждания. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tРемонтиран е покривът над Акушеро-гинекологичното отделение в болницата в Горна Оряховица\t\t\t"}
{"url": "https://trud.bg/%d1%81%d0%b0%d1%89-%d1%81%d0%bf%d0%b8%d1%80%d0%b0%d1%82-%d0%b2%d1%80%d0%b5%d0%bc%d0%b5%d0%bd%d0%bd%d0%b8%d1%82%d0%b5-%d0%b2%d0%b8%d0%b7%d0%b8-%d0%b7%d0%b0-%d0%b1%d1%80%d0%b5%d0%bc%d0%b5%d0%bd%d0%bd/", "text": "Съединените щати обявиха, че вече няма да издават временни визи за посетители на бременни жени. Целта е да се спре т. нар. туризъм за раждане, чрез която бебетата полочават американски паспорт. В обявяването на промяната на правилата, която влиза в сила в петък, Белият дом заяви, че чужденците използват визите, “за да осигурят автоматично и постоянно американско гражданство за децата си чрез раждане на американска земя”. Туризмът за раждане е доходоносен бизнес както в САЩ, така и в други страни. Американски компании рекламират и таксуват до 80 000 долара за улесняване на практиката, предлагайки хотелски стаи и медицински грижи на бъдещите родилки. С налагането на ограничението Вашингтон иска да защити почтеността на американското гражданство, се казва в изявление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tСАЩ спират временните визи за бременни жени\t\t\t"}
{"url": "https://trud.bg/%d0%b1%d0%b0%d0%bd%d0%ba%d0%b8%d1%82%d0%b5-%d0%b2%d0%b4%d0%b8%d0%b3%d0%b0%d1%82-%d1%82%d0%b0%d0%ba%d1%81%d0%b8-%d0%b7%d0%b0%d1%80%d0%b0%d0%b4%d0%b8-%d0%bd%d0%b8%d1%81%d0%ba%d0%b8%d1%82%d0%b5-%d0%bb/", "text": "Нагласите на фирмите и домакинствата остават оптимистични Лошите заеми нарастват с 400 млн. лв. За да компенсират намаляването на лихвитеq банките увеличават някои такси, става ясно от изданието на БНБ „Банките в България”. Нетният доход на банките от такси и комисионни нараства с 39 млн. лв., или с 4,9%q и за първите девет месеца на 2019 г. е 826 млн. лв. Въпреки ръста на кредитирането заради ниските лихви банките са изправени пред необходимостта да адаптират бизнес моделите си, посочват от БНБ. Сред начините, с които банките се опитват да компенсират понижението на лихвите, е увеличаването на някои такси и комисиони, пише в анализа на Централната банка. Нетният лихвен доход на банките също се увеличава, но по-бавно отколкото дохода от такси – с 41 млн. лв., или с 2% на годишна база и за деветмесечието достига 2,1 млрд. лв. В резултат печалбата на банките до септември 2019 г. достига рекордните 1,3 млрд. лв., което е с 51 млн. лв. (4,2%) повече от същия период на предходната година. Възвръщаемостта на активите на банките възлиза на 1,52%, а възвръщаемостта на собствения капитал е 11,82%. От юли до септември 2019 г. кредитният портфейл на банките нарасна с 1,4 млрд. лв. (+2,3%) до 64,6 млрд. лв. Увеличават се както кредитите за домакинства (+672 млн. лв.), така и за нефинансовите предприятия (+580 млн. лв.). Това обаче е съпроводено с ръст на необслужваните заеми с 0,4 млрд. лв. до 6,9 млрд. лв. В края на септември делът на лошите кредити е 7,4% от всички отпуснати заеми, при 7,2% в края на юни. През третото тримесечие на 2019 г. нагласите на фирмите и домакинствата остават оптимистични, но върху икономическите условия в страната започват да се отразяват изгледите за забавяне на глобалния икономически растеж и за по-слабо външно търсене, посочват от БНБ. Европейската централна банка продължава политиката си на отрицателни лихви. Това обуславя ниските лихви в България, което се отразява положително върху способността на хората да обслужват задълженията си, но същевременно създава риск от прекомерно увеличаване на задлъжнялостта, посочват от БНБ. Ниските лихви и нарастването на доходите стимулират търсенето на кредити, което в съчетание със засилената конкуренция сред банките и повишеното предлагане на заеми води до ръст на кредитите за домакинствата.   Евтините кредити няма да са вечни Изгледите за запазване в средносрочен период на настоящите ниски лихвени нива на Европейската централна банка не бива да се разглеждат като фактор, който изключва вероятността от внезапно повишение на прилаганите от банките лихвени проценти, пише в анализа на БНБ. Влошаване на икономическите и пазарните условия може да доведе до рязко нарастване на лихвените равнища по кредитите както заради изостряне на чувствителността на банките към риска и съответно до увеличаване на рисковата надбавка в лихвените проценти по кредитите, така и по линия на евентуално повишение на цената на привлечените средства, пред което могат да бъдат изправени кредитните институции, посочват от БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.23", "title": "\n\t\t\tБанките вдигат такси заради ниските лихви\t\t\t"}
