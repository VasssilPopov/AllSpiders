{"url": "https://trud.bg/%d0%b1%d1%83%d1%85%d0%b0%d0%bb%d0%be%d0%b2-%d0%b8%d0%b7%d0%bf%d1%80%d0%be%d0%b1%d0%b2%d0%b0-%d0%b4%d1%80%d0%b0%d0%ba%d0%be%d0%bd%d0%be%d0%b2%d0%b8-%d0%bb%d0%be%d0%b4%d0%ba%d0%b8/", "text": "Двойният олимпийски шампион в едноместното кану от Барселона 1992 Николай Бухалов и носителят на два сребърни медала в каяка от Сидни 2000 Петър Мерков ще е сред първите, които ще изпробват двете драконови лодки в Пловдив. Съдовете вече са в хангарите на гребния канал и ще са най-новата атракция за жителите и гостите на града под тепетата през летния сезон. Лодките са оборудвани с всички нужни реквизити – 40 гребла, 40 спасителни жилетки и по един барабан. Екипажът им се състои от 10 гребци, кормчия и барабанчик. Официалното пускане на вода е на 17 май – Ден на спорта.", "date": "2017.05.11", "title": " Бухалов изпробва драконови лодки"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d0%b5%d1%82%d0%b5-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be%d1%82%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b5/", "text": "Любомир Христов, кмет на Шумен:Уважаеми съграждани, честит 11 май!Преди повече от две столетия, през далечната 1813 година в навечерието на църковния празник на светите равноапостоли Кирил и Методий в Шумен е организирано първото гражданско честване на светите братя. И неслучайно шуменци избират 11 май за свой празник. Той е свързан с почитта към делото на славянските първоучители, с традициите на нашия град и с отношението на шуменската общественост към образованието и духовността.Празникът е не просто повод да отбележим поредната годишнина. Смисълът на този ден е да се обърнем към историята и да отдадем своята почит и уважение към предците ни, които превърнаха Шумен в люлка на българското духовно възраждане.Да се преклоним пред поколенията честни и трудолюбиви хора, които изградиха нашия прекрасен град, и да продължим тяхното дело. Да предадем на децата си гордостта от миналото, да ги научим да обичат родния дом, училището, приятелите, да обичат Шумен.И нека всички заедно, независимо от възрастта, професията и общественото си положение, да бъдем полезни на града си.Благодаря на всички, които подкрепят нашите усилия за промяна и със своята последователност, енергия и упоритост работят за възраждането и възхода на Шумен!Желая ви здраве, сили и вяра, за да успеем.Честит празник! ", "date": "2017.05.11", "title": " Изтеглете безплатното приложение „Европейски път: Шумен“"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-275/", "text": "Георги Младенов, треньор по баскетбол, 55 г.Георги Недев, бивш депутат, 62 г.Гюнай Хюсмен, бивш депутат, 51 г.Проф. Евгений Дайнов, политолог, основател на Центъра за изследване на демокрацията, 59 г.Криско (Кристиан Талев), рапър, 29 г.Кънчо Стойчев, социолог, съосновател и изпълнителен директор на ББСС „Галъп интернешънъл“, 57 г.Мирела Иванова, поетеса.Николай Димитров, кмет на Несебър, 52 г.Проф. д-р Орлин Дворянов, художник, 66 г.Петко Симеонов, социолог, писател, политик, 75 г.Салиха Емин, бивш депутат.", "date": "2017.05.11", "title": " Днес да почерпят"}
{"url": "https://trud.bg/38-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b0%d0%bd%d1%82%d0%b8%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2/", "text": "27-годишен мъж загина в сряда по време на антиправителствена протестна акция във венецуелската столица Каракас, предаде АФП. Така жертвите на продължаващите вече около 40 дни протести в южноамериканската страна вече са 38, съобщават от местната прокуратура.По-рано в сряда загина още един човек – 38-годишен мъж, който почина от раните си два дни след като беше прострелян в главата по време на протест в западния град Мерида, казаха прокурорите.", "date": "2017.05.11", "title": " 38 души са загинали при антиправителствените протести във Венецуела"}
{"url": "https://trud.bg/%d0%b1%d0%b8%d0%b2%d1%88-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bf%d0%b5%d0%bd%d1%81%d0%b8%d0%be%d0%bd%d0%b8%d1%80%d0%b0/", "text": "Бившият треньор на „Левски“ и настоящ мениджър на „Фулъм“ Славиша Йоканович заяви, че след пенсия ще стане рибар. В момента сръбският специалист води тима от Чемпиъншип към промоция във Висшата лига. Преди два сезона именно Йоканович вкара „Уотфорд“ в най-високото ниво на футбола в Англия и по всичко личи, че е на път да повтори този успех.„Смятам да остана дълго време във „Фулъм“ – каза Йоканович, който бе начело на „Левски“ през 2013 г. – Правя всичко възможно отборът ни да се противопоставя на тези, които гледате всеки ден по телевизията. Въпреки това никога не съм напълно удовлетворен от работата си. Може би, ако един ден съм доволен от свършеното, просто ще сложа край на кариерата си. След това ще се отдам на риболова.“Освен „Фулъм“, „Левски“ и „Уотфорд“ като треньор Йоканович е водил още сръбския „Партизан“, тайландския „Муангтонг Юнайтед“, испанския „Еркулес“ и израелския „Макаби Тел Авив“. Неговият кумир в треньорската професия е сърбинът Радомир Антич, който е бил начело на испанските грандове „Реал“, „Атлетико“ и „Барселона“, като и на националния тим на западната ни съседка.„През последните 20 години съм прекарал повече време в неговата къща, отколкото в тази на родителите ми“, добави Йоканович.", "date": "2017.05.11", "title": " Бивш треньор на „Левски“: Пенсионирам се и ставам рибар"}
{"url": "https://trud.bg/8-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%8f%d0%b7%d0%be%d0%b2%d0%b8%d1%80-%d0%ba%d1%80%d0%b0%d0%b9-%d0%b1%d0%bb/", "text": "8-годишно дете се удави във водоем край село Илинденци, община Струмяни. Инцидентът е станал в сряда вечерта около 20 часа. Група деца от селото ритали топка край водоема,когато тя паднала във водата.8-годишният Никола решил да я извади,но се подхлъзнал и паднал във водата. Децата се опитали да помогнат като подали синджир от кучето което разхождали. Но Никола не успял да се хване и потънал пред ужасените погледи на приятелите си. Сред децата бил и брат му.„До късно вечерта го търсихме, но напразно. Баща му, който работи в Гърция, се върна спешно в Струмяни. Майка му не работи, съпрузите имат общо 5 деца. Очакваме пристигането на екип водолази от София, за да бъде открито тялото на детето. Няма охрана на водоема, тъй като е малък, досега не е имало подобни инциденти”, заяви кметът на община Струмяни Емил Илиев.Водоемът е малък , той е собственост на „Напоителни системи“.Мястото е неохраняемо.", "date": "2017.05.11", "title": " 8-годишно дете се удави във водоем край село Илинденци"}
{"url": "https://trud.bg/%d1%82%d1%8a%d0%bc%d0%bd%d0%be%d1%82%d0%be-%d0%b0%d0%bd%d1%82%d1%80%d0%b5-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0/", "text": "„Власите се давят на края на Дунава, а българите гинат по пътя към Дунав мост 2.” С тази черна шега жителите на Северозападна България изпускат напоследък вентила на мъката и гнева си след многобройните катастрофи и жертви по пътищата към моста при Видин – Калафат. Надеждите, че модерното транспортно съоръжение през голямата река ще отвори врата на най-бедния български регион към Европа, че ще раздвижи икономиката и ще повиши стандарта на живот, засега не се сбъдват. Единственото, което се увеличи в Северозапада след отварянето на моста, май са потоците от тежки камиони, жестоките пътни произшествия и жертвите в тях. И причината е една – докато политици и бизнесмени години въртяха преговори и пазарлъци около изграждането на втория мост на Дунав, въобще и не помислиха за пътищата към голямата река.Това е все едно да си купиш реактивен самолет, но да го пуснеш да излита от паркинга пред блока. Ще издуха като ураган всичко наоколо! Нещо подобно се случи след юни 2013 г., когато бе срязана лентата на моста край Видин. Колоните камиони полетяха и се оказа, че път Е79 е толкова тесен, разбит и с остри завои, че е по-подходящ за офроуд рали, отколкото за паневропейски транспортен коридор. Керваните от многотонни машини заклатиха като земетресение градове и села и започнаха да помитат автомобили и къщи. Дори виделите какво ли не шофьори на тирове толкова се стреснаха, че започнаха да търсят обходни маршрути. Така освен по Е79 влекачите загърмяха и по пътищата в общините Ружинци, Брусарци, Медковец и Лом. Камионите нацепиха настилки, огради и къщи, раздвижиха свлачища и се превърнаха в денонощен ужас за хората в региона.В интерес на истината изградените в последните години обходи на Монтана и Враца спасиха поне тези градове от щурма на големите машини. Но това е само глътка въздух в кошмара на 200-километровото трасе от Видин до Ботевград. По което като екстра освен тирове бучат и трактори, комбайни и редосеялки на крупни земеделци, изорали полските си пътища заради повече евросубсидии. За успокояване на напрежението властта от време на време кърпи трасетата и уверява (най-вече преди избори), че ще направи скоростен път през Северозапада, тунел през Петрохан и други транспортни удобства.Ако предизборните програми у нас имаха тежест и твърдост, можеха да застелят поне две магистрали в Северозапада. Но не би! Тежкотоварни камиони фучат като балистични ракети, а пътните ленти запечатват всекидневно филми на ужасите. Само в село Славотин, през което минава алтернативният на Е79 път III 112, от 2014 до края на 2016 г. са катастрофирали 16 тира, които са разбили стълбове, дървета, огради и къщи. Само по чудо не загинаха хора, казва кметът Личко Цолов.През септември 2016 г. тир влетя в къща в Лом, уби човек и потроши други десетина. На 3 май т.г. край Смоляновци турски камион блъсна автобус в дере, момиче загина, а осем бяха ранени. Навръх Гергьовден цистерна, засечена пак от турски тир, влезе в къща в село Тополовец и спря до главата на стопанина. На 7 май ТИР блъсна лека кола край село Бела… Опитите летящите машини да бъдат озаптени с пътни знаци и патрули на МВР показаха, че това няма как да стане. Не може до всяка къща и кола да стои полицай. Спасението за Северозапада е в бързото изграждане на скоростен път, който да изведе колоните тирове от селищата и да създаде съвременни и безопасни условия за движението им.Проектирането на такъв път според АПИ обаче е започнало едва през 2012 г., само месеци преди пускането на Дунав мост 2, и буксува вече пет години в бюрократични и съдебни пречки. А изграждането му според частни експерти би струвало близо половин милиард евро. Пари, каквито в нашия бюджет няма! Средствата могат да се съберат от тол такси, но според бившия регионален министър Лиляна Павлова те ще бъдат въведени евентуално чак след 2018 г. С една дума – трай, българино, за европейско шосе! Но лавината от тирове не чака! Единственото решение е държавата, европейските фондове и частните инвеститори да се обединят, за да изградят безопасно трасе в Северозапада. Което ще даде доста работни места, инвестиции, но и спокойствие в региона. Дотогава европейският коридор № 4 между Дунав и Балкана не е никакъв коридор, а разбито антре, в което шансът да си строшиш главата е по-голям от светлината на изхода. Съдебно дело спира проектитеЗа изграждането на скоростен път през Северозападна България има разработен идеен проект за участъка Видин – Монтана – Враца и сключени договори за проектиране на трасето, разделено на четири отсечки, обявиха от Агенция “Пътна инфраструктура” (АПИ). Проектите са били заложени за финансиране по ОП “Транспорт” и е трябвало да бъдат изпълнени до януари 2016 г. Съдебно дело по обжалвано решение за оценка на въздействието върху околната среда в отсечката Монтана – Враца обаче е блокирало изпълнението. АПИ е оттеглила кандидатстването пред фондовете и през октомври 2016 г. е подписала нов договор за безвъзмездна финансова помощ по новата оперативна програма “Транспорт и транспортна инфраструктура”. В Еврокомисията има предложение и от частна българска фирма за изграждане за 30 месеца на скоростен път Видин – Ботевград на концесия. Строителството е оценено на 450 млн. евро, фирмата предлага да финансира пътя с 10% от сумата, а останалите средства да дойдат от кредит, гарантиран от ЕС. Кредитът може да бъде изплатен за 15-20 години от тол такси, след което 15 години инвеститорът ще реализира печалби, твърдят строителите.", "date": "2017.05.11", "title": " Тъмното антре на държавата"}
{"url": "https://trud.bg/%d1%84%d0%b8%d0%ba%d1%80%d0%b5%d1%82-%d0%b8%d0%bd%d0%b4%d0%b6%d0%b5-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%b5%d0%bd-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba/", "text": "– Г-н Индже, каква беше изминалата година за „Алкомет”? Вече разполагате с пълна равносметка и анализ.– Изминалата година беше изключително успешна за „Алкомет”. За поредна година работим при пълно натоварване на производствените мощности, което ни провокира да търсим варианти за увеличаване на производствения капацитет и да разширим продук­товото си портфолио. Пазарните изисквания са все по-високи и за да отговорим на очакванията на нашите клиенти, непрекъснато трябва да подобряваме техническите и технологичните параметри на произвежданите продукти. Затова в края на 2016 г. на официална церемония по случай Деня на металурга и 35 години „Алкомет” АД обявихме новата инвестиционна програма на дружеството.– „Алкомет” получи сертификат за инвестиция клас „А” от Министерството на икономиката за проекта „Увеличение на производствения капацитет и повишаване на производствената ефективност” на стойност 69 млн. лв. Започнахте ли реализация, как ще се промени заводът? – Да, вече е в ход реализацията на инвестиционна програма на дружеството за периода 2016-2018 г. Тя обхваща трите производствени цеха на компанията – валцов, пресов и леярен, стартира и изграждането на един напълно нов цех. Планираните инвестиции са свързани с увеличаване на капацитета, разнообразяване на продуктовата гама, повишаване на производствената ефективност, оптимизиране и подобряване на техническите и технологичните параметри на процесите и осигуряване на по-високо качество на произвежданите валцови и пресови изделия. Вече сключихме договори за закупуване на последно поколение високотехнологичен студено-валцов стан и прилежащите му съоръжения. Закупихме и нова иновативна 2500-тонна преса за производство на специални алуминиеви профили от водещи европейски производители на машини. 400 души ще работят по реализацията на тази програма, а когато тя приключи, ще осигурим заетост на 100 души. След завършване на инвестиционната програма се очаква общият обем на продукцията да нарасне с минимум 35% при запазване нивата на рентабилност.– Ще добавите ли нови артикули в листата си от продукция? – С финализиране на програмата възнамеряваме да разширим продуктовия си микс с продукти за автомобилната, фармацевтичната, опаковъчната индустрия (фолия за екструдиране, лакиране и каширане, позволяващи впоследствие печат, фолия за комплекси).– Преди година казахте, че сте амбицирани „Алкомет” да излезе освен в 30 държави с утвърден пазар и в САЩ. Успяхте ли? – Американският пазар е доста динамичен и дава различни възможности за реализация. Има определен интерес към нашата продукция отвъд океана и сме в преговори с няколко потенциални партньора. Тази година през октомври възнамеряваме да посетим изложение в Америка, посветено на алуминиевата индустрия, където ще се срещнем с други потенциални клиенти.– Средствата в инвестиционната ви програма са от печалба, вероятно и от банков заем. Как оценявате взаимоотношенията банки – бизнес у нас? – За реализиране на част от инвестиционната си програма ще използваме банков заем. Банковите институции са изключително кооперативни и предлагат много добри условия за финансиране. Тук е мястото да благодаря за подкрепата и доверието, което ни гласуват.– „Алкомет” ви свърза неразривно с България от 1999 г. до днес. Как смятате – за това време стана ли държавата от мащеха майка за бизнеса? – България претърпя много промени през последните години, не бих казал, че всички от тях бяха положителни, но със сигурност водят страната към по-добро. Най-осезаемите промени настъпиха след приемането на страната като член на ЕС и когато тя започна да прилага европейските дерективи в българското законодателство. България претърпя сериозни промени през последните 3-4 години, осезаемо се разви и вътрешният пазар.– В помощ на предприемачите вие създадохте Българско-турска индустриална камара със седалище в Шумен и след 3 г. не само се говори за нови инвеститори, а те строят вече заводи в града. На вашия опит ли повярваха или на европейското законодателство? – Бих казал, че се довериха както на европейското законодателство, така и на нашия опит. Страната ни е изключително благоприятно място за инвестиции и производство. Много сме щастливи и сме убедени, че Шумен ще се развива все по-добре години напред и наистина може да се превърне в индустриален център на Североизтока. Радостното е, че камарата непрекъснато увеличава своето влияние сред фирмите в страната и близо 100 български и турски компании членуват в нея. Обмисляме да създадем представителство на камарата в столицата.– Дали бъдещите работодатели в града ще копират обаче социалната ви политика и отношението към работниците? – Не съм сигурен дали ще вземат примера ни като социално отговорна компания, но силно се надявам да водят активна социална политика. За да отдадеш своя принос към региона, в който живееш и работиш, трябва да спомагаш за подобряване условията на живот.– 35% от екипа на „Алкомет” е със стаж във фирмата от 6 до 20 г. Какво задържа хората при вас? – Щастлив съм, че екипът ни е като семейство. Сама по себе си тази статистика говори, че и двете страни са доволни, щом поддържаме отношения в толкова дългосрочен период. Много съм доволен и благодарен на нашите служители и оценявам техния принос за развитието на компанията.– На близо 440 000 лв. възлизат даренията на „Алкомет” през м.г. Със 100 000 лв. повече от предходната, основно в какви направления беше благотворителността ви? – Даренията на компанията могат условно да се разделят на няколко групи, но най-важни за нас са уязвимите – деца, пенсионери и хора в неравностойно положение.– Заводът за алуминий вече има и свой фолклорен състав, кажете как се роди той? – На последното новогодишно тържество на компанията нашите служители ни изненадаха много приятно, като бяха подготвили фолклорна програма. Тогава си дадох сметка колко талантлив екип имаме. Ако трябва да бъда откровен, преди време на посещение в турската фирма Sarkuysan, която строи завод в Шумен, бяхме посрещнати с техен ансамбъл и още тогава ми се искаше и ние да имаме такава група. Така и се роди идеята за ансамбъл „Алкомет”.За компанията: “Алкомет” АД – Шумен е водещ производител на алуминиеви валцови и пресови изделия на Балканския полуостров и единствена по рода си компания в България, съчетаваща производството на двата вида продукти. С 35-годишния си опит в областта на цветната металургия дружеството се нарежда сред 100-те най-добри български компании по приходи от дейността, както и сред 100-те най-големи български работодателя.", "date": "2017.05.11", "title": " Фикрет Индже, мажоритарен собственик на “Алкомет” АД: Страната ни е благоприятно място за инвестиции"}
{"url": "https://trud.bg/8-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%b2-%d0%ba%d0%b8/", "text": "При земетресение в западния Синдзян-уйгурски автономен регион на Китай загинаха осем души, над 20 други са ранени, предаде АФП, позовавайки се на Xinhua.Земетресението с магнитуд 5,4 е станало в четвъртък в 5:58 ч. местно време (12:58 ч. българско), като епицентърът е бил на 213 км югоизточно от град Кашгар, съгласно данни на Геологическия топографски институт на САЩ.Трусът е нанесъл и сериозни материални щети. Най-малко 180 сгради са били разрушени.", "date": "2017.05.11", "title": " 8 души са загинали при земетресение в Китай"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d0%be%d0%ba%d0%b0%d0%bd%d0%b8-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%bd%d0%be%d0%b2%d0%be/", "text": "Американският президент Доналд Тръмп покани в сряда новоизбрания държавен глава на Южна Корея Мун Дже-ин на посещение в Белия дом, предаде АФП. Лидерите на двете държави, които са в дългогодишни съюзни отношения, ще се опитат да изработят съвместна стратегия по отношение на Северна Корея.„Президентът Тръмп заяви, че очаква с нетърпение да работи с президента Мун (Джей-ин) и го покани да посети Вашингтон в най-скоро време“, гласи изявление на Белия дом.На този етап изглежда, че лидерите са на различни мнения относно подхода за справянето със севернокорейската ядрена и ракетна програми. Американският държавен глава предпочита налагането на икономически санкции и изрази готовност за използване на военна сила при евентуална необходимост. на основата на платформа за борба с корупцията, но той обеща и подобряването на връзките със Северна Корея чрез диалог и подновяването на съвместен индустриален проект.", "date": "2017.05.11", "title": " Доналд Тръмп покани на посещение новоизбрания президент на Южна Корея"}
{"url": "https://trud.bg/%d0%bf%d0%be%d1%87%d0%b8%d1%82%d0%b0%d0%bc%d0%b5-%d1%81%d0%b2-%d1%81%d0%b2-%d0%ba%d0%b8%d1%80%d0%b8%d0%bb-%d0%b8-%d0%bc%d0%b5%d1%82%d0%be%d0%b4%d0%b8%d0%b9/", "text": "На 11 май православната църква чества двамата равноапостоли Св. Св. Кирил и Методий. Братята измислили първата старославянска писменост са обявени за покровители на Европа от папа Йоан Павел II.Константин-Кирил Философ създава първата българска азбука – глаголицата. Тя е напълно оригинално творческо дело. С глаголицата и превода на Библията се слага началото на голямото просветителско и книжовно дело на Св. Св. Кирил и Методий.Днешният празник е и ден на библиотекарите. Националната библиотека в София ще отбележи 11 май с Ден на отворените врати. Всеки свободно ще може да посети и разгледа сградата, а също и да получи безплатна едномесечна читателска карта.Ще има специална експозицията – „Книги, посоки, публики“. Ще бъдат показани и най-новите постъпления в Националната библиотека по линия на сътрудничеството с чуждестранни партньори и институции.На събитието ще присъства председателят на Парламента Димитър Главчев.Ден на отворените врати ще има и в Столична библиотека. От 11 часа творци-приятели на библиотеката ще четат свои произведения и ще отправят послания за празника.През 1851 г. за първи път 11 май се чества и като Празник на българската просвета, но датата по нов стил – 24 май е светският празник, който се отбелязва като ден на българската просвета и култура и на славянската писменост.", "date": "2017.05.11", "title": " Почитаме Св. Св. Кирил и Методий"}
{"url": "https://trud.bg/%d1%86%d1%80%d1%83-%d1%81%d1%8a%d0%b7%d0%b4%d0%b0%d0%b4%d0%b5-%d1%81%d0%bf%d0%b5%d1%86%d0%b8%d0%b0%d0%bb%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b7%d0%b0%d1%80%d0%b0%d0%b4%d0%b8-%d0%b7/", "text": "Централното разузнавателно управление на САЩ (ЦРУ) създаде специален център, насочен към ограничаването на севернокорейската оръжейна програма, съобщиха от разузнавателната агенция в сряда, пише The Hill.„Създаването на Корейския център ни позволява съзнателно да интегрираме и насочваме усилията на ЦРУ срещу сериозните заплахи за САЩ и техните съюзници, произлизащи от Северна Корея“, се казва в изявлението на директора на службата Майк Помпео.„Това също така отразява динамиката и гъвкавостта, прилагани от ЦРУ спрямо развиващите се заплахи за националната сигурност“.Очаква се ветеран от ЦРУ да бъде назначен за ръководител на центъра. Неговото име засега не се уточнява.Създаването на центъра идва на фона на нарастващото напрежение в отношенията между Вашингтон и Пхенян.", "date": "2017.05.11", "title": " ЦРУ създаде специален център заради заплаха за САЩ от Северна Корея"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d0%be%d0%b7%d0%b4%d1%80%d0%b0%d0%b2%d1%8f%d0%b2%d0%b0-%d0%b2%d1%81%d0%b8%d1%87%d0%ba%d0%b8-%d1%81%d0%b2%d0%be/", "text": "Уважаеми съграждани, честит 11 май!Преди повече от две столетия, през далечната 1813 година в навечерието на църковния празник на светите равноапостоли Кирил и Методий в Шумен е организирано първото гражданско честване на светите братя. И неслучайно шуменци избират 11 май за свой празник. Той е свързан с почитта към делото на славянските първоучители, с традициите на нашия град и с отношението на шуменската общественост към образованието и духовността. Празникът е не просто повод да отбележим поредната годишнина. Смисълът на този ден е да се обърнем към историята и да отдадем своята почит и уважение към предците ни, които превърнаха Шумен в люлка на българското духовно възраждане. Да се преклоним пред поколенията честни и трудолюбиви хора, които изградиха нашия прекрасен град, и да продължим тяхното дело. Да предадем на децата си гордостта от миналото, да ги научим да обичат родния дом, училището, приятелите, да обичат Шумен. И нека всички заедно, независимо от възрастта, професията и общественото си положение, да бъдем полезни на града си. Благодаря на всички, които подкрепят нашите усилия за промяна и със своята последователност, енергия и упоритост работят за възраждането и възхода на Шумен!Желая ви здраве, сили и вяра, за да успеем. Честит празник!", "date": "2017.05.11", "title": " Кметът на Шумен поздравява всички свои съграждани"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b8%d0%b7%d0%b1%d0%b8%d1%80%d0%b0%d1%82-%d0%bf%d0%be%d1%81%d1%82%d0%be%d1%8f%d0%bd%d0%bd%d0%b8-%d0%b4%d0%b5%d0%bb%d0%b5%d0%b3%d0%b0/", "text": "На днешното си редовно пленарно заседание депутатите ще проведат избор на постоянни делегации на Народното събрание в международни организации. Това предвижда програмата за работа на парламента.Заседание ще проведе и парламентарната Комисия по земеделието и храните, в рамките на което депутатите ще изслушат земеделския министър Румен Порожанов и изпълнителния директор на Държавен фонд „Земеделие“ Живко Живков. Те ще запознаят членовете на комисията индикативния график за директните плащания за кампания 2016 г. и текущо състояние на кампания 2017г. В рамките на заседанието ѝ ще се проведе представяне, обсъждане и гласуване на Законопроект за изменение на Закона за опазване на земеделските земи, внесен от Йордан Апостолов и група народни представители на 10 май 2017 г.", "date": "2017.05.11", "title": " Депутатите избират постоянни делегации на НС в международни организации"}
{"url": "https://trud.bg/%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b8%d1%8f%d1%82-%d0%b2%d0%be%d1%82-%d0%b4%d0%b0-%d0%b1%d1%80%d1%8a%d0%ba%d0%bd%d0%b5%d1%88-%d0%b2-%d1%82%d0%be%d1%80%d0%b1%d0%b0-%d1%81/", "text": "Как кучето се опитва да настигне собствената си опашкаИстинският мотив на обикновените хора бе да се отпуши промянатаВ последните дни ГЕРБ внесе проект за въвеждане на мажоритарна избирателна система в два тура. Новото е, че депутатката Цвета Караянчева предложи на президента да определи 240 равни по големина избирателни района. “Той като арбитър ще може да има доверието от всички политически сили, че нещата ще се направят така, както трябва.”На свой ред Корнелия Нинова потвърди становището на БСП от ноември насам в полза на смесено-мажоритарна система. Патриотите са категорично против. А президентът не побърза да вземе отношение към подхвърлената идея. Наистина, редно е този, който внася закона, да приложи и картата на избирателните райони.Дали все пак г-н Радев да не поеме прехвърлената топка – ако се чувства достатъчно опитен, за да я отиграе? Не се наемам да давам съвети от трибуните.В случая Борисов работи за репутация на “обединител”, с която аспирира да бъде съперник на държавния глава. А тази роля така или иначе изисква да се изхожда от идеята за справедливост и да се търси решение в общ интерес. Затова реакцията на ОП е обяснима, а мълчанието на извънпарламентарните десни в момента не е. При мажоритарна система се отсяват три категории избраници – независими кандидати без капиталов гръб, малките партии и партии, които не са регионално концентрирани (например ДПС и ДОСТ). Ефектът е, че се запушват конкуренцията и обновлението. Промяната в мнението на избирателите почти не намира отражение в промяна на политиката на двете главни партии. А истинският мотив на обикновените хора, подкрепили референдума, е точно обратната – да се отпуши промяната! Което предвещава още по-остро разочарование.Да вземем Франция, която прави избори точно по системата, описана във въпроса за референдума. През 2012 г. партията на Льо Пен “Национален фронт” получава на първия тур 14% от гласовете, но на втория тур само три стотни от процента от местата (т.е. точно 2 места). Вместо да е трета сила в парламента, е девета и последна. Лявото движение на Жан Люк Меланшон е подкрепено от 7% от избирателите, но депутатите му са 2% в парламента. За сметка на това социалистите – с 29% подкрепа на първия тур – получават като бонус 49% от депутатите; съответно дясната “Съюз за народно движение” с 27% предпочитание на първия тур е наградена с 33% дял в Националната асамблея. Допълнително украшение на тази система е използването на десни популисти като Льо Пен, за да отцепят на първия тур част от левия вот със социални възклицания, а на втория със своята скандалност да гарантират победата на десния кандидат.Но това е само част от проблема. Предложението на ГЕРБ към президента е признание, че в партията вече са се консултирали с експерти. Допускам, че вече разполагат с варианта на електорална карта. И че са видели следното:В България са обособени 264 общински администрации. На пръв поглед 24 трябва да се обединят с други и ще се получат 240 избирателни района. Една община – един депутат. Добре, но всички общини са крайно неравни по големина. Община Ценово е с 5069 регистрирани избиратели. А община Костинброд – с 13 833. Това значи, че гласът на 1 гражданин в Ценово тежи над два пъти повече, отколкото този в Костинброд. Разликите са в десетки пъти. Ясно е, че това не върши работа.Другият прост подход е да се поделят избирателните секции на групи от приблизително 28 376 избиратели. Но пак ни чакат изненади. Ако следваме кодовете на секциите, първият избирателен окръг ще обхваща Банско, Добринище и една десета от град Благоевград. Още два окръга ще са в Благоевград, а четвъртият – селата около Благоевград и една десета от град Гоце Делчев. И т.н. Получават се ужасяващи географска химери. В тях са обединени хора, които едва ли се разпознават един другиго като жители на един и същи район.Има и по-сложен подход, който се опитва да съчетае географската близост с приблизително еднаквата населеност. При него се използва математически софтуер. Само че той дава теоретически безброй решения и никакви гаранции за успех. А успехът би бил, че поне една от поделбите на 240 части ще бъде възприета от самите жители като справедлива, разумна и естествена.Сякаш тези трудности не достигат, електоралната карта ще трябва да се преначертава начесто заради силната емиграция и миграция към големи градове.Най-важното е, че различни граници на окръзите са изгодни на различни партии, а у нас всяко обвинение е достоверно, виждаме в каква торба със змии не иска да бръкне вносителят на закона. Така че техническо решение има, но очевидно не е справедливо. Оттам е обяснимо желанието на ГЕРБ да убедят съществуващите партии да дадат своето съгласие. Но защо тогава се търси баланс само между тези в парламента?У нас за разлика от Англия или Франция (поне допреди 10 години) в самата задача има проблем. А той е, че отговорът също е задача. Кучето се опитва да настигне собствената си опашка. Искането за нова избирателна система е заради недоверието на избирателите към институциите. Но за да бъде масово прието каквото и да било изборно деление на страната, е нужно доверие. Каквото, както казахме, липсва.Недоверието идва от растящото влияние на парите върху политиката и медиите. В света има над 30 варианта на избирателни системи с различни нюанси, но нито един не е успял да го изключи. Например в САЩ миналата година главна тема на изборите беше олигархията. Не руската, а американската! А през 2015 г. статистическо изследване на изборите за Камарата на представителите показа почти линейна зависимост между даренията и това кандидат на коя от двете големи партии ще спечели.Иначе схемата на водещата партия е една и съща. През декември Борисов, вече в оставка, предложи на все още невстъпилия в длъжност Румен Радев да “седне и се разбере” с действащия Плевнелиев за някакъв временен кабинет, който е нито служебен, нито постоянен. Т.е. Радев да поеме отговорност за решения, които по-нататък няма да зависят от него. Преди месец предложи на лидера на опозицията Корнелия Нинова да стане председател на Народното събрание. С което да бъде де факто част от управляващите, без да има съответен дял в изпълнителната власт. След това предложи служебната министърка Деница Златева да поеме като вицепремиер работата по председателството на Европейския съвет. Пак де факто коалиция без съизмерими пълномощия. Но пък с тежка отговорност. Общото между всички тези оферти е опитът да прехвърли отговорност. Защо се прави всичко това?Да помислим логично. Ако имате хладилник с 30 продукта и всички те са развалени, кое ще вините – цвета на опаковките или това, че сте го забравили изключен от контакта? Решението е трудно, но истинско. Да се намали материалното неравенство в обществото и да се създадат истински обществени медии, осигуряващи достъп до широка палитра от мнения.", "date": "2017.05.11", "title": " Мажоритарният вот: Да бръкнеш в торба със змии"}
{"url": "https://trud.bg/%d0%bd%d0%b0%d0%b4-20-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%b2%d0%b7%d1%80%d0%b8%d0%b2-%d0%bd%d0%b0-%d1%81%d0%ba%d0%bb/", "text": "Най-малко 20 души загинаха при експлозии на склад за боеприпаси на „Ислямска държава“ в източната сирийска провинция Дейр ез-Зор в сряда вечерта, предава Xinhua, позовавайки се на доклад на базираната във Великобритания „Сирийска обсерватория за човешки права“ (СОЧП).Две експлозии са разтърсили къща, която джихадистите от „Ислямска държава“ са използвали за складиране на оръжия. Те са съвпаднали по време с преминаването наблизо на цистерна с гориво, което е предизвикало трети взрив, твърдят от СОЧП.Според доклада, експлозиите са разрушили 15 къщи и превозни средства.Причината за инцидента се разследва.", "date": "2017.05.11", "title": " Над 20 души са загинали след взрив на склад на „Ислямска държава“ в Сирия"}
{"url": "https://trud.bg/%d0%b2%d0%b0%d1%81-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0-%d0%bd%d0%b0-%d1%81%d0%bb%d0%b0%d0%b2%d0%b8-%d1%82%d1%80%d0%b8/", "text": "Върховният административен съд (ВАС) трябва да излезе с окончателно решение по казуса за референдума, иницииран от „Шоуто на Слави“.Водещият Слави Трифонов вече обяви, че очаква петчленният състав да върне делото на предишна инстанция. В началото на февруари първата инстанция във ВАС уважи жалбата на Трифонов и отмени решението на ЦИК, с което референдумът бе признат за незадължителен заради липсващи над 12 хил. гласа.Решението ще дойде ден, след като ГЕРБ официално внесе в парламента проектозакон, който предвижда депутатите да бъдат избирани мажоритарно в два тура, страната ще бъде разделена на 240 едномандатни избирателни района.", "date": "2017.05.11", "title": " ВАС решава за референдума на Слави Трифонов"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd/", "text": "Кристиан Костов ще представи България по време на втория полуфинал на Евровизия 2017 тази вечер. Той ще излезе на сцената под номер 15 и ще изпълни своята песен „Beautiful Mess“ в оспорвана конкуренция. Кристиян могат да подкрепят само българите в чужбина.Ако гласуването е позволено, гледайте конкурса по местния канал, който го излъчва. Изчакайте края на последната конкурсна песен и следвайте инструкциите, изписани на екрана. Големият финал на най-голямото европейско музикално събитие е в събота.", "date": "2017.05.11", "title": " Кристиан Костов представя България на втория полуфинал на Евровизия тази вечер"}
{"url": "https://trud.bg/%d0%bf%d0%be%d1%87%d0%b5%d1%80%d0%bd%d0%b5%d0%bd%d0%b0-%d0%bc%d0%b0%d0%b9%d0%ba%d0%b0-%d0%b4%d0%b0%d1%80%d0%b8-30-000-%d0%bb%d0%b2-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5%d1%82%d0%be/", "text": "Почернена майка извърши благороден жест като дари 30 000 лв за лечението на болно момиче от Велико Търново.„Има една майка, една жена, една светица! Тя се казва Даниела. Това е майката на вече звездичка на небето, бебе Дилян. Тази жена, въпреки болката, въпреки страданието има силата и духа да помага! Тази жена е най- голямото Добро сърце!”, с тези думи семейството на малката Йоана Христова, която се бори с тумор в мозъка, изказват своята благодарност към благодетелката. Жената изгубила детенцето си преди броени месеци но намерила сили да дари за Йоана крупната сума.Синът и Дилян страдал от тумор на гръбначния стълб, който бил открит малко след раждането му и спешно опериран. Въпреки хирургичната намеса, туморът прогресирал и лекарите препоръчали операция в чужбина.Родителите организирали кампания за събирането на средства и това се оказало по-лесната задача, защото се сблъскали с тромавия бюрократичен апарат на Фонда за лечение на деца в чужбина. Именно забавянето на лечението на Дилян станало причина за проверки и промени във фонда. Междувременно в пловдивска клиника бебето преминало през тежки химиотерапии, от които туморът не се повлиял и отговорът на клиники в чужбина бил, че лечението е невъзможно.Родителите взели тежкото решение да приберат детето си в Русе и да го гледат в домашни условия, колкото му е отредено от Бога. В първата десетдневка на януари тази година Дилян починал.Малката Йоана Христова се бори за живота си в турска клиника. Балансът по сметката на момичето вече е 220 785 лв., като са и нужни още 44 215 лв.", "date": "2017.05.11", "title": " Почернена майка дари 30 000 лв. за лечението на болно момиче от Търново"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%b2%d0%b8%d0%b3%d0%b5%d0%bd%d0%b8%d0%bd-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b5-%d0%bf%d0%be%d0%bb%d0%b8/", "text": "Много е важно България да има своя еврокомисар, тъй като половин година страната ни няма свой еврокомисар, заяви пред  депутатът от БСП за България Кристиан Вигенин.По думите му, това не е особено добре за страна, която се готви да председателства Съвета на ЕС.Еврокомисарят е фигура, която може да помогне не толкова организационно, колкото политически с позиции тази подготовка. Много важно е еврокомисарят да бъде български еврокомисар, а не просто еврокомисар, защото нашата оценка е, че предишният еврокомисар Кристалина Георгиева беше дистанцирана от българската действителност, смята Вигенин.„В същото време не може да не направим оценката, че това е по-скоро един политически избор, политическо назначение и предложение. Аз познавам Мария Габриел, работил съм с нея като евродепутат в предишни години, един добър евродепутат, но на практика няма никакъв опит в изпълнителната власт, никога не се е занимавала с такъв тип неща. И струва ми се, че ако очакваме да получим ресора на Гюнтер Йотингер, който пък пое ресора на Кристалина Георгиева, тя самата нито като образование, нито като политическа дейност и работа в ЕП се е докосвала даже до тази тема.“Дали е добър избора предстои да видим, но като българи ще я подкрепим, добави Вигенин. Но все пак като процедура не сме удовлетворени от факта, че независимо от заявките, ние като политическа сила още от миналата година говорим, че трябва да има дискусия, консултации между политическите сили по отношение на кандидатурата за еврокомисар, пък и по възможния ресор, такива нямаше и това смятаме, че е проблем, каза още Кристиан Вигенин.", "date": "2017.05.11", "title": " Кристиан Вигенин: Мария Габриел е политическо назначение, без опит в изпълнителната власт"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%82-%d0%bd%d0%b0-16-%d0%bc%d0%b0%d0%b9-%d0%b2%d1%8a/", "text": "Президентът на САЩ Доналд Тръмп ще приеме турския си колега Реджеп Тайип Ердоган на 16 май във Вашингтон, предаде ТАСС, позовавайки се на пресслужбата на Белия дом.Тръмп и Ердоган ще обсъдят по-нататъшното укрепване на отношенията между САЩ и Турция и задълбочаването на двустранното сътрудничество в борбата срещу тероризма. ", "date": "2017.05.11", "title": " Тръмп и Ердоган ще се срещнат на 16 май във Вашингтон"}
{"url": "https://trud.bg/%d0%bb%d1%8e%d0%b1%d0%be%d0%bc%d0%b8%d1%80-%d1%85%d1%80%d0%b8%d1%81%d1%82%d0%be%d0%b2-%d0%bf%d1%80%d0%b8%d0%b2%d0%bb%d0%b5%d1%87%d0%b5%d0%bd%d0%b8-%d0%b8%d0%bd%d0%b2%d0%b5%d1%81%d1%82%d0%b8%d1%82/", "text": "– Г- н Христов, след година и половина на кметския пост кое оценявате като най- голямото си постижение за Шумен? – Още по време на предизборната кампания обещахме отношението към хората, които създават работни места, да се промени. Един от приоритетите ни беше да намалим бюрокрацията при обслужването на бизнеса. Това, за което говорихме преди година, се случи и многото направени контакти доведоха до инвестиции от световни фирми в Индустриалния парк на Шумен. До лятото предстои да заработи завод за производство на изолационни материали със 150 работни места. В непосредствена близост започва изграждане на следващо производство. Това е американска фирма, която произвежда над 1100 кухненски артикула за ИКЕА и ще наеме 200 души. В момента се утвърждава проект за текстилно предприятие с над 40 места. Започва изграждане на малка печатница в парка, купен е и терен за предприятие за тестени замразени изделия. В района на завод “Алкомет” се изгражда друго предприятие за производство на медни проводници, което ще наеме 200 души. До края на годината над 1100 шуменци, а и специалисти от страната ще намерят работа в Шумен. Смятам, че откриването на работни места ще издърпа града и ще задържи младите хора в Шумен.– А уж казват, че кметовете не откриват работни места? – Да, така е, но способстват, като създават добри условия за съществуване на бизнеса, а той наема хората. Ние като община съдействаме на всеки инвеститор, като намаляваме сроковете за всякакви процедури до строителството. Няма как да не се похвалим, че се строи и обект на “Практикер”, който ще наеме 80 души.– Точно неговият инвеститор похвали работата си с общината. Наистина ли успяхте да промените чиновниците? – Има какво още да се желае. Всеки служител в общината трябва да осъзнае, че е на това място, за да помага на гражданите и бизнеса, а не да създава пречки за реализиране на техните проекти.– Сигурно сте имали и разочарования в работата, има ли такова, което ще се отрази на плановете ви за развитие на общината? – Бих казал, че ми е болно, като усетя непризнаване и рушене на хубавото, което правим, въпреки тежкото ни финансово наследство. Ето елементарен пример – сменихме табелите на входа на града и веднага някой ги нашари със спрей, а подмяната стана със средства от всички нас, включително сигурно и от драскащия. Изправихме мантинелите на Шуменското плато, сменихме пътните знаци и след месец са изпочупени. Най-фрапиращо е изхвърлянето на строителни отпадъци в парка. А ние сме създали условия – двете сметопочистващи фирми поставиха специални контейнери. Друг пример са 1300-те стъпала до паметника „Създатели на българската държава”, които не бяха осветени над 10 г. Отстранихме повредите и на следващата вечер някой преряза захранващия кабел, ремонтирахме и пак го срязаха. Сигурен съм обаче, че повечето шуменци пазят и искат да е чисто, другите са малка група.– В ход е създаване на общинско предприятие “Чистота”. В това ли е решението на проблемите с хигиената? – Ръководството на общината смята, че с общинска фирма по-ефикасно ще почистваме града, ще бъдем по-маневрени, защото организацията остава изцяло наша и при нередности ще реагираме своевременно. При сегашните договори с фирмите за сметоизвозване, каквото и да поискаме допълнително като услуга, трябва да заплащаме, налагат се и допълнителни обществени поръчки и това затруднява дейността. Отделили сме 1,5 млн. лв. за създаване на общинското предприятие. Текат процедурите за купуване на автомобили, нужни са и контейнери, в момента се изгражда базата. Най-вероятно през есента предприятието ще стартира, но на първо време ще поеме дейността в половината град. На следващ етап ще донадграждаме и се надявам догодина да поеме сметоизвозването на цялата община.– Но няма да вдигнете такса смет? – Целта ни е да я запазим, а след анализ може и да я намалим. В преговори сме с германски инвеститор за изграждане на завод за преработка на битови отпадъци. Няма да плащаме за преработка на сметта, която ще доставяме на фирмата. Няма да трупаме боклук на сметището, ще си спестим таксите за депониране и сепариране, заводът ще открие работни места и ще произвежда електро- и топлоенергия.– В сезона на строителството сме, ще усетят ли съгражданите ви видима промяна във всеки квартал? – Започват ремонти, които коренно ще променят не само отделни райони, а целия град. Над 7 млн. лв. ще бъдат вложени за подобряване на градската среда в Шумен по ОП “Региони в растеж”, предвидено е благоустрояване, рехабилитация на пешеходни алеи и тротоари, озеленяване и подмяна на осветление. Текат процедурите на обществените поръчки и като се изберат изпълнители, започва строителство. В кв. „Тракия” ремонтите са по 11 улици, предстои рехабилитация на ул. “Тича”, рехабилитация на парка до новата поликлиника. Ще се работи и по кръстовището на бул. “С. Велики” и ул. “Станционна”, цялостна рехабилитация предстои и по ул. “Съединение” от пенсионерски клуб 7 до съдебната палата. Две кръгови кръстовища ще бъдат изградени по бул. “С. Велики” и до улицата към университета. Те ще са със средства на инвеститора в “Практикер”. При строящата се спортна зала “Арена Шумен” също са предвидени две кръгови кръстовища за по-добра пропускливост на булевардите. Не забравяме и селата и въпреки недостига на средства там ще се извършат ремонти на сградите на кметствата, на читалища и на улици.– Шумен беше закъснял със санирането, вече на входа посрещат обновени блокове, наваксахме ли? – Не само на входа, а в целия град вече има много обновени сгради. За 27 блока имаме договори за целево финансиране за 13,845 млн. лв. Виждате колко голяма е разликата и шуменци я усещат. Получаваме много приятни писма и обаждания по телефона от хора, които благодарят, че апартаментът им е саниран.– Общината вече е готова с проект за пречиствателната станция за питейни води, ясно е, че ще струва 16 млн.лв. Какви са шансовете строителството й да започне скоро? – Да, готови сме с проекта, но държа да отбележа, че нашият кметски екип промени площадката, където ще се изгражда съоръжението. Това беше много важно, защото така ще се икономисат над 4 млн.лв. от стойността за изграждането й. Имам уверението от предходния кабинет, че ще бъдем подкрепени, продължаваме да водим разговори и се надявам, че в нашия мандат ще започне строителството на пречиствателна станция за питейни води. Това е нещо, което шуменци очакват от десетилетия. Дори до края на мандата ни може да я изградим. В момента се правят прединвестиционни проучвания и за алтернативни водоизточници за захранване на Шумен. Това са старите кладенци, незнайно защо изоставени и затлачени, а качеството на водата им е изключително добро, тя се изтегля от дълбочина 300-500 м. С използването им ще отпаднат много неудобства за шуменци, защото сега аварии на стария довеждащ водопровод от яз. “Тича” оставят града с дни без вода.– Започнатият старчески дом в Шумен не е помръднал. Ще подновите ли искането за държавна субсидия? – Поставил съм си и тази задача. Нашите родители и възрастни съграждани заслужават по- добри условия. Една от първите срещи, които ще проведа с новия кабинет, е за осигуряване на средства за довършване на дома за стари хора.– И паркирането е стар проблем, общинският съвет гласува “паяк” да бори нарушителите. Какво още ще предприемете? – Това е проблем за всички градове, много домакинства имат по 2 и повече автомобила. Проучваме възможност за допълнително изграждане на паркоместа, до седмица комисия ще направи оглед. – Приемните ви дни са пълни с посетители, освен проблеми чувате ли похвали? – Има и похвали, за седмица решихме проблеми на пенсионер, посещавал кметовете преди мен. На следващата приемна дойде и благодари. Понякога още в разговора с едно телефонно обаждане се решава всичко. Голяма част от жителите обаче идват заради лошото състояние на улиците. Виждаме проблемите, но м.г., като направихме бюджета, останаха само 200 000 лв. за рехабилитация. Тази година отделихме много повече средства, но може да се намалят, защото дойде решение от съда, че губим делото за комплекс “Фабулис”, което е от 2011 г. и общината дължи 1,2 млн. лв. на наемателя. От друга страна пък хубаво е, че намерихме инвеститор за този обект и той отваря до месец. Хората са в правото си да искат добри улици, тротоари, осветление и аз ги уверявам, че насочваме всеки ресурс и максимално икономично оползотворяваме средствата. С организацията, която сме създали, можем да контролираме всички средства в общината. Дори от Академията в Свищов ни поканиха да предаваме опита си за контрол. Нека шуменци са сигурни, че съхраняваме и изграждаме, но е важна и тяхната подкрепа.", "date": "2017.05.11", "title": " Кметът на Шумен Любомир Христов: Привлечени инвеститори отварят 1100 работни места"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%82%d1%80%d0%b5%d1%82%d0%b8%d1%8f-%d0%bb%d1%8a%d1%87/", "text": "Строителството на третата на линия на метрото върви по график, като са изпълнени 33% от дейностите и има възможност от юни постепенно да започне отварянето на стесненията, където ги има. Това каза кметът на София Йорданка Фандъкова пред . По думите й, от началото на миналата година е започнало изграждането на 7 метростанции, а по-късно и на още една метростанция и така в момента се строят общо 8.Очаквам в края на май да започне подготовката за изграждането на още 4 метростанции в кв. „Овча купел“ до Околовръстния път и кв. Горна баня. И тези 4 метростанции трябва да бъдат готови заедно с останалите 8 през септември 2019 година, когато ще имаме още 12 км метро. Така ще свържем големи квартали като „Овча купел“, „Хаджи Димитър“, „Красно село“ с центъра на София и с останалите две линии на метрото. Тази трета линия предвижда и връзки с жп транспорт при Горна баня, допълни още Йорданка Фандъкова.През юни по бул. „Патриарх Евтимий“ трябва да бъде освободено движението, като ще останат леки стеснения точно в участъците на метростанциите, защото там строителството ще продължи, но ще бъде пуснато движението по булеварда. Това ще се случи и на бул. „България“ и „Акад. Гешов“, където ще се освободи платното, което в момента е затворено, обясни Фандъкова.„Отново през юни се очаква да бъде пуснато движението и по бул. „Гоце Делчев“ и локалните платна на бул. „Цар Борис III“, но цялото кръстовище ще бъде готово в края на следващата година. Между 15 и 20 май очакваме тунелопробивната машина да се придвижи към метростанция „Красно село“., каза още тя.Фандъкова подчерта, че общината смята строителството на детски градини за приоритет и сега се строят такива в кварталите Драгалевци, „Младост“, „Бояна“, „Люлин“, „Красна поляна“, „Красно село“, „Манастирски ливади“ и „Кръстова вада“.Тя коментира и въпросът за опазването на старата архитектура в София, който влезе във фокуса на общественото внимание след събарянето на така наречената „Двойна къща“ на булевард „Васил Левски“. Главният архитект на столицата е отказал проекта за надграждане на Царските конюшни на ъгъла на бул. „Дондуков“ и бул. „Васил Левски“, каза Фандъкова.", "date": "2017.05.11", "title": " Фандъкова: Изграждането на третия лъч на метрото върви в срок"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d1%84%d0%be%d1%82%d0%be%d0%b8%d0%b7%d0%bb%d0%be%d0%b6%d0%b1%d0%b0-25-%d1%82%d0%b0-%d0%b0%d0%bd%d1%82%d0%b0%d1%80%d0%ba%d1%82%d0%b8%d1%87/", "text": "Фотоизложба „25-та антарктическа експедиция” ще бъде открита от 18.30 часа във фоайето пред 272 аудитория в Ректората на Софийски университет „Св. Климент Охридски”, съобщиха Българския антарктически институт.Експозицията е по повод успешно завършилата 25-та Юбилейна антарктическа експедиция и се провежда в рамките на традиционните Майски дни на културата на Софийския университет „Св. Климент Охридски”.Събитието се организира от Националния център за полярни изследвания и Българския антарктически институт.Изложбата, може да бъде видяна от 11 до 19 май, във фоайето пред ауд. 272, в Северното крило на Ректората.От 19.00 часа днес в 272-ра аудитория ще започне прожекцията на документалния филм на Цветелина Атанасова и Борислава Димова „Антарктида – 25 стъпки в бъдещето”.", "date": "2017.05.11", "title": " Откриват фотоизложба „25-та антарктическа експедиция” в Софийски университет"}
{"url": "https://trud.bg/%d0%bd%d0%b0%d0%b4-46-%d1%85%d0%b8%d0%bb-%d0%bb%d0%b2-%d1%89%d0%b5-%d0%bf%d0%bb%d0%b0%d1%82%d0%b8-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b7%d0%b0-%d0%bd%d0%be%d0%b2%d0%b8-%d1%81/", "text": "46 560 лв. ще плати държавата за столове на чиновниците в Администрацията на Министерския съвет. Това се разбира от обявена обществена поръчка, предаде . Става въпрос за доставката на 113 нови столове, като средната цена на всеки е 412 лв., с ДДС.В документите не е обявена причина за закупуването на новите столове, но вероятно това се налага заради амортизацията на досегашното офис оборудване. С нови столове ще се сдобият само част от администрацията на МС – работещите по европейската програма “Добро управление”, които ще получат 35 стола, чиновниците от дирекция “Правна”, която бе оглавена в последния ден на кабинета “Борисов 2” от бившия главен секретар на президента Росен Плевнелиев – Росен Кожухаров.Юристите на МС ще получат 13 стола. Останалите 65 стола ще бъдат предоставени на “Правителствена канцелария”. Администрацията има изискване – новите столове да са с “ергономична седалка и облегалка, тапицирани във висококачествена естествена кожа клас SP, плавно регулиране височината на седящия, свободно люлеене на седалката и облегалката с възможност за заключване в изходна позиция, регулиране силата на люлеене според теглото на седящия, фиксирани подлакътници от букова дървесина, метална петлъчева основа, покрита с декоративни дървени капаци от букова дървесина, с минимален диаметър 700 мм., с цвят на кожата – капучино/кафяв”.Чиновниците от МС не търсят най-евтините столове, става ясно още от документацията.Предлаганата цена ще е само 50% от “комплексната оценка” при избор на доставчик. Останалите критерии са – срок на доставката и срок на гаранцията.", "date": "2017.05.11", "title": " Над 46 хил. лв. ще плати държавата за нови столове в МС"}
{"url": "https://trud.bg/%d0%bc%d0%b8%d1%85%d0%b0%d0%b8%d0%bb-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%b7%d0%b0-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b8%d1%8f/", "text": "При мажоритарен вот в два тура в парламента ще влязат 160 депутати от ГЕРБ, 50 от БСП и 30 от ДПС. Това прогнозира пред  математикът и експерт по изборно законодателство проф. Михаил Константинов.По думите му малките партии няма да имат шанс да влязат в парламента, знаят го и затова са против. Той не разбира защо лидерът на „Воля” Веселин Марешки подкрепя идеята за мажоритарен вот.Не съветвам ГЕРБ да има 160 депутати – ще се олеят, народът ще ги свали, коментира проф. Константинов.Той обяви още, че никъде в Европа не се прилага подобна система. Тя съществувала само в бивши руски републики като Узбекистан и Таджикистан, и в бивши френски колонии.Идеалният вариант е германската избирателна система, която е смесена, смята математикът.", "date": "2017.05.11", "title": " Михаил Константинов за мажоритарния вот: Никъде в Европа не се прилага подобна система"}
{"url": "https://trud.bg/%d0%b0%d0%bb%d0%b5%d0%ba%d1%81-%d0%bd%d0%b5%d1%81%d1%82%d0%be%d1%80-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd-2/", "text": "Страната е трета в Европа по обем на производство на минерални суровини– Г-н Нестор, колко са обектите, в които се добиват природни богатства към момента в България?– Те се намират почти навсякъде из страната и са организирани в геоложкия регистър на държавата, който се съхранява в Министерството на икономиката. Основните суровини, които се добиват у нас, са медни, оловно-цинкови и полиметални руди, лигнитни въглища, мрамор, кварцови пясъци, каолин, бентонит, огнеопорни глини, гипс и варовик. България е минна държава със стари и устойчиви традиции в добива и извличането на минерали. По обем на производството в момента страната се нарежда на трето място в Европа след Полша и Швеция. Секторът допринася за 4-5% от брутния вътрешен продукт и е базов стратегически отрасъл на българската икономика. В него работят пряко и непряко около 120 хиляди души.Не мога да не обърна внимание и на факта, че българската минна индустрия извървя труден път по време на прехода и само благодарение на огромните усилия и визията на хората, работещи в нея, успя не само да се запази, но и да стане една от водещите в минерално-суровинната индустрия в Европа. Компании като “Геотехмин”, “Асарел – Медет”, “Дънди Прешъс”, “Каолин”, ”Минстрой” и други са на световно ниво по производителност и безопасност на труда и иновации в сектора. Важно е хората да знаят, че средната работна заплата в сектора се е увеличила с около 350% от 2000 година насам.– Чували сме много митове за залежи на много по-скъпи от златото метали, най-вече в Челопеч. Говорим за едни от най-редките метали в света – платина, германий, изридий, осмий, паладий. Каква е истината?– За Челопеч това наистина са митове, които витаят в публичното пространство и излизат на преден план от време на време. Истината е, че рудата в Челопеч съдържа много от елементите от таблицата на Менделеев, но минералите, за които говорите, са в нищожни количества и икономически не е изгодно да се извличат. Мислите ли, че ако имаше технология, която би осигурила това, компанията нямаше да се възползва? Това би увеличило както печалбите им, така и БВП на България под формата на допълнителни концесионни възнаграждения и данъци.– Защо преработваме златото в Намибия, а не в България, г-н Нестор?– Добър въпрос. В недалечното минало инвестиционната програма на компанията включваше изграждането на модерна автоклавна инсталация на територията на рудник “Челопеч” за извличане до крайни метали – злато, сребро и електролитна мед. Така челопешкият концентрат щеше да се преработва в България. За съжаление тогава Министерството на околната среда изгуби делото за ОВОС на проекта в полза на няколко псевдоекологични организации, зад които стояха ретро-градни сили. Също така политическата конюнктура в страната не беше в полза на чуждите инвеститори. В резултат на решението на Върховния административен съд и поради това, че компанията беше под риск да изгуби пазара за челопешкия концентрат, това я мотивира да придобие активите на единствения си тогава клиент – едно металургично предприятие в Намибия. Всъщност заради пропадането на тази инвестиция изгубиха всички заинтересовани страни – държавата, която пропусна да добави добри приходи към хазната, инвеститорът, който не осъществи допълнителна печалба, и местната общност, до която така и не стигна допълнителен устойчив поминък и нови работни места. Изгубиха и българските инженери, които можеха да усвоят нови технологии. Държавата пропусна да се утвърди като водещ европейски производител на крайни метали.– Каква е истината за размера на концесионните такси от добив на злато, които плащат международните консорциуми на държавата?– Размерът на концесионните възнаграждения в България е в рамките на световните и регионалните прaктики и е регулиран в Закона за подземните богатства, а методологията на изчисление е описана в съответната наредба. В повечето “минни” държави концесионното възнаграждение е процент от така наречените нетни приходи от продажби. В България методът на изчисление е различен и е разработен от Министерството на икономиката. Тук се плаща така нареченото брутно концесионно възнаграждение, което е процент от стойността на металите в добитата руда по цени на Лондонската метална борса и процентът се определя по “плъзгаща” се скала в зависимост от рентабилността на предприятието. Важно е да поясня, че под “брутно” се разбира плащане на концесионно възнаграждение и върху стойността на неизвлечените метали, тоест ако 60% от метала в добитата руда е извлечен, възнаграждение се плаща и върху останалите 40%. Това e направено, за да се насърчи концесионерът да извлича колкото се може повече чрез технологични иновации или въвеждане на нови технологии. От друга страна, при “плъзгаща” се скала концесионерът е защитен до известна степен от конюнктурата на пазара за метали. Тоест при ниски цени и рентабилност се плаща по-малък процент, а при високи – по-голям, което смятам, че е справедливо.– Къде стоим ние на европейската и световната карта по запаси и добиването им?– Както споменах, България се нарежда на трето място в Европа по обем на производството на минерални суровини след Полша и Швеция. В страната има много находища, но със сравнително ниска концентрация на метали. Това означава, че себестойността на продукта е сравнително висока и рентабилността на добива зависи силно от цените на металите на Лондонската метална борса, тоест от конюнктурата на пазара. Заслужава да се отбележи, че по геоложки данни в недрата на България има около 500 тона злато. В момента се добиват около 4-5 тона годишно под формата на концентрат. При една добра регулаторна среда и политическа воля добивът може сравнително лесно да се увеличи на 20 тона годишно, което ще създаде нови работни места и ще осигури допълнителни постъпления в хазната под формата на данъци.– Колко тежък е разрешителният режим за добиване на природни метали у нас?– Въпреки че в последните години в закона за подземните богатства бяха направени много промени в посока улесняване и насърчаване на инвеститорите, има още много, по което може да се работи. Проблемите са преди всичко на местно ниво при работа с общините и при изкупуването на земи за нуждите на добива. Благодарение на усилията на Минно-геоложката камара и добрата работа с институциите България сега има минна стратегия, която дава ясна визия за развитието на сектора, правила и предсказуемост, които създават предпоставки за навлизането на повече инвестиции в бранша.– Има ли спънки за инвеститорите от т.нар. зелен рекет или други неправителствени организации у нас? – Лошата новина е, че тези практики продължават, а добрата е, че като че ли през последните години намаляват. Добивните компании са лесна цел, тъй като са силно зависими от тежкия разрешителен режим и също така са прикрепени към района, в който се намира находището. Тук веднага искам да отбележа, че не става дума за легитимните екологични организации, с които индустрията има открит диалог и балансиран подход между индустрия и околна среда.– Може ли държавата да добива сама природни богатства и да печели от тях?– Теоретично да, но не бих я посъветвал. Инвестициите в минния сектор са рискови, обикновено изискват огромен ресурс с дълъг период на възвръщаемост . Не знам дали на читателите е известно, но от началото на геоложките проучвания до пускането на една мина в експлоатация могат да минат между 8 и 15 години. Би било безотговорно по този начин да се инвестират парите на данъкоплатците. Броят на държавните минни предприятия все повече намалява по света и тяхното представяне не е в полза на тази форма на собственост. На местно ниво показателен пример за това са “Мини Марица-изток”, които от години имат хронични проблеми от всякакво естество и въпреки усилията на държавата и парада от изпълнителни директори през последните години те не са преодолени. Икономическата и бизнес логиката водят неизбежно до приватизация.Вместо да се занимава с инвестиции в сектора, държавата би трябвало да бъде добър домакин – да създаде насърчаващи условия за инвестиции и добра регулаторна рамка, като си взема своя дял под формата на справедливи концесионни възнаграждения и съответните данъци.– Смятате ли, че “Тотал” и други концесионери, които търсят нефт и газ в Черно море, ще обявят скоро добри новини за залежи, след като вече имаше такива сигнали от френската компания?– Истината е, че първият сондаж, направен от “Тотал” е “сух”, тоест не е потвърдено находище на нефт или природен газ, но добрата новина е, че геоложкият фон е обещаващ и компанията е във фаза на изпълнение на втори сондаж. Според енергийните експерти перспективите за намиране на находище са много добри.– Доколко е реалистична идеята и възможно ли е находищата да осигурят енергийна независимост на България?– Това е реалистична идея. Българската акватория на Черно море е изключително богата на газ хидрати от порядъка на трилиони кубически метри и в момента Европейският съюз разработва технологии за усвояването им. В изследователските екипи участват и български специалисти, но индивидуално. Тук се очаква държавата да се намеси и да участва в разработките на институционално ниво. Ако технологиите се окажат успешни, България може да си осигури енергийна независимост за десетки години напред. Не трябва също така да забравяме потенциала на сушата. В Добруджанския въглищен басейн има ресурс от 7 милиарда куб. метра природен газ, а в Северозападна България, в района между Враца и Ловеч, се намира находището “Етрополска Свита”, което има ресурс между 30 и 150 милиарда куб. метра шистов газ. Всичко това може да бъде допроучено, ако държавата премахне мораториума за проучване и добив на шистов газ.– Какво е мнението ви за казуса “Трън” и за сблъсъка между интереса на местното население и инвеститорското намерение?– Всъщност инвестицията в Трън въобще не би трябвало да бъде казус, ако съществуваше конструктивен диалог и доверие в условия на прозрачност между заинтересованите страни. От една страна, в Трън има висока безработица и населението се нуждае от поминък, от друга – с разработването на мината компанията предлага устойчиво развитие на региона за години напред. Единственото, което остава, е да се разберат. За съжаление в България екосредата на правене на бизнес, подходът win-win са все още в начална фаза. Убеден съм, че накрая здравият разум ще надделее и в Трън мината ще заработи, спазвайки всички норми и закони с минимално въздействие върху околната среда, която е скъпа на всички нас. Нашият гостАлекс Нестор е изпълнителен директор на Американската търговска камара от началото на 2017 г. Вицепрезидент на канадско-българската бизнес мрежа. През годините е заемал ръководни позиции в управление на проекти, инженерство, строителство, производство и продажби в областта на минната, металургичната, нефтохимическата и ядрената индустрия. В България е бил изпълнителен директор на канадската компания “Дънди прешъс метълс”, заместник-председател на Българската минно-геоложка камара и председател на “Средногорие Мед Индустриален Клъстър”.", "date": "2017.05.11", "title": " Алекс Нестор, изпълнителен директор на Американската търговска камара, пред „Труд“: България има голям потенциал за енергийна независимост"}
{"url": "https://trud.bg/%d0%bc%d0%b0%d1%88%d0%b8%d0%bd%d0%b0-%d0%b7%d0%b0-%d0%bf%d0%be%d0%b5%d0%b7%d0%b8%d1%8f-%d0%b2-%d0%b3%d1%80%d0%b0%d0%b4%d0%b8%d0%bd%d1%81%d0%ba%d0%b0%d1%82%d0%b0-%d0%bf%d1%80%d0%b5%d0%b4-%d0%bd%d0%b0/", "text": "Машина за поезия работи в София. Тя се намира в Градската градина при павилион „Читалнята“ и спокойно може да бъде сбъркан с вентилационна тръба. Автоматът предлага записи на поезия на автори от 19 държави.„Този поезиомат се появява в България за първи път и всъщност ние имаме честта той да се намира в градинската пред Народния театър. Всеки, който до края на май месец ни посети, би имал възможност само да избере каква поезия да слуша. Всъщност ще го познаят много лесно, представлява една доста голяма тръба. Единственото, което се изисква от всеки читател, е да натисне единственото копче върху тази тръба и да се наслади на поезията, която ще се излее от тръбата.“, обясни библиотекарката Николета Руева пред .", "date": "2017.05.11", "title": " Машина за поезия в градинката пред Народния театър"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b4%d0%b2%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b0%d1%80%d0%b5%d0%bd%d0%b0-%d1%88%d1%83/", "text": "Започва градеж на хотел до спортната залаНапълно изградени са основите на многофункционалната спортна зала “Арена Шумен”, усилено се работи по стоманобетоновата конструкция на комплекса. Това обяви ръководителят на проекта Емил Мартинов от фирмата изпълнител “Джи Пи Груп” два месеца и половина след първата копка. Както “Труд” писа, строежът на залата стартира в края на февруари, а за изграждането й бяха отпуснати 8,5 млн.лв. държавни средства, гласувани от кабинета “Борисов 2”. Залата се гради на терена на съборените неизползваеми казарми на Пети полк.До края на юни ще започне работа по металната конструкция за покрива на “Арена Шумен”. Работи се и по околните пространства, те се облагородяват паралелно със застрояването. На строителната площадка непрекъснато са по 70 работници на фирмата строител. “Срокът за завършване е февруари 2018 г. Може да сме готови предсрочно, но не бързам с обещанията”, каза Мартинов.“Арена Шумен” ще бъде с 2300 места за зрители (1500 седящи – б.а.) и възможности за всички видове спорт и културни мероприятия. В залата ще има всичко нужно – съблекални, бани, помещения за пресконференции, търговска част, билетни каси. Тя е решена с парадни трибуни, които гледат към Шуменското плато. Ще има паркинг с 300 места и зелени площи за отдих.Общата площ на комплекса със зала, басейни, зони за отдих, жилищен комлекс и хотел за гостуващи спортисти и туристи е 75 дка. Преди седмица след търг шуменец е купил терена за изграждане на хотела, съобщи кметът Любомир Христов. Инвеститорът е уверил, че до края на годината сградата ще бъде вдигната в груб строеж. “Радваме се, че изграждането на спортния комплекс върви паралелно с останалите предвидени обекти. Този район на входа на Шумен ще стане едно от най-привлекателните места”, смята градоначалникът.", "date": "2017.05.11", "title": " Напредва строителството на „Арена Шумен”"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd/", "text": "Министър-председателят Бойко Борисов освободи Стоил Апостолов от длъжността заместник-министър на здравеопазването. Това съобщиха от правителствената информационна служба.Решението на премиера е взето след излъчен в телевизионно предаване репортаж за нередности и злоупотреби в лечебното заведение, на което Апостолов е бил управител.Снощи  за фиктивно извършена операция в МБАЛ „Бургасмед“ на коляното на спортистка. По документи операцията се е състояла, но по думите на потърпевшата й е направена само пункция.Епикризата, която пострадалата е получила от болницата, е удостоверена с подписи от лекуващия лекар и началника на отделението, както и с печата на болницата, чийто управител е Стоил Апостолов.Д-р Апостолов е на 55 год. от Пещера. Лекар, специалност“ Анестезиология и реанимация“ от МУ Пловдив. Има магистърска степен по „Здравен мениджмънт“ от ФОЗ Пловдив и магистратура по „Публична администрация“ от ПУ “Паисий Хилендарски“ Пловдив.Работил е като управител на МБАЛ “Професор Димитър Ранев“ ООД Пещера и МБАЛ „Бургасмед“.Той беше в листата на ГЕРБ за Пазарджик на последните избори.", "date": "2017.05.11", "title": " Бойко Борисов освободи заместник-министъра на здравеопазването Стоил Апостолов, назначен вчера"}
{"url": "https://trud.bg/%d0%b4%d1%80%d1%83%d0%bc%d0%b5%d0%b2%d0%b8%d1%82%d0%b5-%d1%82%d0%b5%d0%b0%d1%82%d1%80%d0%b0%d0%bb%d0%bd%d0%b8-%d0%bf%d1%80%d0%b0%d0%b7%d0%bd%d0%b8%d1%86%d0%b8-%d1%81%d1%8a%d0%b1%d0%b8%d1%80%d0%b0/", "text": "11 спектакъла за ценители на три сцениЗа седмица Шумен става театър. На три сцени в града ще се играят хитови спектакли само по български автори, поставяни от театрите през изминалия сезон. 250 актьори идват за участие в международния фестивал “Друмеви” театрални празници “Нова българска драма”. Тържественото откриване е в четвъртък от 18,30 ч. пред Драматично-куклен театър “Васил Друмев”, когато ще бъде запален фестивалният огън. Стартът на театралния маратон в първата вечер ще бъде даден с моноспектакъла на Мариус Куркински “Черното пиле” по Николай Хайтов. После следват още десет спектакъла, всички стриктно подбрани от 50 заявили участие от селекционера на фестивала д-р Ина Божидарова.По време на форума, който ще продължи до 16 май, шуменци и гостите на града ще могат да видят постановката “Тъгопоглъщач” по Дафина Георгиева-Роня на Театър 199 с участието на Мая Новоселска и приятели. Народен театър “Иван Вазов” ще участва с “Майстори” от Рачо Стоянов. На шуменска сцена ще гостува плевенският ДКТ “Иван Радоев” с “Балада за Георг Хених” по Виктор Пасков, пазарджишкият ДКТ “Константин Величков” с “Одисей пътува за Итака” от Константин Илиев. Чуждото участие е от Държавния академичен театър “Л. Н. Толстой” от Липецк, Русия, които ще се представят с “Оркестър Титаник” от Христо Бойчев. Домакините от шуменския театър ще участват с “Пясъчен пъзел” от Яна Добрева в последния фестивален ден от 17 ч. А честта за последното вечерно представление е дадена на благоевградските им колеги с “Вампир” от Антон Страшимиров. Същата вечер ще бъдат обявени носителите на наградите, като ще бъдат присъдени призове за драматургия, цялостен спектакъл, режисура, сценография, авторска музика, най-добра мъжка и женска роля.Паралелно с конкурсната има съпътстваща програма, в която публиката ще види авторския вербатим спектакъл “Оттука започва България” на ДКТ “В. Друмев” и детския “Светулки” на Театър 199. Ще бъдат представени и 3 пиеси в направление “Авторски прочит”. Това са нови непубликувани и непоставяни заглавия, които са подбрани от 36 кандидатствали. Изборът е паднал на Ясен Василев с “Жената от фара”, Мирослав Христов с “Цикадите” и Михаил Казаков с “Потребителят”. Откъси от тях ще бъдат представени в къщата музей “Добри Войников”.Журито на фестивала е в състав театралния режисьор и директор на Малък градски театър “Зад канала” Бина Харалампиева, Ириней Константинов, театроведа д-р Светла Бенева, сценографа Теодора Лазарова и актьора и режисьор Димитър Димитров.ОБЩИНА ШУМЕН ВИ КАНИ ДА ПРАЗНУВАМЕ11 МАЙ – ДЕН НА ШУМЕН", "date": "2017.05.11", "title": " Друмевите театрални празници събират 250 актьори"}
{"url": "https://trud.bg/34-%d0%be%d1%82-%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%b8%d1%82%d0%b5-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%b0-%d0%bd%d0%b0-%d0%bf%d1%80%d0%be%d0%ba%d1%83/", "text": "Три четвърти от досъдебните производства по делата на държавното обвинение приключват в срок до 7 месеца, а близо 98% от обвиняемите получават присъди или биват санкционирани. Това става ясно от Доклада за дейността на прокуратурата и на разследващите органи за 2016 г., внесен във Висшия съдебен съвет от главния прокурор, съобщиха от прокуратурата.Цялостната дейност на прокуратурата за 2016 г. е представена в национален мащаб и е извършен сравнителен анализ с данните от предходните две години.Основните резултати, тенденции и изводи в документа са:Остават актуални значителна част от констатираните от прокуратурите в предходни периоди проблеми – трудности при осигуряване на експерти и тяхното ресурсно обезпечаване; осигуряване на адекватни материални условия на труд на магистратите и служителите; някои дефицити в квалификацията на разследващите органи и др., посочват от прокуратурата.За пореден път се отчита, че от важно значение за подобряване качеството на наказателното правораздаване е необходимо усъвършенстване и осъвременяване на наказателното материално и процесуално законодателство. В доклада са посочени необходимите, според прокуратурите, законодателни промени в НК, НПК и други закони. Основните предложения са свързани с преодоляване на прекаления формализъм на наказателния процес и въвеждане на действащи ускорени процедури и средства, както и със създаване на наказателно-правни норми (особено за корупционните престъпления), които да съответстват на обществено – икономическите и социалните отношения.Водещи приоритети в дейността на прокуратурата са повишаване на квалификацията на магистратите и служителите, подобряването на качеството и срочността на работа и проактивен подход в противодействие на престъпленията, свързани с организираната престъпност и корупцията сред лица, заемащи публични длъжности и по високите етажи на властта.Целия доклад може да изтеглите от ", "date": "2017.05.11", "title": " 3/4 от досъдебните производства на прокуратурата приключват до 7 месеца"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0-%d0%b4%d0%be%d0%b6%d0%b8%d0%b2%d0%be%d1%82%d0%b5%d0%bd-%d0%b7%d0%b0%d1%82%d0%b2%d0%be%d1%80-%d0%b2-%d0%b0%d0%b2%d1%81%d1%82%d1%80%d0%b8%d1%8f/", "text": "Участник във въоръжения конфликт в близкоизточната република Сирия бе осъден на доживотен затвор от магистратите в австрийския град Инсбрук, съобщава германският национален ежедневник Die Frankfurter Allgemeine Zeitung.Обвиняемият, 27-годишен мъж, бе признат за виновен за убийството на 20 беззащитни и ранени войници от правителствената армия на президента Башар Асад. Уточнява се, че мъжът е бил член на подгрупа на опозиционната Свободна сирийска армия (ССА). Националността на осъдения не се разкрива.", "date": "2017.05.11", "title": " Осъдиха на доживотен затвор в Австрия член на Свободната сирийска армия"}
{"url": "https://trud.bg/%d0%b2-%d0%b4%d1%80%d0%b0%d0%b3%d0%be%d0%b4%d0%b0%d0%bd%d0%be%d0%b2%d0%be-%d0%bd%d0%b0%d1%81%d1%82%d1%80%d1%8a%d1%85%d0%bd%d0%b0%d1%85%d0%b0-%d1%81%d1%80%d0%b5%d1%89%d1%83-%d1%81%d0%ba%d0%b0%d0%bd/", "text": "Жителите на сливенското с.Драгоданово събират подписка с искане незабавно да бъде закрит социално-педагогическия интернат в селото – съобщи кметът Станчо Станчев.В интерната са настанени с решения на съда 30-ина деца, които са в конфликт със закона. Те са от различни краища на страната. „Цялото село реве от този интернат! Хората са направо изплашени! Няма никакъв контрол върху децата. Сградата им – под ключ, а те, вместо да учат, са навън даже и посреднощ. Каква е тази превъзпитателна мярка!? Ходят по къщите, разбиват, рушат, крадат, тормозят самотни възрастни старци, проституират!“ – заяви още кметът Станчев.Шест са социално-педагогическите интернати в страната. При серия от проверки на националния омбудсман Мая Манолова в тях, най-скандални нарушения бяха установени в интерната в Драгоданово. Бяха констатирани включително случаи на извращения на деца от деца, проституиране за по 5 лева. По данни на полицията, имало е и по 100-ина жалби за кражби и престъпления, извършени само за месец. През миналата есен Мая Манолова заяви, че интернатът трябва да бъде закрит.„Аз бях против тогава, имаше нов директор, нов екип. Но какво стана? След новия директор дойде втори, после трети…Промяна няма. Затова протестът на жителите на Драгоданово е основателен и аз не просто съм зад тях, а пред тях и ще отстоявам искането им. Интернатът е държавен. И след като съберем подписката за закриването му, ще я внеса до областния управител на Сливен“ – съобщи кметът Станчев.", "date": "2017.05.11", "title": " В Драгоданово настръхнаха срещу скандален интернат"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%bf%d0%be-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be-%d0%b4%d0%b0%d0%b4%d0%b5-2000-%d0%bb%d0%b5%d0%b2%d0%b0-%d0%bd%d0%b0-%d0%b8/", "text": "44-годишен мъж от Мадан изгоря с 2 хил.лева, които дал на измамник, за да получи професионална шофьорска книжка от категория „С“ – съобщиха от полицията.Потърпевшият от известно време пребивавал в Нова Загора, където бил нает като работник по санирането на жилищни сгради – научи „Труд“.Преди месец родопчанинът се запознал с мъж от казанлъшкото градче Мъглиж. Той успял да убеди работника, че може да го „уреди“ с книжката. Мераклията да кара товарен камион заявил, че е готов да даде пари, само и само да не ходи на шофьорски курс.Иначе нямал нищо против да се яви на самия изпит по кормуване. Защо му е била нужна тази уговорка, тепърва ще се изяснява. Преди празниците за Гергьовден той дал 2-те хилядарки на познатия си от Мъглиж. Разбрал, че е станал жертва на измама чак след няколко дни. Самият курс за категория „С“ струвал почти два пъти по-малко от дадената от него сума.Така потърпевшият, който иначе бил склонен да заобиколи разпоредбите на МВР, бил принуден да потърси помощта на органите на реда и на 9 май се оплакал в полицейското управление в Нова Загора. По случая се води досъдебно производство.", "date": "2017.05.11", "title": " Работник по санирането даде 2000 лева на измамник за книжка"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%b7%d0%b0%d1%89%d0%b8%d1%82%d0%b5%d0%bd-%d1%81%d1%82%d0%b0%d1%82%d1%83%d1%82-%d0%b8-%d0%bf%d1%80%d0%b8-%d0%b4%d0%b5%d1%82%d1%81%d0%ba%d0%b8%d1%82/", "text": "За първи път ще има възможност детски градини да бъдат средищни и защитени. Това предвиждат проекти на постановления на Министерски съвет за определяне на критерии за включване в списъците на средищните и на защитените детски градини и училища, съобщиха от МОН.Една детска градина се обявява за защитена, когато нейното закриване би довело до това, най-малко осем деца в задължителна предучилищна възраст да пътуват на 14 и повече километра извън населеното място, в което живеят. Другият случай, в който тя става защитена, е, ако поне на пет деца се налага да пътуват не по-малко от 20 километра до най-близката друга градина или училище, което организира предучилищно обучение. Защитените детски градини ще получават допълнително финансиране от 21 000 лева за градина в планински район и 19 000 лева за останалите.Критериите за обявяване на защитено училище са различни за различните степени на образование. Училище, което обучава от първи до седми клас, става защитено в случай, че ако бъде закрито или преобразувано, поне 10 деца ще трябва да пътуват на 20 и повече километра до най-близкото училище. От осми до десети клас училището влиза в списъка, ако най-малко 15 ученици ще пътуват на повече от 30 километра. Допълнителната субсидия за тези училища е 32 000 лева за планински район и 29 000 лева за останалите.Най-малко четири деца в задължителна предучилищна възраст от друго населено място трябва да се обучават в детска градина, за да бъде тя обявена за средищна. Условието е в селищата, откъдето са децата, да няма градина или училище, което да организира задължително предучилищно образование. Също така градината трябва да е на най-малко разстояние от мястото, откъдето идват децата, измерено по асфалтов път. Условието се въвежда, защото в планинските райони често пъти по-краткият път е без асфалт, а в интерес на децата е да пътуват при безопасни условия до градината или училището.Най-малко 10 пътуващи ученици в задължителна училищна възраст от други населени места трябва да има в училище, което кандидатства за статут на средищно.Списъците на средищните и защитени детски градини и училища се актуализират ежегодно по предложение на кмета на общината след решение на общинския съвет. Предложенията се внасят до 10 септември в Министерството на образованието и науката. В това за средищните трябва да има информация за броя на обучаваните деца и ученици, за маршрутите на пътуване и състоянието на пътната мрежа. За училищата трябва да се посочи какви са възможностите за осигуряване на целодневната организация на учебния ден, както и за осигуряване на обедното хранене.За пътуващите деца и ученици се осигурява безплатен транспорт, като задължително се определят придружители на децата и на учениците от 1-4 клас по време на пътуването до средищното училище или до средищната детска градина.Предложенията за защитени училища и детски градини пък трябва да съдържат мотиви за необходимостта от включването им в списъка и данни за броя на децата. Необходимо е и да бъде посочена информация дали училището или градината съответстват на критериите, описани в постановлението.В момента в страната има 765 средищни и 142 защитени училища.", "date": "2017.05.11", "title": " Въвеждат защитен статут и при детските градини, държавата ще ги финансира допълнително"}
{"url": "https://trud.bg/%d0%bb%d0%b8%d1%85%d0%b2%d0%b8%d1%82%d0%b5-%d0%bf%d0%be-%d0%ba%d1%80%d0%b5%d0%b4%d0%b8%d1%82%d0%b8-%d0%bf%d0%b0%d0%b4%d0%b0%d1%82-%d1%81-13-%d0%b4%d0%be-2018-%d0%b3/", "text": "От 2019 г. се очаква плавно повишение на цената на заемитеОсновната причина, която ще тласка лихвените проценти надолу е изострящата се конкуренция между банкитеЛихвите по кредитите за домакинствата ще паднат с 1,3 процентни пункта /пр.п/ до 2018 г. спрямо 2016 г. и ще достигнат средно 6,9%. При тези за бизнеса понижението ще е с около 0,5 пр.п до 4,2%. Това показва анализ на Кристофор Павлов, главен икономист на УниКредит Булбанк, представен по време на годишната конференция на Европейската банка за възстановяване и развитие /ЕБВР/ в Кипър.Основната причина, която ще тласка лихвите по кредити надолу е изострящата се конкуренция между банките за това кой ще спечели повече от увеличаващото се търсене на заеми, отбелязва банкерът.„Средните лихви по кредити ще достигнат своето дъно през 2018 г. и ще започнат да се увеличават от 2019 г., като успоредно с това спреда между лихвите по депозити и кредити, според нас, ще продължи да намалява. Тенденцията на увеличение на лихвите ще бъде в ход поне няколко години, като нейната скорост ще се определя от бавно протичащия процес на нормализация на лихвите в еврозоната. Най-важният извод, до който стигаме е, че е налице значителна вероятност, когато процесът на нормализация на лихвите в еврозоната приключи – някъде в периода след 2020 г., средните лихви по кредитите у нас да се окажат не много по-високи от наблюдаваните в момента“, отбелязва Павлов.Според икономиста понататъшно намаление на лихвите по депозитите е невъзможно заради вече достигнатите ниски нива. Така спредът между лихвите по депозити и кредити ще намалява успоредно с намаляването на лихвите по кредитите. От тази ситуация банките ще търсят изход като се стремят да увеличат обема на бизнеса.Банкерът прогнозира в следващите две години и обемът на необслужваните кредити да продължи да намалява. В края на 2018 г. понижението спрямо 2016 г. ще е с 3,3% до 9,5% от общо отпуснатите заеми.Източник: БНБ, УниКредит Булбанк Икономически ПроучванияИзточник: НСИ, БНБ, УниКредит Булбанк Икономически Проучвания* Кредити с просрочие над 90 дни **Съотношение на заделените през годината провизии към осреднения размер на кредита", "date": "2017.05.11", "title": " Лихвите по кредити падат с 1,3% до 2018 г."}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%bf%d1%80%d0%be%d0%b1%d0%bb%d0%b5%d0%bc-%d0%b2-%d0%bc%d0%b2%d1%80/", "text": "Кадровият въпрос е най-големият проблем на системата на МВР. Това пред  новият вътрешен министър Валентин Радев. Обявени са конкурси за нови служители, а резки промени в кадровата политика не се предвиждат, увери той.Радев сподели, че новият главен секретар на МВР е встъпил в длъжност вчера.„Младен Маринов встъпи вчера в длъжност и вече е главен секретар на МВР. Той е признат от колегите си и решихме, че ще се се справи добре.“, каза вътрешният министър.По думите на Радев пътна полиция е получила още 60 автомобила, но големият проблем в МВР остава липсата на кадри.„Дадени са вече 119, сега 60 и проекта е за малко под 300. Това са патрулки, оборудвани са, имат система за контрол и мобилно печатащо и устройство, с което на място могат да издават съответните документи. Това е улеснение и за двете страни – както ние да можем да контролираме полицаите, така и те бързо да санкционират, когато е нужно. В момента има конкурси за кадри. Ще има попълване. Проблемът с кадрите се работи по него.“, заяви Валентин Радев.Той допълни, че програмата за сътрудници на МВР ще бъде продължена: „Ще бъде продължена. Ние търсим точно това. По -широко участие. Ние готвим такива хора. 120 души ще се дипломират от школата за такива кадри. Тази програма е добра идея.“Министър Радев увери, че оградата на границата е почти готова.„133 километра от оградата на границата са готови. Останаха частта при Бургас и частта при Хасково. В Ямбол е изцяло изпълнена задачата, остава при Бургас 11,5 километра при двете реки – Резовска и Делиевска. И при Тунджа – 9,5 километра. Общо към 20 километра остават за да бъде завършена оградата. Теренът не е равен и не може толкова бързо да се строи. Част от оборудването за видеонаблюдение е доставено. Правим всичко възможно доставките да бъдат бързи“, каза той.„Много е хубаво участието на армията в охраната по границата, но това участие трябва да има някаква норма. То трябва да бъде донякъде, за да не бъдат отнемани голяма част от въоръжените сили, тоест войници да отиват на границата, въпреки че те са изключително подготвени. Между 8 и 10 пъти е намалял натиска по границата, тоест войската, която отива там ще бъде по-малко, а ще разчитаме повече на полицията. Този натиска намалява многократно, защото се справяме добре и ние няма да спрем да пращаме гранична полиция и войници, за да няма натиск. Натиска на границата с Турция е много малък.“, допълни още Радев и изрази надежда новият ни еврокомисар да помогне по въпроса с границата. ", "date": "2017.05.11", "title": " Валентин Радев: Големият проблем в МВР е липсата на кадри"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b2%d0%b0%d0%bd%d0%b4%d0%b0%d0%bb/", "text": "Подземните контейнери на една от улиците в Нова Загора са били повредени в нощта срещу 9 май – съобщиха от общината. Това е станало при пътно произшествие, в резултат на което са били изкъртени външните тела на модерните съоръжения за събиране на смет на ул. „Сливница”.Кметът Николай Грозев и екипът му настояха полицията да издири вандалите, за да им бъде потърсена отговорност. Общинското ръководство призова и гражданите, които имат информация за случая, да я предоставят на компетентните органи.„Особено сме чувствителни към посегателствата върху общинските придобивки, защото те са за всички. Влагаме много труд и енергия, за да направим Нова Загора още по-добро и красиво място за живеене. И това се вижда. Ние бяхме сред първите общини в страната, които изградиха подземни контейнери за събиране на смет. Такива съоръжения има на много места в града. Хората са доволни, намали се неприятната миризма, вече няма ровене по кофите, подобри се и видимостта за движение на автомобилите. Разчитам на гражданското общество да бъдем непримирими към тези, които рушат” – коментира кметът Грозев.Първите шест подземни контейнера в Нова Загора бяха завършени още преди пет години. За изграждането им бяха инвестирани близо 160 хил.лева от приходите от такса смет.", "date": "2017.05.11", "title": " Общината в Нова Загора издирва вандали, повредили подземни контейнери"}
{"url": "https://trud.bg/%d0%bf%d1%80%d0%b5%d0%b1%d0%b8%d1%85%d0%b0-%d1%88%d0%b5%d1%84%d0%b0-%d0%bd%d0%b0-%d0%bb%d0%b5%d0%b3%d0%b8%d1%8f-%d0%b0%d0%bd%d1%82%d0%b8%d0%bc%d0%b0%d1%84%d0%b8%d1%8f-%d0%b3%d1%80%d0%b8%d0%b3/", "text": "Трима мъже с палки нападнаха и пребиха шефа на Легия „Антимафия“ Григор Здравков. Инцидентът е станал около 22 часа снощи близо до дома му в София. По  Здравков обясни, че знае откъде идва нападението.„Вечерта се прибирах към 10 след среща с колеги от Легията. Трима човека с палки тихомълком ме нападнаха. Бил съм в несвяст“, разказа той.„Знаем откъде ни идва, знаем какъв ефект се очаква – да скоча срещу правителството и главния секретар. Няма да стане това. Знаем и кой стои зад поръчката. Това са кръгове, които са свързани с наркотрафика и с контрабандни канали в митниците“, каза Здравков.Полицията разследва случая.", "date": "2017.05.11", "title": " Пребиха шефа на Легия „Антимафия“ Григор Здравков"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d1%81-%d0%bd%d0%b0%d0%b4-15-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%b2%d0%b4%d0%b8/", "text": "Продължава да не е ясно с колко ще се вдигнат учителските заплати, може да е с над 15%. Това каза министърът на финансите Владислав Горанов пред журналисти по повод обявеното от образователния министър увеличение на учителските заплати с 15% от 1 септември.„Продължава да не е ясно с колко ще се вдигнат. Това са вероятно разчети правени от просветния министър. Така или иначе за увеличение се говори от 1 септември. Много преди това ще е ясно числото“, коментира Горанов. „Аз казвам, че може да са над 15%. Това не е наддаване, а въпрос на изчисления и прецизиране на механизма“, добави той. Горанов добави, че графикът е такъв, че до края на мандата учителските заплати ще се удвоят, а мандатът е 4-годишен.", "date": "2017.05.11", "title": " Владислав Горанов: С над 15% може да се вдигнат учителските заплати"}
{"url": "https://trud.bg/%d0%b5%d1%88%d1%80%d0%b5%d1%84-%d1%80%d0%b5%d0%b4%d0%b6%d0%b5%d0%b1-%d0%ba%d0%bc%d0%b5%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bd%d0%b8%d0%ba%d0%be%d0%bb%d0%b0-%d0%ba%d0%be%d0%b7/", "text": "За мен хората са най-важни. В община, която години наред е с най-голяма безработица в цялата страна и на практика с липсваща местна икономика, изглеждаше невъзможно да бъде провеждана каквато и да било социална политика. Към това трябва да се добави и тежкото финансово състояние, което заварих при встъпването си в длъжност преди година и половина. Оказа се, че общината е била ощетявана години наред. Но не се отчаяхме. Най-напред спряхме източването от общинския бюджет и така успяхме да увеличим собствените си приходи с близо 800 000 лева. Това за толкова беднa община като нашата е изключително постижение и позволи още в самото начало на кметския ми мандат да бъдат предприети конкретни действия за подпомагане на жителите от Никола Козлево и населените места.Започнахме с детските градини и отменихме таксите. Вече повече от година в общината няма такси за ползване на детски градини. Това допринесе за увеличаване на посещаемостта и имаме близо 80 деца повече, които родителите могат да си позволят да доведат.Общината прие решение да се отпуска еднократна финансова помощ в размер на 200 лв. при сключване на граждански брак. Подобна еднократна подкрепа отпускаме и за всяко семейство, което има новородено дете. Такава помощ даваме и в случай на погребение, за да облекчим разходите.Тези помощи ги възприемам като човешки дълг спрямо моите съграждани, значителна част, от които живеят в много тежки материални условия. Това беше и причината да осигурим безплатни талони за хляб за всички наши жители, които са под прага на бедността. Предстои да се разгледат подадените заявленията и поне 1200 души ще получат купони на стойност 50 лв. Средствата за тази инициатива са от общинския ни бюджет, а за нея общинския съвет прие специална наредба.Благодарение на рационалното разходване на бюджета успяхме да намалим с близо 40% такса смет и допълнително да дадем глътка въздух на хората.Няма да забравя как при посещение в едно от общинските училища видях каква разлика има между децата – едни имаха спортни екипи, а повечето нямаха поради лошото финансово състояние на техните семейства. И за да няма подобна разлика, купихме и подарихме на всеки ученик в общината спортен екип. Успяхме да зарадваме близо 750 деца.На големите християнски и мюсюлмански празници на всяко домакинство раздаваме от общината пакети с храни, независимо от етнос и религия.По този начин ние в Никола Козлево разбираме социалната политика и вярваме, че най-важни са хората. Затова и ще продължаваме да им помагаме с каквото можем.", "date": "2017.05.11", "title": " Ешреф Реджеб, кмет на община Никола Козлево: Създадохме нов модел на социална политика"}
{"url": "https://trud.bg/%d0%b4%d0%b5%d0%bd-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bc%d1%83-%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0/", "text": "Ден след като временната парламентарна комисия за имунитета на Веселин Марешки, реши да снеме депутатската му защита по искане на главния прокурор, лидерът на „Воля“ обяви, че групата му ще направи предложения за доброволно даване на имунитета. Това става, въпреки че двамата представители на „Воля“ в комисията гласуваха „против“ в сряда. С мотива, че това щяло да го стресира. Самият Марешки не отиде на заседанието.Преди седмица лидерът на „Воля“ обяви, че няма да се откаже по своя воля от защитата си от наказателно преследване и поиска парламентът да прецени дали да изпълни искането на Сотир Цацаров: „Ако комисията реши, че съм виновен – сам ще се откажа“.„Както обещахме, още след първото заседание на комисията, ние ще предупредим председателя на Народното събрание и ще направим предложения за доброволно даване или както е по процедура, на моя имунитет, за да може да продължи делото“, обяви днес лидерът на „Воля“ на брифинг в парламента.„Смятам още сега да проведа процедурата по снемането на имунитета и се надявам утре на заседанието да може да се прочете. Целта, която си бях поставил – максимално разгласяване на проблемите по това дело е изпълнена“, разясни Марешки.„Първо – към днешна дата има 5 дела, от които 4 са приключили с осъдителни решения на моите конкуренти, тоест те са приключили в наша полза. Единствено остава последното дело, което е за шамара и за т. нар. изнудвачество, което очакваме да бъде решено в най-скоро време”, каза Веселин Марешки. „4-то съдебно решение, което също е окончателно е, че арестът ми е бил незаконен. Това никой никъде не го говори, напротив, продължават да се въртят кадри как съм арестуван”, допълни той.", "date": "2017.05.11", "title": " Ден след като депутатите му гласуваха „против“, Марешки обяви, че ще сдаде имунитета"}
{"url": "https://trud.bg/%d0%b4%d1%8f%d0%b4%d0%be-%d0%b4%d0%b0%d0%b4%d0%b5-18-000-%d0%bb%d0%b5%d0%b2%d0%b0-%d0%b8-%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82%d0%b8-%d0%bd%d0%b0-%d0%b0%d0%bb%d0%be/", "text": "75-годишен мъж от Нова Загора стана жертва на телефонни измамници, на които даде 18 хил. лева и златните си накити – съобщиха от полицията в Сливен.Възрастният човек получил обаждане на стационарния си телефон около 13,30 ч. на 10 май. Бандитите успели да го въведат в заблуждение, че помага на полицията за залавянето на група измамници.Трябвало да даде поисканата сума на съседен адрес на същата улица, като след залавянето на бандата, мнимите криминалисти щели да му върнат парите. По-късно човекът се усетил, че е паднал в капана на престъпници.По случая се води досъдебно производство.", "date": "2017.05.11", "title": " Дядо даде 18 000 лева и златни накити на ало-измамници"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d1%8a%d1%80%d0%b1%d0%b8%d1%86%d0%b0-%d0%bc%d0%b5%d1%80%d0%b4%d0%b8%d0%bd-%d0%b1%d0%b0%d0%b9%d1%80%d1%8f%d0%bc-%d0%b2%d1%80%d1%8a%d1%89%d0%b0/", "text": "– Г- н Байрям, Върбица е известна с лековитата си вода, спасявала десетилетия българите от язва. Успяхте ли да възстановите разрушената база на това целебно място? – Когато стане въпрос за курорта във Върбица, пред мен оживява легендата как Бог решил да даде свое райско място за България, след като трудолюбивият българин закъснял. Тук имаме красива природа, чист въздух, минерални извори и всичко нужно за развитие на туризъм. Да не звучи клиширано, но аз получих разрушено наследство! Близо 30 г. курортната зона е била обречена на забрава. Сега мога да кажа, че сме започнали да връщаме курортната слава на Върбица. Обследвахме водата от минералните източници в лаборатория и резултатите потвърдиха целебните свойства. Единият от изворите лекува стомашно-чревни заболявания, язви и гастрити, а вторият облекчава очни проблеми. Построихме за 5,3 млн. лв. Многофункционален спортен комплекс “Герлово” върху 16 дка. Той разполага със зали за волейбол, баскетбол, фитнес, борба, футболно игрище, два басейна сред живописна природа, сауни и бар. Вече втора година комплексът е предпочитан за отдих и забавление от местни хора и гости. Гордея се, че възстановихме и полуразрушения почивен дом “Еделвайс”. Ресторантът му вече е модерно обзаведен и разполага с 600 места. Хотелската част е готова да приеме първите си посетители, в нея общината инвестира 206 000 лв. свои средства. По алеите на курорта поставихме дървени беседки с барбекю. Имаме идея за още подобрения и ако не успеем с евросредства, ще продължим да отделяме от общинския бюджет.– Върбица е прочута и с пазара си. На входа на града се вижда строителство, как променяте тържището? – Търговци от цялата страна тачат върбишкия пазар, но условията ни не бяха добри. Моето желание е той да стане привлекателно място и за търговия, и за забавление. Строим нов Общински комплекс за отдих, рекреация, търговия и услуги. За 365 000 лв. без ДДС изграждаме модерен покрит пазар на площ 3000 кв. м с магазини, маси, заведения. Във втория етап ще има паркинг, детски площадки, паркова част, открита сцена, амфитеатър за представления пред малка аудитория. Предвидено е и “водно огледало”, за което е нужна корекция на долната част по течението на река Герила. Целта е създаване на зона с постоянно водно ниво край комплекса и това ще даде възможност за водни атракции.– А за селата намирате ли средства? – Всяко село е неделима част от семейството на общината и всячески се стремим да отделим средства за обновление. Не крия, че е трудно, общината ни не е с големи възможности – годишният бюджет е 6,5 млн. лв. Пестим всеки лев и вече втори мандат решаваме проблеми, чакали “бял ден” десетки години! Във всяко село сме изградили детски площадки, обновихме и сградите на градините. В Тушовица, Бяла река, Нова Бяла река, Черно­оково и Маломир функционират нови зали за общоселски мероприятия. В селата Нова Бяла река, Станянци и Ловец изградихме игрища за минифутбол. Построихме голяма автоспирка в с. Нова Бяла река и в още три села. В Бяла река изградихме модерен стадион и благоустроихме центъра и улици. Ремонтирахме здравната служба в Методиево. Положихме паваж на стръмна улица в с. Тушовица, която никога не е била асфалтирана. В Иваново санирахме и изградихме парна инсталация на училището. Асфалтирахме над 2 км път 4-ти клас от Конево до Драгановец, който беше още от римско време и не е имал съвременно покритие. Миналата година асфалтирахме над 1 км главна улица в с. Методиево, също и в селата Бяла река, Нова Бяла река, Маломир и град Върбица. Павирахме дълга централна улица в Менгишево, а сега предстои ремонт на още една, която свързва главния път през селото със с. Плъстина.– Хората оценяват ли това, което правите? – Пролетта правихме първа копка за нов площад с фонтан в с. Сушина, който ще струва 120 000 лв. от бюджета ни. Стана тържествено, с културна програма, а кметът на селото и местните хора казаха, че от десетилетия не помнят да са давани толкова средства за благоустройство. Сушина е на яз. “Тича”, много посещавано село, с къщи за гости и са нужни подобрения. Предстои да ремонтираме и центровете на селата Божурово и Маломир. Сега павираме дълга улица в с. Ловец, която води до вилната зона на язовира, строим и игрище за минифутбол в с. Иваново. Предстои асфалтиране на главната ул. “Ал. Стамболийски” във Върбица и строеж на зала за културно-масови мероприятия в кв. “Трошка”. Започва саниране и поставяне на парно в ДГ “Кокиче” в с. Бяла река и още много дейности.– Имате ли проекти, които очаквате да реализирате с евросредства? – Кандидатствали сме с проекти за над 10,8 млн.лв. по Програмата за развитие на селските райони 2014-2020 г. Те са за рехабилитация на общински пътища между населените места, за подобряване инфраструктурата в града и селата (ремонт на 17 улици – б.а.), както и подмяна на водопроводната мрежа в общината. Ако спечелим финансиране, ще решим проблеми, непосилни за общинския бюджет.– Две зими общината топли бедни с евтини дърва. Обмисляте ли други социални придобивки? – Търсим всякакви възможности. От миналото лято по спечелен проект осигуряваме топъл обяд на 825 души. Храната се приготвя в обществени трапезарии и се доставя ежедневно във всички села в пунк­тове, а на инвалидите по домовете. Общината е одобрена за удължаване на безплатното хранене до 2019 г.– Имате традиция кметът да изпраща абитуриенти, завръщат ли се висшисти във Върбица? – Всяка година изпращам поне 50 абитуриенти, подкрепяме ги финансово за бала. Разделяме се с изрична заръка да се върнат, защото имаме нужда от специалисти във всички сфери. По мое предложение общинският съвет прие наредба за плащане семестриалните такси на студенти, които учат медицина и архитектура, срещу задължение да работят в общината. Вярвам, че ставайки все по-добро място за живеене, Върбица ще успее да заинтригува младите си хора. Това е амбицията на целия ни кметски екип.", "date": "2017.05.11", "title": " Кметът на Върбица Мердин Байрям: Връщаме курортната слава на Върбица"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%bc%d0%b8%d0%bd%d0%b5%d0%bc-%d0%bf%d1%80%d0%be%d0%b3%d0%bd%d0%be%d0%b7%d0%bd%d0%b8%d1%8f%d1%82-%d1%80%d1%8a%d1%81%d1%82-%d0%bd%d0%b0-%d0%b8/", "text": "Ще минем прогнозния ръст на икономиката през 2018 г. Това обяви премиерът Бойко Борисов на конференцията „Резултати и добри практики от изпълнението на Европейския фонд за стратегически инвестиции“ (ЕФСИ, план Юнкер).„Убеден съм, че ще достигнем 4,5%-6% ръст на икономиката догодина. Планът „Юнкер“ дава възможност на проекти с нужда от финансиране и подкрепа да бъдат направени, това е огромен фонд и имаме рядката възможност да го използваме и да имаме хора, които да ни помогнат и да улеснят администрацията“, добави Борисов.", "date": "2017.05.11", "title": " Борисов: Ще минем прогнозния ръст на икономиката през 2018 г."}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%b5%d0%b4%d0%b8-%d0%bf%d0%bb%d0%b5%d0%bd%d1%83%d0%bc%d0%b0-%d0%b2-%d0%bd%d0%b5%d0%b4%d0%b5%d0%bb%d1%8f-%d0%bd%d1%8f%d0%bc%d0%b0-%d0%bd%d0%b0%d0%bf/", "text": "Лидерът на БСП Корнелия Нинова отрече в партията да има напрежение преди пленума, на който трябва да бъде разгледано нейното предложение за промени в Изпълнителното бюро.„Няма напрежение“, каза Нинова пред журналисти в Народното събрание.На въпрос по какви критерии ще се реши кои депутати да останат в ръководството на партията, Нинова заяви: „Всичко останало ще научите в неделя“.", "date": "2017.05.11", "title": " Нинова преди пленума в неделя: Няма напрежение в БСП"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d1%8f%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b3%d0%bb%d0%b0%d1%81%d0%be%d0%b2%d0%b5-%d0%b7%d0%b0/", "text": "Хорът „Мистерията на българските гласове“ се завърна от успешно турне в САЩ и веднага започна подготовка за големите си концерти у нас, които ще са в софийската зала „България“ на 6 юни и на Античния театър в Пловдив на 8 юни. Тогава най-известният наш фолклорен състав ще представи за първи път новия си репертоар, който ще излезе в албум през есента, а заедно с хористките на „Мистерията на българските гласове“ в двата концерта ще участва и изключителната Лиса Джерард от „Dead Can Dance“.Заедно с тях на сцената на 6 и 8 юни ще излязат също и немските пе ркусионисти Дейвид Кукерман и Себастиан Флаиг, Петър Миланов (китара), Христина Белева (гъдулка), Димитър Карамфилов (контрабас), бийтбоксърът SkilleR и изпълнители от Софийската филхармония. Творбите, които публиката ще чуе, са дело на Лиса Джерард, Петър Дундаков и ирландския композитор Джулс Максуел. В допълнение ще прозвучат и известни заглавия от репертоара на Лиса Джерард и „Dead Can Dance“ като „The Host of Seraphim“ на „Dead Can Dance“, „Now We Are Free“ от филма „Гладиатор“ и др.Новият албум на „Мистерията на българските гласове“ си е събитие, тъй като последните композиции, създадени специално за прочутия хор, са още от края на 90-те години на 20-и век. След това хорът е издавал сборни дискове, участвал е в албуми на други артисти и в записите на музиката към филми и видеоигри, но не е изпълнявал изцяло нов репертоар.Предстоящият албум е силна заявка за различно позициониране на „Мистерията на българските гласове“ в световната музикална карта – българският фолклор има нов облик, в който традиция и бъдеще звучат в ха рмонично единство. Продуцент на новия проект на „Мистерията на българските гласове“ е „Шуберт Мюзик Пъблишинг“.", "date": "2017.05.11", "title": " „Мистерията на българските гласове“ записва първи свой албум през 21-ви век"}
{"url": "https://trud.bg/%d0%bd%d0%b0-%d1%87%d0%b5%d0%bb%d0%bd%d0%be-%d0%bc%d1%8f%d1%81%d1%82%d0%be-%d1%81%d0%bc%d0%b5-%d0%bf%d0%be-%d1%83%d1%81%d0%b2%d0%be%d1%8f%d0%b2%d0%b0%d0%bd%d0%b5-%d0%bd%d0%b0-%d1%81%d1%80%d0%b5%d0%b4/", "text": "На четвърто място сме по усвояване на средства по плана Юнкер. Това стана ясно по време на конференцията „Резултати и добри практики от изпълнението на Европейския фонд за стратегически инвестиции“ (ЕФСИ, план Юнкер). Председателят на Конфедерация на работодателите и индустриалците в България (КРИБ) Кирил Домусчиев коментира, че страната ни е паднала от второ до четвърто място в ЕС, като данните са за последния месец. Въпреки това ние оставаме на челно място в класацията.България има възможността да получи техническа помощ и така бг компаниите ще могат да получат помощ за бизнеса си.85% от инвестициите на фонда са насочени към частните компании. Въпреки това, има публично-частни партньорства и държавни проекти в сферата на инфраструктурата, образованието, здравеопазването.Владислав Горанов, министър на финансите в кабинета „Борисов 3“ заяви, че бизнесът в България все още не се възползва достатъчно от финансирането. „България е относително малка страна и проектите на българския бизнес са малки. Наблюдаваме недостатъчно ниво на активност на Европейската инвестиционна банка и фонда в страната. Ние успяхме в последните години да създадем звено за консултации и през декември 2016 г. подписахме меморандум за разбиране между Европейската инвестиционна банка и страната ни. Звеното все още не е напълно завършено, обаче“, обяви министърът. ", "date": "2017.05.11", "title": " На четвърто място сме по усвояване на средства по плана Юнкер"}
{"url": "https://trud.bg/%d0%b4%d0%b1%d0%b3-%d0%b8%d1%81%d0%ba%d0%b0%d1%82-%d0%be%d1%82%d0%bc%d1%8f%d0%bd%d0%b0-%d0%bd%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d0%b0-%d0%b7%d0%b0-%d0%bf%d0%b0%d1%80/", "text": "В сигнал до главния прокурор и до областния управител на Стара Загора Димитър Танев от „Движение България на гражданите“ и председатели на партии от Реформаторския блок в Стара Загора настояват да бъде отменено допитването до гражданите за бъдещето на парк „Бедечка“.Референдумът е насрочен от общинската администрация за 18-и юни и пита дa бъдe ли извъpшeнo oтчyждaвaнe нa чacтнитe нeзacтpoeни имoти в ĸвapтaл „Бeдeчĸa“ и на територията им дa ce изгpaди пapĸ зa cмeтĸa нa бюджeтa за 30 милиона лева.Според Димитър Танев от ДБГ този референдум противоречи на закона, който не позволява допитване до гражданите по въпроси, свързани с общинския бюджет.„От обществена гледна точка така зададеният въпрос е подвеждащ, дори и този, който иска да запази парка, няма как да гласува с „да“, защото означава да узакони далаверите, които са се случвали през годините“, казаа Танев по .Затова вместо да организира референдум, местният парламент трябва да отмени незаконни решения на предишни общински съвети, категоричен е той.Според кмета Живко Тодоров има опити за бойкот на референдума, затова той ще активира Общината да участва в разяснителната кампания: „Смятам, че въпросът е изключително важен и хората заслужават да получат информиран избор“.", "date": "2017.05.11", "title": " ДБГ искат отмяна на референдума за парк „Бедечка“"}
{"url": "https://trud.bg/%d1%81%d0%b5%d1%80%d0%b4%d0%b6%d0%b8%d1%83-%d0%b1%d1%83%d1%88-%d0%b8%d0%b4%d0%b2%d0%b0-%d0%b2-%d0%bb%d0%b5%d0%b2%d1%81%d0%ba%d0%b8/", "text": "Любимецът на сектор „Г“ и бивш футболист на ЦСКА Серджиу Буш е с единия крак в „Левски“, научи „Труд“. Нападателят е вариант номер 1 за атаката на „сините“ през новия сезон. В момента Буш е част от румънския „Астра“, но неговите агенти са стартирали преговори с ръководството от „Герена“.Буш бе част от вечния съперник на „Левски“ през сезон 2014/15. Румънският стрелец дори вкара 10 гола в 19 срещи за ЦСКА. Две от попаденията му бяха именно срещу „сините“ при победите с 3:0 и 2:0 в дербито. Заради изявите си Буш влезе в сърцата на „червените“ привърженици. Ако трансферът му в „Левски“ бъде финализиран, по всичко личи, че бързо ще бъде разлюбен от „армейците“.През настоящия сезон Буш има 8 срещи и 2 попадения на сметката си за „Астра“.", "date": "2017.05.11", "title": " Серджиу Буш идва в „Левски“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-105-%d1%82%d0%b0%d1%82%d0%b0-%d1%81%d0%b5/", "text": "Министърът на туризма Николина Ангелкова участва в 105-тата сесия на Изпълнителния съвет на Световната организация по туризъм към ООН. Форумът се провежда от 10 до 12 май 2017 г. в Мадрид, Испания. Това съобщиха от Министерство на туризма.В рамките на сесията ще бъдат коментирани дейностите по повод 2017 – Международната година на устойчивия туризъм за развитие и ще бъдат дискутирани номинациите за поста на следващия генерален секретар на СОТ с мандат 2018-2021 г.", "date": "2017.05.11", "title": " Министър Ангелкова участва в 105-тата сесия на Световната организация по туризъм"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%b8-%d1%80%d0%b0%d0%b7%d0%bf%d1%80%d0%be%d1%81/", "text": "Служители на сектор „Криминална полиция” при РУ – Силистра задържаха И.Х /30 г./, заподозрян в притежание и разпространение на дрога. Полицейската операция е проведена на 9 май и е резултат на целенасочените усилия на криминалистите срещу наркоразпространението в региона. Това съобщиха от пресцентъра на МВР.Действайки в условията на неотложност, полицаи извършили претърсване на вила и прилежащи помещения в околностите на областния град, обитавани от 30-годишния мъж. В една от пристройките те намерили полиетиленов плик, съдържащ 442,4 г суха листна маса, идентифицирана като канабис с полеви наркотест.Девет таблетки с жълтеникав цвят, реагирали на метамфетамин, около 30 г бяло прахообразно вещество и четири капсули със зелен цвят, за които са назначени експертизи, били намерени при претърсването на вилната постройка. Пак там криминалистите открили две везни и три приспособления за разтрошаване на канабис, в едно от които имало топчета хашиш.С постановление на прокуратурата първоначалната 24-часова мярка за задържане на И.Х. е продължена до 72 часа. Мъжът криминално проявен, има осъдителни присъди за притежание на наркотични вещества.Работата по разследване и документиране на случая продължа, образувано е досъдебно производство. ", "date": "2017.05.11", "title": " Задържаха мъж за притежание и разпространение на наркотици в Силистренско"}
{"url": "https://trud.bg/%d0%bf%d0%b8%d1%8f%d0%bd-%d1%81-%d0%be%d1%82%d0%bd%d0%b5%d1%82%d0%b0-%d0%ba%d0%bd%d0%b8%d0%b6%d0%ba%d0%b0-%d1%80%d0%b0%d0%b7%d0%bc%d0%b0%d0%b7%d0%b0-%d0%ba%d0%be%d0%bb%d0%b0%d1%82%d0%b0-%d1%81%d0%b8/", "text": "Водач с отнета заради нарушение книжка седна пиян зад волана и се блъсна в дърво на около 3 км. от град Тервел.Сигнал за инцидента е получен на 10 май около 18:20 часа, съобщиха от областната дирекция на МВР в Добрич.На място е установено, че водач на лек автомобил „Ситроен”, поради движение с несъобразена скорост, губи управление над МПС и се удря странично в крайпътно дърво, се казва в информацията.При извършената справка в информационните масиви на МВР е установено, че водача на автомобила Й.М. (26 г.) е неправоспособен и управлява МПС в срок на изтърпяване на наказание „лишаване от управление на МПС” за срок от 6 месеца.При извършената проверка за употреба на алкохол с техническо средство, цифровата индикация отчита наличието на 1,50 промила в издишания от водача въздух. По случая е образувано досъдебно производство по описа на РУ МВР Тервел.", "date": "2017.05.11", "title": " Пиян с отнета книжка размаза колата си в дърво"}
{"url": "https://trud.bg/%d0%ba%d0%bb%d0%be%d1%88%d0%b0%d1%80%d0%b8-%d0%bf%d0%be%d0%b4%d0%bf%d0%b0%d0%bb%d0%b8%d0%bb%d0%b8-%d0%ba%d1%8a%d1%89%d0%b0-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2/", "text": "Клошари са се самонастанили в необитаема къща в Горна Оряховица  и са я подпалили по невнимание тази нощ. Сигнал за инцидента, възникнал на ул. „Съединение” в железничарския град, бил подаден в 1.42 часа в четвъртък в оперативен център – гр. Велико Търново.На място пристигнали четирима огнеборци, които успели да спасят сградата. Изгорели са 60 кв.м покривна конструкция и домашно имущество. Вероятната причина за пожара е небрежност при боравене с открит огън. Къщата е била без стопани и в нея се предполага, че са се самонастанили клошари.", "date": "2017.05.11", "title": " Клошари подпалили къща в Горна Оряховица"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d0%bf%d0%b0%d0%bd%d0%b0%d0%b8%d1%80-%d0%bd%d0%b0-%d0%ba%d1%83%d0%bb%d0%b8%d0%bd%d0%b0%d1%80%d0%bd%d0%be%d1%82%d0%be-%d0%b8%d0%b7%d0%ba%d1%83%d1%81%d1%82/", "text": "За първи път от 100 години насам пловдивчани ще могат да опитат отново от прочутото „Филибе кюфте“.Историята разказва, че в края на 19-и век около днешния квартал „Капана“ един турчин отворил дюкян, в който продавал „Филибе кюфте“, направено по специална негова майсторска рецепта. Няколко години след това рецептата за „Филибе кюфте“ се губи някъде между Пловдив и Цариград (Истанбул). След повече от век тя се завръща в града под тепетата и всички гости на „Етно кухня на колела“ ще могат за първи път да го опитат по време на официалното откриване на първия панаир на кулинарното изкуство днес от 18 часа на площад „Римски стадион“.Събитието, което е част от Културния календар на Пловдив, ще ни радва всеки ден до 16 май с различни кулинарни изненади, приготвени от майсторите готвачи на етническите общности с най-стара история в града.В първия ден на панаира „Етно кухня на колела“ ще бъде разположена пред Джумая джамия. Освен „Филибе кюфте“ кулинарните изкушения на турската общност ще включват още имамбаялдъ, традиционни кебапи, „паша“ кюфте, телешки черен дроб, карнъйарък (пълнен патладжан по специална рецепта), хюремки и ашуре, известно като най-старата гозба в света, и др. Специално от Одрин са доставени лозови листа от района на „Токат“ за традиционните сарми, които турците в Пловдив приготвят с кедрови ядки и мечо грозде.Панаирът на кулинарното изкуство ще бъде открит с изпълнение на „Чие оро е най-хубаво?“ на камерен хор „Иван Спасов“. Специална изненада ще поднесе вицеконсулът на Турция Волкан Танйълдъз – той ще изсвири българско право хоро на традиционния турски инструмент саз.Коe е най-вкусното ястие по време на панаира ще определят жителите и гостите на Пловдив като гласуват с „кулинарна бюлетина“ след специалните дегустации, които ще бъдат всяка вечер от 18 ч. От 11 до 16 май „Етно кухня на колела“ ще бъде на различни локации в Пловдив. „Трапезите“ на етническите общности ще посрещат всички от 16.00 до 20.00 часа. 12 май пък е Денят на италианската кухня.", "date": "2017.05.11", "title": " Първият панаир на кулинарното изкуство в Пловдив се открива днес"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b1%d0%b5%d1%88%d0%b5-%d0%be%d1%82/", "text": "Номинацията на Мария Габриел за еврокомисар беше логичен избор, тя беше една от малкото безпроблемни кандидатури. Това обяви пред  вицепремиерът Томислав Дончев.Относно ресора на Габриел вицепремиерът напомни, че той ще бъде определен от председателя на Европейската комисия Жан-Клод Юнкер. За ресора дигитализация Дончев смята, че той е много важен във връзка със създаването на единен цифров пазар в Европейския съюз.На въпрос защо България отново номинира жена за еврокомисар той припомни, че такива са били очакванията предвид баланса на половете в ЕК.Томислав Дончев не се притеснява от антиевропейските прояви в миналото на коалиционните партньори в правителството – Обединените патриоти. „По принцип не съм притеснителен“, уточни вицепремиерът. ", "date": "2017.05.11", "title": " Томислав Дончев: Мария Габриел беше от малкото безпроблемни кандидатури"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b8-%d0%bf%d1%80%d0%b5%d0%bf%d0%b8%d1%81%d0%b0%d1%85%d0%b0-%d0%b8%d1%81%d1%82%d0%be%d1%80%d0%b8%d1%8f-%d1%81%d0%bb%d0%b0%d0%b2%d1%8f%d0%bd%d0%be/", "text": "Пет момичета от 10 „б” клас на СУ „Георги Измирлиев” направиха първия в Горна Оряховица препис на „История славянобългарска”. Виолета Баждарова, Мирела Радева, Николета Ганадолска, Теодора Кирова и Траяна Стоянова са участници в литературен клуб „Ние, четящите и творящите по проект „Твоят час“. Момичетата посветиха своя труд на 255-та годишнина от написването на „История славянобългарска” и патронния празник на училището – 21 април.Водени от родолюбиви чувства и преклонение пред делото на Паисий, само за два месеца те преписаха „Историята“ на съвременен български език и я украсиха с възрожденски орнаменти. „Последвахме Паисиевия завет да помним езика си и нашето славно минало. Редихме думите една след друга, учихме се на търпение, труд и отговорност. Искахме да усетим тръпката от написването на Историята, да я препишем и преродим. Това ни донесе огромно морално удовлетворение. Гордеем се, че сме първите в нашия град Горна Оряховица, които преписаха малката „Историйца”. Така изпълнихме патриотичното послание на Паисий „Написах я за вас, които обичате своя род и българското отечество и обичате да знаете за своя род и език. Преписвайте тая историйка и платете, нека ви я препишат, които умеят да пишат, и пазете я да не изчезне!”, казват десетокласничките.Младите Паисиевци продължават утвърдената в училището традиция да се съхранява и популяризира историята. Преди по-малко от една година беше възстановена летописната книга на училището. След задълбочено проучване на документи от Държавен архив –Велико Търново, запазените сведения в градския исторически музей и общинската библиотека, 158 годишната история на Първото светско класно училище от създаването му през 1859 година до наши дни е събрана в шест тома, а информацията в тях е допълнена с фотоси от съответната епоха. Летописната книга отмерва времето. Върху пожълтелите и страници са събрани надеждите, успехите, тревогите, болките, поводите за гордост на наследниците на Иван Момчилов. Летописната книга е библиографска рядкост, безценен исторически извор, който продължава да се пише и днес.", "date": "2017.05.11", "title": " Ученички преписаха „История славянобългарска” 255 години след написването й"}
{"url": "https://trud.bg/%d1%81%d1%82%d0%b0%d0%bd%d0%b8-%d0%b1%d1%83%d0%bb%d0%ba%d0%b0-%d0%b2%d1%8a%d0%b2-%d0%b2%d1%8a%d0%b7%d1%80%d0%be%d0%b6%d0%b4%d0%b5%d0%bd%d1%81%d0%ba%d0%b8%d1%8f-%d0%ba%d0%be%d0%bc%d0%bf%d0%bb%d0%b5/", "text": "Ретро фото и нощни турове с факли привличат туристиОт нежна булчинска рокля до пищна ромска премяна, от костюм на занаятчия до униформа на руски воин може да облече всеки, който посети Сребровата къща в Шумен. Обновен, вековният дом на възрожденския учител Димитър Сребров посреща гости така, както е било преди повече от век. От два месеца къщата е отворена за туристи, а сред най-големите атракции е ретро фото с над 140 костюма. Обособено е неслучайно, а според традицията – чичото на даскал Димитър е бил фотограф, живял е тук и е имал ателие, обясняват аниматорите. Посетителите могат да се пременят във всеки тоалет и ако пожелаят, могат да се снимат или да си доведат фотограф. Нещо повече – нито един от предметите и мебелите в уютната двуетажна къща не е под възбрана за докосване, гостите могат да сядат по столовете край масите, по миндерите в просторната гостна, обяснява Ваня Стоянова, управител на общинското предприятие “Туризъм, публични прояви и атракции”.Сребровата къща вече е популярна като дом на етносите и толерантността, защото всяка от стаите е обзаведена според традициите на различните етноси, които по онова време са съжителствали в Шумен. Има стая с руска атмосфера, с арменска подредба, с еврейска, турска, ромска. Подобна къща има само в Пловдив, а тамошните създатели признали на шуменци, че са им достойна конкуренция. В приземния етаж на къщата има и винарна с възможност за дегустации и семейни тържества.В съседната къща “Баба Райна” пък туристите могат да чуят на живо хорово пеене. Тук функционира концертна зала и зала за репетиции, където твори шуменският хор “Бодра песен”, а репетициите са отворени за посетители, всеки турист може да ги послуша.От началото на юни във Възрожденския комплекс на Шумен отваря врати и къща “Бучевинови”. Тук първо ще заработи дърворезбар с учениците си, а всеки посетител сам ще може да хване длетото и да си купи сувенир. Ще има и кът на тъкача със стан, на грънчаря с автентично колело, на кожаря, дори ракиджийница.Старите къщи на Шумен работят без почивни дни, а заявки и запитвания може да се правят на 0887 430 011. Общинското предприятие по туризъм предлага и нощни разходки с факли из града, както и религиозни турове. Поне два часа ще са ви нужни за всеки от маршрутите. Ако изберете “Архитектурният Шумен” ще преоткриете нощната красота на града под Илчов баир от площад “Оборище” до Руски паметник с многобройните му стари къщи и сгради с уникални фасади. Маршрутът “Духовните храмове на Шумен” пък ще ви отведе от църквата “Свето Възнесение” през арменската апостолическа църква “Св. Богородица” до Томбул джамия.Неслучайно Шумен беше отличен за туристическа дестинация №1 на България за миналата година в конкурс на Министерството на туризма. За още туристически възможности вижте ", "date": "2017.05.11", "title": " Стани булка във Възрожденския комплекс на Шумен"}
{"url": "https://trud.bg/%d1%87%d0%b5%d1%81%d1%82%d0%be-%d0%bb%d0%b8-%d0%bf%d0%be%d1%82%d1%8a%d0%b2%d0%b0%d1%82-%d0%ba%d0%be%d1%80%d0%b0%d0%b1%d0%b8%d1%82%d0%b5/", "text": "Автобус. До перфоратора стоят тригодишно момиченце и едър баща. Момиченцето къса билетите за автобуса на малки парченца и ги пуска на земята.– Миме, моля те, престани! – шепне бащата.Никаква реакция.– Миме, казах ти да престанеш! – повишава глас бащата.Отново никаква реакция.– А бе ти защо не ме слушаш, бе, детенце! – крещи бащата.Мимето вдига глава изненадано и с пълна сила извиква:– А на тебе мама като ти казва да не пикаеш в мивката, ти що не я слушаш, а?***Изпит в университета. Влиза професорът и съобщава:– Колеги, няма да ви изпитвам много. Само няколко лесни въпроса. Кажете ми какъв цвят е корицата на учебника?Тишина в залата, никой не отговаря.– Добре колеги, един по-лесен въпрос: Как се казвам аз?Отново тишина.– Последен въпрос колеги за тройка: По какво имате изпит днес?От дъното на залата се чува :– Ееее, тоя чак се и заяжда!***В час.– Деца, съставете изречение, в което да има израз „както си и очаквах“. Кажи, Мишо!– Татко замина командировка и ми донесе подарък, както си и очаквах.– Чудесно! Сега ти, Васко!– Вечерта пуснахме захранка за рибите в езерото и на сутринта наловихме много риба, както си и очаквах.– Добре! Иванчо, ти!– Марийка от „б“ клас прави чудни с…– ВЪН! Напусни класа веднага и утре без родителите да не идваш!!!– Както си и очаквах…***Морска буря застига презокеански лайнер. Вълните заливат борда отвсякъде, корабът се издига плавно и се спуска рязко по огромните вълни, като при всяко спускане носът загребва тонове вода. Пътниците стоят по каютите и треперят от страх.Любопитна пасажерка се добира до капитанската каюта и влиза вътре. Капитанът е вперил поглед напред и едва удържа кораба по курса.– Капитане, да те питам нещо. Корабите, често ли потъват?Капитанът /през зъби/:– Не, госпожо! Само веднъж!***В час пик в градския транспорт:– Ама, господине, какво правите отгоре ми?– Ами навалица, госпожо, какво да правя…– Ами направете нещо, де!***– Отче, започнаха постите… С жената… таковата… може ли?– Може, ако не е тлъста!***Двама системни администратори си говорят в чата.– Братче, вчера си купих трабантче, да си ходя на работа с него – казва единият.– Браво на тебе, как е, върви ли табакерата?– Абе върви… направо се влачи като 6-мегабайтов файл към сървър в Палестина…***Говорят си двама. Единият пита другия:– Ти защо изневери на съпругата си?– Защото ме подгони инстинктът за размножаване.***Двама автомобилни инструктори се засичат на опашката пред КАТ:– Кво става бе Гошо, нещо не те виждам много на кеф?– Уволниха връзката в КАТ и се налага да чакам, ама и ти нещо посърнал ми изглеждаш?– Мани, мани, някой ме е проклел, паднаха ми се 7 блондинки за обучение.***В трамвая влетява маскиран и въоръжен мъж, стреля в тавана и вика:– Всички на пода! Това е обир! Давайте парите!Още на следващата спирка полицията го хваща. На разпита го питат:– Добре де, защо пък си тръгнал да обираш трамвай? Хората банки обират…– Ами грешка стана… Гледам отвън надпис – Първа национална банка.***Малко детенце стои на стълбите пред поликлиниката и реве неудържимо. Покрай него минава друго хлапе и го пита:– Защо плачеш?– Защото ми взеха кръв от пръста!– Е, и?– Ами една докторка такава игла ми забоде в пръста, за да ми вземе кръв, че звезди видях посред бял ден!В този момент другото хлапе започва да реве.– Ти пък що ревеш, бе?– Защото мен ме водят да ми вземат урина.***Жена с любовник… Внезапно се прибира съпругът и тя в бързината скрива любовника си зад масичката с телевизора. Мъжът се пльосва на дивана и започва да гледа футболен мач. За да отвлече вниманието на съпруга си, жената виква от кухнята:– Ела да видиш чудо! Изпуснах чинията със супата на пода и не се разля нито капка.– Разбира ти главата от чудеса! Тука показаха червен картон на левия защитник и той мина край мен на път за съблекалнята…***– Гошко, кажи ми „хубава съм“ какво време е?– Минало време, госпожо.***В казармата.– Редник Петров, какви крачки ще предприемете, ако се окажете лице в лице с противника?– Много големи, господин капитан!***Тя:– Здравей, научи ме как да сменям снимките! Омръзна ми да ги затварям и отварям следващата! Как по-бързо да става?– А какви снимки гледаш?– От концерта на Азис.– На клавиатурата над стрелките има клавиш Delete. Натискаш и ще се появи следващата снимка.– Благодаря!!!***Жена се обажда на диетолога си:– Докторе, мисля, че имам наднормено тегло.– Защо мислите така? – попитал докторът– Ами купих си кантар, който казва показанията с човешки глас. Качих се да се премеря и кантарът каза: „Мерете се един по един, моля!“***Треньор крещи на играч:– Какво направи, бе, глупак, та ти си вкара автогол!– Не можах да се въздържа. Просто беше суперудобно положение.", "date": "2017.05.11", "title": " Често ли потъват корабите?"}
{"url": "https://trud.bg/%d1%81%d0%b2%d0%b0%d1%82%d0%b1%d0%b0-%d0%bc%d0%b5%d1%87%d1%82%d0%b0-%d0%bf%d0%be%d0%b4%d0%b0%d1%80%d0%b8-%d0%bc%d1%83%d0%b7%d0%b8%d0%ba%d0%b0%d0%bd%d1%82%d1%8a%d1%82-%d1%81%d0%b0%d0%b2%d0%be%d0%b2/", "text": "Невиждана досега венчавка се състоя в катедралния храм „Рождество на Пресвета Богородица” във Велико Търново, където под съпровод от песнопения на две уникални хорови формации, музикантът Савов направи любимата си Деси своя съпруга. Именно музиката събра Петко Савов и Десислава, които наред с индивидуалните си изяви, са и част от състава на прочутия великотърновски хор „Кантилена“.Певците от този именит състав дойдоха да поздравят младоженците и да пеят в тяхна чест, като заедно с църковния хор към катедралата превърнаха сватбеното тържество във вълшебна церемония.Катедралният храм едва побра всички приятели и близки на младоженците. Сред гостите бяха повечето от великотърновските музиканти и артисти, с някои от които Савов работи от години, а с други го свързва искрено приятелство. Присъстваха също представители на академичните среди, юристи, банкери, бизнесмени от цялата страна – всички те приятели на влюбените.Петко и Деси Савови всъщност станаха семейство пред закона още два дни преди църковния ритуал, когато без излишен шум се бракосъчетаха в Общината. След като двамата влюбени се врекоха и по християнския канон, вдигнаха паметен купон в изискан ресторант, близо до Царевец.Вечерта след сватбата се превърна в неповторимо музикантско парти. Приятелите на двойката не спираха да свирят и пеят до сутринта, като стиловете преминаха през класика, поп, рок, джаз, естрада. Песента за първия сватбен танц изпълниха известната във Велико Търново певица Весела Рачева и нейния сценичен партньор и спътник в живота Красимир Рачев, които Савов много обича и уважава. Именно тях младоженецът бе избрал за основни музиканти на сватбеното тържество. В импровизираните пърформанси се включи и една от живите легенди на пиано бар културата у нас – певицата Мирела Величкова.Кулминацията на вечерта без съмнение настъпи, когато самата булка не се сдържа, грабна микрофона и изправи всички присъстващи на крака с пеенето си. Подканен да последва примера на своята съпруга, Савов изпълни новата си авторска песен, под взрив от аплаузи. Петко и Деси Савови получиха поздрав и от професионални танцьори, а купонът продължи повече от 7 часа.Че това е мечтаната сватба са единодушни и Деси, и нейните приятелки, и всички присъствали. С основната организация на събитието се е занимавал лично музикантът, с безценната подкрепа на многобройните си приятели и партньори. DJ-ят, водещият на партито, музикантите от оркестъра, снимачният екип, агенцията, украсила ресторанта, сладкарите, измайсторили тортата във формата на елегантен бял роял – всички те са приятели и хора, с които Савов е работил, или е свързан с тях от музиката и съвместната работа през годините.Сватбата на Савов и Десислава се случва по-малко от година след нестандартния и романтичен начин, по който бардът поиска ръката на любимата си – падайки на колене пред нея, с пръстен в ръце, пред погледите на всички клиенти в пиано бар и под звуците на специално подготвена музикална изненада с изпълнение на живо.", "date": "2017.05.11", "title": " Сватба мечта подари музикантът Савов на половинката си Деси"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d1%81%d0%b5%d0%bc%d0%b8%d0%bd%d0%b0%d1%80-%d0%bf%d0%be-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0%d1%87%d0%b5%d1%81%d1%82/", "text": "Безплатен семинар по предприемачество „Първи стъпки в бизнеса“ ще се проведе на 13 май в Дома на културата „Борис Христов“ в Пловдив.Форумът се организира от младежката организация JCI Plovdiv. Junior Chamber International (JCI) е най-голямата неправителствена младежка организация в света и има представителство у нас с локални секции в Пловдив, София, Варна, Плевен и Свищов. Семинарът ще срещне опитни предприемачи със студенти и млади професионалисти от различни сфери, които искат да научат повече за различните предизвикателства при стартирането на собствен бизнес.Събитието ще предлага теоретично и практическо обучение на участниците. В първата част от семинара участниците ще чуят вдъхновяващи истории от четирима успешни родни предприемачи – Никола Вълчанов, Виктор Стойнов, Любомир Янчев и Сергей Петров, които ще споделят своя личен опит.През втората част от деня участниците ще формират отбори, с които ще разработвaт концепции за стартиране на бизнес, а лекторите ще са техни ментори. Всеки отбор ще работи по реален казус, свързан с една от следните теми: идея и бизнес модел, брандиране и маркетинг, финансиране на стартиращ бизнес или продажби в чужбина.", "date": "2017.05.11", "title": " Безплатен семинар по предприемачество организират в Пловдив"}
{"url": "https://trud.bg/4-%d0%bc%d0%b0-%d1%83%d1%87%d0%b8%d0%bb%d0%b8%d1%89%d0%bd%d0%b8-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b8-%d1%81-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0-%d0%b2%d0%b8%d1%81/", "text": "Министърът на образованието и науката Красимир Вълчев отличи четирима директори на училища с високи резултати в професионалната дейност и принос към образованието с традиционните награди на името на Свети Иван Рилски. Както всяка година, отличията бяха връчени в Рилския манастир на 11 май, когато се отбелязва деня на светите братя Кирил и Методий, съобщиха от МОН.С грамота, икона на Свети Иван Рилски и парична награда от 1000 лева бяха отличени Адриян Христов, директор на ОУ “Св. Св. Кирил и Методий“ – село Иваново, Хасковско, Йорданка Чавдарова, директор на езикова гимназия „Христо Ботев“ в Кърджали, Славейка Иванова, директор на Националната търговска гимназия в Пловдив и Диана Димитрова, директор на ОУ „Стою Шишков“ – с. Търън, Смолянско.„Прекрасна е традицията всяка година Министерството на образованието и науката да отличава директори на училища, които не пестят сили и фантазия да се усъвършенстват, но и да подтикват учителите около себе си постоянно да се квалифицират, за да дадат най-доброто на своите възпитаници“, каза министър Вълчев.Министър Вълчев изтъкна приноса на всеки от наградените директори за развитието на тяхното училище и приноса им за обучението на учители. има заслуга за интеграцията на деца от различни етноси, а от 2016 година и на деца от Сирия. В неговото училище през всяко голямо междучасие всички ученици играят български хора под мотото „Танцът обединява“. През 2016 г. клубът към училището „Фолклорът на етносите“ заема първо и второ място в международния конкурс „Вълшебен свят“. Системната и целенасочена работа на учителите води до повишаване на резултатите на децата от националното външно оценяване. е директор на езикова гимназия, чийто сайт е включен в специален англоезичен каталог, разпространен във всички европейски страни и е своеобразна реклама на българското образование. Този каталог дава възможност за контакти с училища в цяла Европа и за участие в редица международни проекти, по които гимназията работи. Възпитаниците на това кърджалийско училище имат високи постижения от престижни езикови форуми – национални олимпиади и състезания, театрални конкурси и др. По идея на директора е създаден първият ученически гвардейски отряд “Ботеви потомци“, а през 2015 г. и ученически фанфарен оркестър – нов символ на училището. е директор на професионална гимназия, спечелила през учебната 2016/2017 г. най-много отличия: I място, индивидуално и отборно, на XVIII национален конкурс по счетоводство, I място на национално състезание по митническа дейност и много други отличия от състезания и конкурси. Директорът мотивира учителите да прилагат интерактивни методи и иновативни техники. Има богат управленски опит, както и в разработването и изпълнението на различни проекти. е трето поколение учител. Като директор тя създава благоприятни и иновативни условия за учене и работа, използва нестандартни подходи в работата с екипа си. Лично се ангажира с постоянната квалификация на специалистите. В училището всички педагози работят нестандартно, компютърно грамотни са и привличат студенти–практиканти, чиито наставници са. В училището има два модерни компютърни кабинета, три интерактивни дъски, преносими компютри и мултимедийни проектори за всички класни стаи.Освен че децата в това училище са с общ успех между много добър 5.05 до отличен 5.57, те участват в множество проекти, печелят награди от конкурси и състезания.Както всяка година, така и днес Министерството на образованието и науката подпомогна светата обител. Министърът подари компютър на Рилския манастир.", "date": "2017.05.11", "title": " 4-ма училищни директори с награди за високи успехи от МОН"}
{"url": "https://trud.bg/%d0%b2-%d0%bd%d0%be%d1%89%d1%82%d0%b0-%d0%bd%d0%b0-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80%d0%b0%d1%82%d0%b0-%d1%82%d1%8a%d1%80%d0%bd%d0%be%d0%b2%d1%86%d0%b8-%d1%81%d0%bb%d1%83%d1%88/", "text": "Велико Търново се включи в европейската инициатива „Нощ на литературата”, а жители на старопрестолния град слушаха откъси от популярни романи на полски, ирландски и белгийски автори.Три бяха „читателските гнезда” в Старата столица – средновековната църква „Св. св. Петър и Павел”, Изложбени зали „Рафаел Михайлов” и камерната зала на Музикалнодраматичния театър „Константин Кисимов”. От 18,00 до 22,00 ч. снощи, на всеки 30 минути актьори от храма на Мелпомена във Велико Търново изчитаха откъси от избраните литературни творби.В църквата „Св. св. Петър и Павел” четец Стефка Златкова. Събралите се в огнището на вярата великотърновци слушаха откъси от новия роман „Петрония” на известната белгийска писателка Амели Нотомб. Българският превод е на Светла Лекарска.В Изложбени зали „Рафаел Михайлов” четенията водеше Детелин Кандев. Избран бе романът „Пансионът”, написан от нашумелия полския автор Пьотр Пажински и спечелил престижното отличие Европейска награда за литература през 2012 г. Творбата е преведена от Васил Велчев.В камерната зала на МДТ „Константин Кисимов” четец бе Иван Митев. Той чете откъси от романа „Бруклин” на ирландския писател Колм Тобийн, преведен от Бистра Андреева.Нощта на литературата е събитие, имащо за цел да представи по атрактивен начин съвременната европейска литература и да привлече вниманието на читателите, преводачите и издателите към творчеството на различни автори. Велико Търново стана част от инициативата за пета година. В България Нощта на литературата се проведе за шести път, а в европейски мащаб – за единадесети. Своеобразният културен хепънинг бе иницииран от Чешкия център в София, а негови организатори са културните институти и посолства на страните членки на Европейския съюз, обединени в организацията EUNIC България. Към инициаторите във Велико Търново се включиха Общината, МДТ „Константин Кисимов” и Европейският информационен център.", "date": "2017.05.11", "title": " В нощта на литературата търновци слушаха откъси от полски, ирландски и белгийски романи"}
{"url": "https://trud.bg/%d0%bb%d1%83%d0%ba%d0%b0%d1%80%d1%81%d0%ba%d0%b8-%d1%81-%d0%b8%d0%b4%d0%b5%d1%8f-%d0%ba%d0%b0%d0%ba-%d1%81%d0%b4%d1%81-%d0%b4%d0%b0-%d0%be%d1%81%d1%82%d0%b0%d0%bd%d0%b5-%d0%bd%d0%b0-%d1%80/", "text": "СДС не е фалирала и преди е имало периоди, в които партията не е имала субсидия. Това коментира лидерът на формацията и бивш министър на икономиката Божидар Лукарски по .След два дни партията ще решава дали Лукарски да остане начело или ще си изберат нов лидер.„Ако ме преизберат, имам идея как чрез законови промени може да запазим поне част от сградата на „Раковски” 134“, каза още Лукарски. По думите му сградата е знакова и емблематична за СДС.Бъдещето на Реформаторския блок не било на дневен ред в момента.Според Лукарски съвсем скоро Валери Симеонов ще разбере, че НФСБ няма никаква власт в новото правителство и това може да разклати коалицията.", "date": "2017.05.11", "title": " Лукарски с идея как СДС да остане на „Раковски” 134: Партията не е фалирала"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b5%d1%82%d0%b5%d1%82%d0%be-%d0%bf%d0%be%d1%82/", "text": "Продължава издирването на тялото на 8-годишния Никола, който се , община Струмяни.Инцидентът стана в сряда вечерта около 20 часа. Група деца от селото ритали топка край водоема,когато тя паднала във водата. Никола решил да я извади, но се подхлъзнал и паднал във водата. Въпреки опитите на приятелите му да го спасят като му подали синджир от кучето, което разхождали, момчето потънало пред погледите им. ", "date": "2017.05.11", "title": " Продължава издирването на детето, потънало във водоема край Илинденци"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d0%be%d1%84%d0%b8%d0%b9%d1%81%d0%ba%d0%b8%d1%8f%d1%82-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%bd%d0%b0%d1%83%d0%ba%d0%b0/", "text": "Програма от над 65 събития включва Софийският фестивал на науката, който ще се проведе от днес до 14 май. Фестивалът е организиран от Британския съвет в България под патронажа на Министерството на образованието и науката и част от Календара на културните събития на Столичната община.", "date": "2017.05.11", "title": " Започва Софийският фестивал на науката"}
{"url": "https://trud.bg/%d0%b1%d0%b0%d0%b1%d0%b0-%d0%be%d1%82-%d1%81%d0%b2%d0%b8%d1%89%d0%be%d0%b2-%d1%85%d0%b2%d1%8a%d1%80%d0%bb%d0%b8-%d0%bf%d1%80%d0%b5%d0%b7-%d1%82%d0%b5%d1%80%d0%b0%d1%81%d0%b0%d1%82%d0%b0-6000-%d0%bb/", "text": "Телефонна измама по схемата «съдействие при задържане на измамници», разследват служители на полицейското управление в Свищов.Потърпевшата е 81-годишна жена от крайдунавския град. Тя е хвърлила през терасата си на мними полицаи 6000 лв.По случая е започнато досъдебно производство.", "date": "2017.05.11", "title": " Баба от Свищов хвърли през терасата 6000 лв на ало измамници"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d1%82%d0%b5%d1%80%d0%b7%d0%b8%d0%b5%d0%b2-%d0%b8-%d0%b4%d0%b8%d0%bc%d0%b8%d1%82%d1%8a%d1%80-%d0%b1%d0%b0%d0%bb%d1%83%d0%ba%d0%be%d0%b2/", "text": "Новите почетни граждани на Елена за тази година са Константин Терзиев и Димитър Балуков, които бяха удостоени с високото звание на тържествена сесия на Общинския съвет.Писателят Константин Терзиев е познато име в българската литература. Той написа и издаде забележителни книги, повечето удостоени с високи отличия, и почти всички свързани с родния му край. Книгата „Чорбаджиите“ / едно „експониране на страстите български в някогашна Елена“/ бе преиздадена наскоро с финансовата помощ на Община Елена, след като нейният автор спечели миналогодишния конкурс за подпомагане на книгоиздаването и книгоразпространението в община Елена. Първото издание от 1993 г. заедно с художествено-документалната биография „Стефан Стамболов“ са отличени с наградата за проза на Съюза на българските писатели.Преди 17 години Константин Терзиев работи като старши експерт „Култура и вероизповедания” в Община Елена. По негова идея се учредява литературната награда и почетният знак „Стоян Михайловски”, с които биват удостоявани български писатели и публицисти с безспорни постижения в сатирата и философско-морализаторската и религиозна поезия и проза. Инициатор е за възстановяването на стародавната еленска традиция – поклонението до Къпиновския манастир, както и за провеждането на Събора на народните читалища в общината. Тези събития, намерили място в културния календар на общината по инициатива на Константин Терзиев доказаха своята жизненост и се утвърдиха като добри традиции и до днес.Димитър Балуков има значителен принос за икономическото развитие на града и района, за създаване на поминък и работни места след 1965 г. Той е сред основоположниците на Завода за училищна мебел и пособия, който с годините се утвърждава като единствен в страната с подобна продукция и осигурява работа на стотици хора. Благодарение на неговите организаторски умения и способности през това време се изграждат обекти от важно значение за града и селата. Довършена е ж.п.линията Златарица-Елена, а веднага след откриването й е направена първата копка на комплекс „Елена“, създава се Завода за ремаркета след обединяването на две предприятия. Извършва се подмяна на уличното осветление в града с подземно, разширяване на читалищния салон и сцената, изгражда се новият водопровод от Бадевци до Елена и се водоснабдяват села от него.Балуков продължава да помага на родния си град като зам.-председател на Окръжния народен съвет във В.Търново и когато е на партийна работа до 1990 година.На тържествената сесия общинските съветници удостоиха с едностранен плакет талантливия музикант Станьо Станев заради изключителния му принос за развитието на художествената самодейност в общината и акад. Тодор Николов за изключителните му постижения и принос за съхранението и популяризирането на палеонтологичното наследство от района на град Елена.Отличията на четиримата удостоени ще бъдат тържествено връчени по време на официалното откриване на Празника на град Елена на 21 май в двора на Даскалоливницата.", "date": "2017.05.11", "title": " Константин Терзиев и Димитър Балуков са новите почетни граждани на Елена"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b8%d0%b7%d0%ba%d1%83%d1%81%d1%82%d0%b2%d0%be-%d0%b7%d0%b0%d0%b3%d1%83%d0%b1%d0%b8-%d0%bd%d0%b0%d0%b9-%d0%b3%d0%be%d0%bb%d0%b5/", "text": "След тежко боледуване, на 77-годишна възраст почина Юго Вутен – белгиецът, който се превърна в най-големият меценат на българското изкуство в най-новата му история, съобщи .Той е известен белгийски предприемач и колекционер, който в най-тежките години на българския преход откупи стотици произведения на съвременни български художници и създаде една духовна територия на България в сърцето на Европа.Цялата българска колекция беше подредена в два музея, също създадени от него близо до Брюксел. Той беше член на управителния съвет на фондация „Св. Св. Кирил и Методий“ и носител на орден „Стара планина – първа степен“ за цялостните си заслуги към българската култура.", "date": "2017.05.11", "title": " Българското изкуство загуби най-големия си меценат – белгиецът Юго Вутен"}
{"url": "https://trud.bg/%d0%bd%d0%be%d0%b8-%d1%81%d1%80%d0%b5%d0%b4%d0%bd%d0%b8%d1%8f%d1%82-%d0%be%d1%81%d0%b8%d0%b3%d1%83%d1%80%d0%b8%d1%82%d0%b5%d0%bb%d0%b5%d0%bd-%d0%b4%d0%be%d1%85%d0%be%d0%b4-%d0%b4%d0%be%d1%81%d1%82/", "text": "Размерът на средния осигурителен доход за страната за месец март е 811,13 лв., съобщиха от Националния осигурителен институт.Средномесечният осигурителен доход на годишна база, за периода от 1 април 2016 г. до 31 март 2017 г., е 781,25 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец април 2017 г., съгласно чл. 70, ал. 2 от Кодекса за социално осигуряване.", "date": "2017.05.11", "title": " НОИ: Средният осигурителен доход достигна 811,13 лв. през март"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%b0-%d0%bd%d0%b8%d0%ba%d0%b0%d0%ba%d0%b2%d0%b0-%d0%bf%d1%80%d0%be%d0%bc%d1%8f%d0%bd/", "text": "Германия не приема никаква промяна на съществуващите граници на Балканите. Това каза германският посланик в Белград Аксел Дитман. Той определи като опасни призивите, които имат за цел промяна на границите на Балканите.„Това го казваме публично и това е позицията на Европейския съюз (ЕС)“, подчерта Дитман в интервю за .„Много е важно всички страни да намалят напрежението, за да може да се продължи напред“, каза още дипломатът. Според него изявленията в полза на великоалбанските аспирации не са полезни. „ЕС реагира по този повод. Но, в случай, че продължат коментарите на тези коментари, навлизаме в безкрайна спирала… Много е важно в момента всички страни вербално да деескалират. Сега е моментът да се продължи напред и да се намали напрежението“, каза още Дитман.На въпроса „защо няма санкции за политиците от Прищина и Тирана, които правят опасни изявления“ Дитман отговаря: „Сега е важно, че има конкретно сътрудничество с цел стабилизиране и сътрудничество в региона и призова да се гледа в бъдещето.“„ЕС подкрепя сътрудничеството в рамките на Берлинския процес чрез големите инфраструктурни проекти…..Западните Балкани имат много ясна европейска перспектива. Това бе потвърдено изрично от Европейския съвет през месец март. ЕС и Германия подкрепят регионалното сътрудничество. Ние сме приятели и партньори на Сърбия по нейния път към Брюксел“, подчерта Дитман, цитирано от БГНЕС.", "date": "2017.05.11", "title": " Германия категорична: Никаква промяна на границите на Балканите"}
{"url": "https://trud.bg/%d0%ba%d0%b7%d0%ba-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%84%d0%b8%d1%80%d0%bc%d0%b8-%d0%b7%d0%b0-%d0%ba%d0%b0%d1%80%d1%82%d0%b5%d0%bb-%d0%b2-%d1%81%d0%b0%d0%bd%d0%b8%d1%80%d0%b0/", "text": "Вчера служители на Комисията за защита на конкуренцията са извършили едновременни проверки на място в офисите на фирми „Архкон Проект“ ООД, „Евиданс инженеринг“ ООД и „ВМЛ – консулт“ ЕООД в град София, съобщиха от ведомството.Проверките са осъществени като част от проучване по преписка, образувана след самосезиране на КЗК, с предмет установяване на извършено нарушение по чл. 15 от Закона за защита на конкуренцията.Целта на проверката на място е да се открият и изземат преки и косвени доказателства за евентуално извършено от проверяваните предприятия нарушение в областта на забранените споразумения, решения и съгласувани практики (картел), изразяващо се в манипулиране на процедура за обществена поръчка по Националната програма за енергийна ефективност.В случай, че събраните доказателства потвърдят наличието на нарушение, Комисията ще предяви на ответните дружества твърдения за извършени нарушения.", "date": "2017.05.11", "title": " КЗК разследва фирми за картел в санирането"}
{"url": "https://trud.bg/%d1%81%d0%b2%d0%b0%d1%82%d0%b1%d0%b0%d1%80%d1%81%d0%ba%d0%b8%d1%8f%d1%82-%d1%81%d0%b5%d0%b7%d0%be%d0%bd-%d0%b2-%d0%b4%d0%b2%d0%be%d1%80%d0%b5%d1%86%d0%b0-%d0%b2-%d0%b1%d0%b0%d0%bb%d1%87%d0%b8/", "text": "Сезонът на сватбите в „Двореца“ в Балчик подрани, съобщиха от едноименния Държавен културен институт. Докато минали години церемониите започваха със старта на лятото, сега първите влюбени са си казали „да“ в архитектурно-парковия комплекс край морето още в средата на април.До момента има 40 резервации за сватби за тази година и още 5 – за 2018 г., като нови заявки постъпват ежедневно, уточниха от „Двореца“. Оттам имат амбицията да превърнат тази дейност в целогодишна, като за първи път предлагат и венчавки през зимата в личната вила на кралица Мария – „Тихото гнездо“.Най-предпочитаното от младоженците място обаче си остава романтичният Нимфеум, където румънската кралица е посрещала видни гости и е празнувала своите рождени дни. Там миналата година брак са сключили 72 двойки. Половината от тях са били смесени, а 20 на сто – чужденци, главно комшии от Румъния и британци, харесали райското кътче и заради факта, че Мария е внучка на английската кралица Виктория. Част от тях се вричат и пред Бога в параклиса „Успение Богородично“, преди да запечатат първите си семейни спомени на фона на Храма на водата, Градините на плачещите дървета и на граф Томислав, Розариума, Сребърния кладенец и прочутия мраморен трон на кралицата.Уникалните декори привличат младоженци не само от Европа, но и от Азия и Америка. През юни „Двореца“ ще посрещне сватбари от Малайзия и Сингапур, които пристигат за церемонията на двойка, установила се да живее в Канада.", "date": "2017.05.11", "title": " Сватбарският сезон в „Двореца“ в Балчик подрани"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b5-%d0%bd%d0%b0-%d0%bf%d1%8a%d1%80%d0%b2%d0%be-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2/", "text": "Жан-Клод Юнкер е на първа официална визита в Румъния в качеството си на председател на Европейската комисия, съобщава Romania Insider.В Букурещ люксембургският политик изнесе реч пред депутатите в парламента, озаглавена „Бъдещето на Европейския съюз“. По-късно той ще вземе участие в дебат с граждани на същата тема.В рамките на посещението, направено по повод 10-годишнината от присъединяването на Румъния към Общността, Жан-Клод Юнкер ще проведе среща с държавния глава Клаус Йоханис и министър-председателя Сорин Гриндяну.", "date": "2017.05.11", "title": " Юнкер е на първо официално посещение в Румъния като председател на ЕК"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d1%89%d0%b5-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%bf%d0%be%d1%82%d0%be%d0%bf%d0%b5%d0%bd%d0%b0%d1%82%d0%b0-%d1%86%d1%8a/", "text": "Доброволци започнаха кампания за спасяване на потопената църква „Свети Иван Рилски” в язовир Жребчево. Останките от уникалната сграда се рушат от години и е необходимо спешно да бъдат спасени.Храмът „Св. Иван Рилски” е изграден преди 125 години с труда и парите на хората от някогашното село Запалня. През 1962 г. местните са изселени, а селото – разрушено. Днес единствено останките на плаващата черква напомнят за селото. Скоро обаче може да изчезнат и те.На мястото не се служи повече от 60 години. Въпреки това обаче неизвестни мъже са поставили икони на Христос Спасител, на Света Богородица, направили са и импровизиран олтар, където хората да могат да запалят свещ и да се помолят.Идеята да се спасят оцелелите останки от храма е на Пламен Курумлиев и група местни ентусиасти, съобщава . Първоначално те стартирали дарителска кампания в интернет, но нещата не потръгнали.Въпреки трудностите обаче с доброволците се свързали български проектанти и архитекти, които предложили да помогнат.Първата част от плана предвижда укрепването на конструкцията, а за запълване на пукнатините ще се ползва специална химическа смес, с каквато се работи във Венеция.", "date": "2017.05.11", "title": " Доброволци ще спасяват потопената църква в яз. Жребчево с технология от Венеция"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%81-34-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%b8-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d0%b8/", "text": "31-годишен мъж от Велико Търново е обвинен в причиняване на лека телесна повреда на свой съгражданин.Случката се разиграла на 13 февруари тази година в казино в областния град. Потърпевшият е бил ударен с юмрук в областта на главата. В хода на разследването е установено, че извършител на деянието е 31-годишния Г. Д., известен на полицията и многократно осъждан.С 34 криминални и съдебни регистрации. След доклад на материалите в прокуратурата той е привлечен, като обвиняем. Към момента изтърпява наказание «лишаване от свобода» за друго деяние в затвора в Ловеч.", "date": "2017.05.11", "title": " Рецидивист с 34 криминални регистрации обвинен за побой на съгражданин в казино"}
{"url": "https://trud.bg/%d0%bd%d0%b0%d0%b4-14-%d1%85%d0%b8%d0%bb%d1%8f%d0%b4%d0%b8-%d1%81%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f%d1%82%d0%b0-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0/", "text": "Според данните, предоставени от ГД „Национална полиция“, 14 737 са констатираните нарушения за периода от 1 до 7 май. Това съобщиха от пресцентъра на МВР.Издадени са 7512 фиша и са съставени общо 4811 акта. Издадените електронни фишове са 7052. Броят на установените неправоспособни водачи е 553.Моторно превозно средство след употреба на алкохол са управлявали 294 души, от тях 140 с концентрация на алкохол в кръвта над 1,2 промила.За периода са настъпили 151 пътнотранспортни произшествия, при които са загинали 14 души, 209 са пострадали. Пътните полицаи са установили 177 моторни средства без винетен стикер. Прекратени регистрации по чл. 171, 2а от ЗДвП за: неправоспособност – 61, употреба на алкохол – 86, наркотични вещества и аналози – 12.МВР ще продължи да следи отблизо данните за тенденциите на пътя и редовно да анализира дали има необходимост от допълнителни промени в подхода по отношение на проверките и нарушителите на пътя. Стремежът на ръководството на МВР е подобряване безопасността на пътя и намаляване на жертвите и ранените.", "date": "2017.05.11", "title": " Над 14 хиляди са нарушенията по пътищата за седмица"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8-%d1%80%d0%b5%d1%81%d1%82%d0%b0%d0%b2%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b7%d0%b0%d0%bf%d0%b0%d0%b4%d0%bd%d0%b0%d1%82%d0%b0-%d0%bf/", "text": "Завърши първи етап от реставрацията и консервацията на Западната порта на Сердика, заедно с благоустрояването на пространството в археологически парк. Това съобщи кметът на София Йорданка Фандъкова, която провери обекта в присъствието на министъра на културата Боил Банов и заместник-кмета Тодор Чобанов, съобщиха от Столична община.Проектът е част от проекта „Античната история на София-културно-историческото наследство достъпно за всички”.Досега са разкрити археологически останки от западната крепостна стена, северната кула от портата, части от главна антична улица (декуманус), северозападна ъглова триъгълна кула, античен канал, постройки във вътрешността на укрепения град, фрагменти от мозайка на внушителна по размери сграда в североизточната част и др.По проекта бяха изпълнени консервационно-реставрационни дейности на разкритите археологически останки, конструктивно укрепване на ул. „Георг Вашингтон“ с пилотни и анкерни конструкции, което да позволява археологическо проучване в източна посока, Изпълни се ново благоустрояване и озеленяване на обекта. Изградиха се пространства за беседи, културни изяви, които предстои да се организират.Западната порта на Сердика, която е част от Историко-археологическия резерват „Сердика-Средец“, е със статут на археологическа недвижима културна ценност с категория „национално значение“. Обектът притежава изключително висока културна стойност и историческа значимост. За първи път е проучван между 1975 и 1980 г. от екип археолози на Музея за история на София, под ръководството на ст.н.с. Магдалина Станчева. От 2011 до 2013 г. проучванията бяха възобновени от НАИМ на БАН, с финансиране по Столична програма „Култура“.Кметът Фандъкова посочи също, че е поискала от Министерство на културата да бъдат преразгледани отнетите миналата година статути на къщите на бул. „Цариградско шосе“ № 37 и на ул. „Шести септември“ № 49 и да се спре безконтролното и снемане на статути на къщи паметници на културата. Подновяваме и предложението си към Националния институт за недвижимо културно наследство (НИНКН) да дигитализираме за наша сметка целия архив на паметници на културата, които се намират на територията на София.За паметниците на културата от местно значение Фандъкова посочи, че ще използваме възможността, която ни дава Закона за културното наследство при отказ от страна на собствениците, да възстановим сградата чрез учредяване на ипотека на имота. Вече разговарях с Общинска банка и подготвяме специална такава програма, каза също кметът Фандъкова.", "date": "2017.05.11", "title": " Завърши реставрацията на Западната порта на Сердика"}
{"url": "https://trud.bg/%d1%81%d0%bb%d0%b5%d0%b4-28-%d0%b3-%d1%86%d1%8a%d1%80%d0%ba%d0%be%d0%b2%d0%bd%d0%be-%d1%81%d0%bb%d1%83%d0%b6%d0%b5%d0%bd%d0%b5-%d1%80%d0%be%d0%bc-%d1%81%d1%82%d0%b0%d0%bd%d0%b0-%d0%ba%d0%be%d0%be/", "text": "Бившият свещеник пее френски шансони, запален е по планинарствотоУспял да спаси 16-годишна циганка от уреден платен брак53-годишният ром Иван Тодоров след почти три десетилетия църковно служене напусна храма и стана координатор в Центъра за етнически диалог и толерантност „Амалипе“ във Велико Търново. Начетеният мъж не крие етническата си принадлежност и дори се гордее с нея. Родом е от китното балканско градче Тетевен и е завидно образован, учил е в Софийския и във Великотърновския университет. Бакалавър е по теология и педагогика. Има магистърска степен по политология, дипломация и национална сигурност към Философския факултет на ВТУ. В момента е докторант по етнология към Историческия факултет на великотърновския ВУЗ.В продължение на 28 г. Иван Тодоров е бил свещеник. Той бил един от двайсетината роми в България, които са надянали расо и проповядват в родните храмове.„Първо бях ръкоположен за епархийски дякон в Тетевен. После служих като свещеник към параклиса на Богословския факултет в София. През април 1994 г. бях изпратен в Търновската епархия и великотърновският митрополит Григорий ми повери храма в балканското градче Златарица. Там останах до 2009 г. , когато владиката ме премести в Елена, където по това време имаше остра нужда от духовници. Почувствах се одухотворен и зареден с живителна енергия благодарение на възрожденския дух на еленчани. Местните балканджии знаеха, че съм циганин, но ме приеха като отец Иван. Това ми топлеше душата и ме вдъхновяваше за усърдна духовна дейност“, споделя Иван Тодоров.Попът ром разкрива, че по време на 4-годишното си пребиваване в Елена осъзнал, че всеки човек има нужда от разбиране, внимание и зачитане независимо от неговия социален статус и етническа принадлежност. Това го накарало да бъде по-борбен, да търси истината и да отстоява правото.„В Елена бях много радушно приет и работех добре и с деца, и с възрастни. В местния вестник публикуваха мои статии, изнасях лекции и по радиото. Това бяха просветителски материали за богослужението, за значението на кръста, за важните християнски празници, за житията на светиите, за църковните ритуали. Мисията ми беше да разпространявам религиозните знания, както и любов и вяра в ценностите“, обяснява Иван Тодоров.Той обаче с болка доверява, че усилията му подразнили другите свещеници и срещу него се породили неприязън и негодувание, че хората го приемат радушно.„Започна ожесточена битка за отстраняването ми от енорията. Предизвикани бяха финансови ревизии и какви ли не проверки. Нищо нередно не беше открито, но не издържах на натиска и реших да напусна. Не искам да се връщам към този черен момент от живота си. Простил съм на всички и за всичко“, категоричен е Иван Тодоров.Когато предприел действия за промяна, ромът се срещнал с председателя на Центъра за етнически диалог и толерантност „Амалипе“ във Велико Търново Деян Колев. Тодоров се явил на интервю за длъжността общински модератор към ромската неправителствена организация, защото вече бил натрупал ценен опит при общуването си с хора на различна възраст и социални прослойки.„Вече трета година работя в Център „Амалипе“ и мисля, че открих новото си призвание, въпреки че църквата много ми липсва. Междувременно захванах усилено да уча английски език и вече имам и добра компютърна грамотност“, разкрива с неприкрита гордост и удовлетворение Иван Тодоров.Като модератор той обикалял кварталите с ромско население и от врата на врата издирвал деца, които не ходят на училище. Провеждал преговори и беседи с родителите като ги убеждавал да върнат децата си в класните стаи. Активно работел и за повишаване на здравната култура на хората от етническите малцинства. Организирал и участвал в множество кампании, както за здравна превенция, така и за предотвратяване на ранните бракове. Така в продължение на година и половина енергичният ром работел в общността.След това ръководството на Център „Амалипе“ го главило за координатор на мрежата от всичките 12 звена на организацията в страната.„По време на практиката ми съм се сблъсквал с покъртителни случаи. Никога няма да забравя как успяхме да спасим 16-годишна девойка, чиито родители се бяха спазарили да я продадат за 40 000 лв. на друг ромски клан, който пък искаше, след като я омъжи, да я изведе в чужбина. Водихме тежки и продължителни преговори с родителите и на момичето, и на кандидат-жениха. Като видя, че се застъпваме за правата й, девойката се почувства защитена и се противопостави на уредения брак. Върна се в училище, завърши успешно средното си образование и сега е студентка“, разказва Иван Тодоров.Той е категоричен, че ромската общност постепенно започва да се отваря към образователните, здравните и културните програми. Практиката сочи, че кардарашките и бургуджийските групи все още са консервативни, но и те постепенно започват да се разкрепостяват.„Радващото е, че има родители роми, които вече сами ни търсят и искат консултации как да бъдат подпомогнати със стипендии, за да изучат децата си. През последните години отлични резултати дава програмата „Всеки ученик може да бъде отличник“. Тя се прилага в над 250 училища в страната и в тези учебни заведения почти няма отпаднали деца“, уточнява Иван Тодоров.„В страната вече има над 15 професори от ромски произход, двама-трима от тях работят във Великотърновския университет. Доцентите са над 20, стотина са докторантите“, изтъква Тодоров. Той обаче с болка споделя и тревожната тенденция, че много от ромите се асимилират. Тези, които са с по-светла кожа и не носят типичните физиологични ромски белези, се срамуват да признаят, че са цигани.Други пък се турчеят. Това според Иван Тодоров е пагубно за ромската самобитност.„Така може да изчезнат ромските бит и култура, които са изключително богати. Няма нищо срамно човек да признае и да уважава етническата си принадлежност“, съветва Тодоров.Координаторът от Център „Амалипе“ не пропуска да отбележи, че организацията има отлични контакти и взаимодействие с държавни и общински институции.„Много добре си партнираме с бюрото по труда в Търново. Директорът на ведомството Обрешко Нечев редовно консултира ромската общност за свободните работни места, препоръчва и ни свързва с фирми, които търсят кадри. Благодарение на това сътрудничество за една година успяхме да осигурим препитание на над 20 души. В момента тези хора, които бяха трайно безработни, вече се трудят в шивашки фабрики, в строителството, в сладкарски цехове“, казва Иван Тодоров.Бившият свещеник е широко скроена личност и има множество любими занимания, с които си почива в оскъдното свободно време. Иван Тодоров е меломан. Слуша класическа музика, гледа опера. Пее френски шансони и италиански парчета. Освен това е и запален планинар. Обожава природата и прави 40-километрови преходи в Балкана.", "date": "2017.05.11", "title": " След 28 г. църковно служене ром стана координатор на НПО"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b4%d0%b0-%d1%81%d0%b5-%d0%bf%d0%be%d1%87%d1%83%d0%b2%d1%81%d1%82%d0%b2%d0%b0%d0%bc%d0%b5-%d0%b3%d0%be%d1%80%d0%b4%d0%b8-%d0%b1%d1%8a%d0%bb%d0%b3%d0%b0%d1%80/", "text": "„Нека днес се почувстваме горди българи с делото на светите братя Кирил и Методий”. Това написа във Фейсбук лидерът на БСП Корнелия Нинова.„Честит професионален празник на библиотечните и информационните работници. Бъдете здрави и приемете нашата почит за усилията си да съхранявате духовността и българщината. Честит празник и на всички именици – здраве, късмет и благоденствие!”, пише още тя.Председателят на левицата взе участие в отбелязването на 40-тата годишнина от създаването на Националната гимназия за древни езици и култури „Константин-Кирил Философ”, която е завършила.", "date": "2017.05.11", "title": " Нинова: Да се почувстваме горди българи с делото на  Кирил и Методий"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%b0%d0%bf%d0%b0%d1%88-%d0%be%d0%b1%d1%80%d0%b0%d0%bb-%d0%b4%d0%b2%d0%b5-%d0%b6%d0%b8/", "text": "По искане на Районна прокуратура – Велико Търново, съдът взе мярка за неотклонение „задържане под стража” на 33 – годишен рецидивист за извършени две домови кражби.Прокуратурата е привлякла Господин Т. в качеството на обвиняем за това, че в периода от 11 до 12 часа на 7 май обрал две жилища. Апашът проникнал в жилище на ул. “Иларион Драгостинов” в старата столица и отнел дамски ръчен часовник и дамски пръстен от медицинска стомана от владението на жена на 30 години. Веднага след това – за времето от 11.15 до 12 часа на ул. “Константин Паница” отнел от владението на собствениците дамско портмоне с 11.50 лева и фотоапарат „Канон“.Съдът е преценил, че е налице опасност да се укрие или да извърши друго престъпление. Господин Т. е привлечен като обвиняем за престъпление, извършено при условията на опасен рецидив. Настоящото деяние е извършено след няколко негови предходни осъждания, което обосновава наличието на една изключително висока степен на обществена опасност. Поради това на лицето е взета мярка за неотклонение „задържане под стража“.Разследването продължава под ръководството на Районна прокуратура – Велико Търново. Определението подлежи на обжалване пред Апелативен съд – Велико Търново.", "date": "2017.05.11", "title": " Съдът остави в ареста апаш, обрал две жилища за час"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b2%d1%80%d1%8a%d1%87%d0%b2%d0%b0-%d0%ba%d0%bb%d1%8e%d1%87%d0%be%d0%b2%d0%b5%d1%82%d0%b5-%d0%bd%d0%b0-60-%d0%bd%d0%be/", "text": "Министърът на вътрешните работи Валентин Радев ще връчи ключовете на 60 нови патрулни автомобила на 12 май, петък, от 12.00 часа в сградата на ГД „Национална полиция“. Това съобщиха от пресцентъра на МВР.Превозните средства за разпределени за СДВР и областните дирекции на МВР във Варна, Пловдив и Стара Загора. Те са предназначени за обезпечаване работата на полицаите, осъществяващи пътен контрол.", "date": "2017.05.11", "title": " Валентин Радев връчва ключовете на 60 нови патрулни коли"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bc%d0%bd%d0%be%d0%b3%d0%be-%d1%83%d1%87%d0%b5%d0%bd%d0%b8-%d0%bf%d0%be-%d1%81%d0%b2%d0%b5%d1%82%d0%b0-%d0%ba%d0%b0%d0%b7/", "text": "Много учени по света казват, че българите са в ядрото на европейската цивилизация и студентите на Великотърновския университет го доказват всекидневно. Те го доказват със своята работа, вдъхновение и всичко онова, което правят за развитието на езика, науката и културата ни. Това заяви в четвъртък вицепрезидентът Илияна Йотова пред преподавателите и студентите на Великотърновския университет „Св. Св. Кирил и Методий“ по случай патронния празник на висшето учебно заведение.Йотова подчерта, че университетът е наследник на Търновската книжовна школа, която дава знания и просвещение не само в родината ни, а и на целия континент.“За мен е огромна чест днес да бъда част от този празник, празникът на светите братя Кирил и Методий, празникът на Великотърновския университет. Кой не е слушал за Второто българско царство? Кой не е слушал за Велико Търново? В тази аудитория днес, макар и на открито, в присъствието на професори, историци, литературоведи, специалисти по старобългарска литература, изкуства и култура, трудно ще мога да бъда наравно с тях, за да припомня всички онези определения, дадени за Велико Търново. Но само ще кажа Царевград. Ще припомня Манасиевата хроника и онова, което са написали древните. Именно затова най-естественото нещо е в този град е да се развива делото на Кирил и Методий“, каза още в словото си Илияна Йотова.Тя подчерта, че вече над 50 години търновската алама матер е едно от най-добрите висши учебни заведения, не само у нас, но и по целия свят.„Днес Великотърновският университет е желано място за много студенти – да дойдат и да се учат тук. И не само от други краища на България, но и от цяла Европа. Но нищо от това не идва от само себе си и даром. Зад това стоят преподавателите, администрацията на университета и самите студенти“, изтъкна вицепрезидентът.Йотова се обърна и към младите хора, с думите, че те са изключително ценни, не само за родината ни, но и за целия свят.„Никога не забравяйте къде сте учили и чие послание носите дълбоко с душите и сърцата си. В зората на Средновековието, да кажеш, че всеки един народ има право на собствено богослужение, на собствен език и писменост, това звучи по-актуално дори от днешното съвремие. Бъдете горди с това, че сте възпитаници на Великотърновския университет „Св. Св. Кирил и Методий“, бъдете благословени! На добър час! Честит празник!“, завърши Илияна Йотова.Приветствено слово отправи и проф. Христо Бонджолов, ректор на ВТУ, в което той също поздрави всички преподаватели и студенти. На церемонията присъстваха народни представители, областният управител на Велико Търново проф. Любомира Попова, зам.-министърът на труда и социалната политика Росица Димитрова, зам.-кметът на Община Велико Търново Ганчо Карабаджаков, общественици, професори, преподаватели и студенти.", "date": "2017.05.11", "title": " Илияна Йотова:  Много учени по света казват, че българите са ядрото на европейската цивилизация"}
{"url": "https://trud.bg/11-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8-%d0%b2-%d0%bc%d0%be%d0%bd-%d0%bf%d0%b8%d1%88%d0%b0%d1%82-%d1%83%d1%87%d0%b5%d0%b1%d0%bd%d0%b8%d1%86%d0%b8/", "text": "11 служители на образователното министерство са автори или съавтори на учебници, помагала и опознавателни книжки. Това става ясно от писмен отговор на министъра на образованието Красимир Велчев след депутатско питане, отправено от народния представител Анелия Клисарова от „БСП за България“.Клисарова пита министър Вълчев колко на брой и на какви длъжности са служителите на МОН, които са автори участват в авторски колективи, изготвили познавателни книжки, учебници и помагала, които са получили одобрение или чакат такова от министъра на образованието. Както и дали въпросните служители са декларирали това по надлежния ред с оглед избягването на конфликт на интереси.Шестима от въпросните чиновници са служители в министерството, като един от тях е директор, 3-ма – държавни експерти, а двама – главни експерти.Останалите петима са служители в регионалните управления по образованието – един началник и 4-ма старши експерти.„Всички те са декларирали в законовия срок посочените обстоятелства“, уверява в отговора си министър Велчев.", "date": "2017.05.11", "title": " 11 чиновници в МОН пишат учебници"}
{"url": "https://trud.bg/%d0%b1%d0%b8%d0%b2%d1%88%d0%b0%d1%82%d0%b0-%d0%bb%d0%b5%d0%b4%d0%b5%d0%bd%d0%b0-%d0%bf%d1%8a%d1%80%d0%b7%d0%b0%d0%bb%d0%ba%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81%d1%82%d0%b0/", "text": " Теренът на бившата ледена пързалка, намиращ до западните трибуни на спортен комплекс „Ивайло” във Велико Търново, ще бъде превърнат във футболно игрище до реализацията на цялостния проект за тренировъчна база. Инициатива е на кмета на старопрестолния град Даниел Панов и има за цел да разшири възможностите за тренировъчен процес на великотърновските футболисти. Предстои стартиране на първия етап от реализацията – пространството ще бъде обезопасено, валирано и подравнено. Старата ограда и металните елементи ще бъдат премахнати. Предстои също засаждане на райграс и оформяне на границите.Координацията на строителните работи по първия етап е възложена на заместник-кмета по строителството и устройството на територията проф. Георги Камарашев. Финансирането ще бъде осигурен от общинския бюджет. С облагородяването на терена ще бъде сложен край на практиката недобросъвестни граждани да превръщат зоната в незаконно сметище. Община Велико Търново и ОП „Спортни имоти и прояви” няколко пъти са възлагали дейности по почистване на отпадъците.Вторият етап предвижда обезопасеният терен да бъде оформен като тренировъчно футболно игрище с естествена настилка, отводняване и дренаж. Експерти от дирекция „Строителство и устройство на територията” вече работят по изготвянето на скица и технически проект. Финансирането ще е от собствени средства на Общината и от спонсори. Още през 2009 г. върху терена на бившата ледена пързалка е учредено право на строеж, а конкурсът е спечелен от частен инвеститор. Последният обаче не се възползва от 5-годишния срок за реализация на намерението, започнал да тече от февруари 2010 г.По инициатива на кмета Даниел Панов Община Велико Търново си връща стопанисването на имота с площ от 10,3 декара през пролетта на 2015 г. Изготвен е проект, с който от Министерството на младежта и спорта се търси финансиране за изграждане на три спортни съоръжения – футболен терен с естествена настилка, игрище с изкуствена настилка и лекоатлетическа зона за хвърляне на диск, копие и гюле. Инвестиционното намерение продължава да бъде актуално и ще бъде реализирани при осигуряване на финансов ресурс.", "date": "2017.05.11", "title": " Бившата ледена пързалка в Търново става футболно игрище"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0-%d0%bf%d1%80%d0%b5%d0%ba%d1%8a%d1%81%d0%bd%d0%b0-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5%d1%82%d0%be/", "text": "Сигнал за взривно устройство е прекъснал заседанието на Върховния административен съд по делото за референдума, иницииран от „Шоуто на Слави“. Това стана ясно от прессъобщение, разпространено от ВАС.Делото бе образувано след жалба на Инициативния комитет, инициирал референдума. От съда съобщават още, че е постъпило и искане от Ася Петрова, заместник на Главния прокурор при Върховна административна прокуратура за поправка на протокола от проведеното открито съдебно заседание на 6 април 2017 г.В изпълнение на задължителната процедура по чл. 151, ал. 4 от ГПК делото е насрочено в открито съдебно заседание на 11 май 2017 г. Поради постъпил сигнал за взривно устройство в сградата на Върховен административен съд, на посочената дата откритото съдебно заседание е прекъснато и сградата съответно освободена.Следващото съдебно заседание ще бъде насрочено за възможно най-близка извънредна дата, която да осигури редовното призоваване на страните.", "date": "2017.05.11", "title": " Сигнал за бомба прекъсна заседанието на ВАС за референдума на Слави"}
{"url": "https://trud.bg/%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d1%83%d0%b4%d0%b0%d0%b2%d0%b5%d0%bd%d0%b8%d1%8f-8-%d0%b3/", "text": "Водолази откриха тялото на 8-годишния Никола А., който , община Струмяни.Трагедията се разигра снощи около 20 часа. Група деца от ромската махала в село Илинденци излезли на разходка край водоема и решили да поритат топка. Тя обаче паднала във водата.Едно от децата – Никола А., решил да я извади,но се подхлъзнало и паднало във дълбокия язовир. Въпреки,че децата изпаднали в паника, се сетили да вземат синджира, с който било вързано куче, което водили на разходката. Те го хвърлили към Никола с надеждата да го изтеглят, но малкото дете не успяло да се улови.Буквално момчето потънало за секунди пред очите на децата. Сред тях било и едно от братчетата на Никола.„До късно вечерта го търсихме, но напразно. Баща му, който работи в Гърция, се върна спешно в Струмяни. Майка му не работи, съпрузите имат общо 5 деца. Водоемът няма охрана , тъй като е малък, досега не е имало подобни инциденти”, заяви кметът на община Струмяни Емил Илиев.Водоемът е собственост на „Напоителни системи“.", "date": "2017.05.11", "title": " Водолази откриха тялото на удавения 8-годишен Никола"}
{"url": "https://trud.bg/%d0%b3%d0%b5%d0%be%d1%80%d0%b3%d0%b5-%d0%b8%d0%b2%d0%b0%d0%bd%d0%be%d0%b2-%d0%be%d1%82%d0%bd%d0%be%d0%b2%d0%be-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%b4%d0%b0%d0%b4%d0%b5-%d0%bc%d0%b0/", "text": "Македонският президент Георге Иванов е получил писмо от новоизбрания председател на Парламента Талат Джафери с искане да връчи мандат на социалдемократите и албанските партииГеорге Иванов, обаче, остава на позицията си, съобщиха от канцеларията му пред . „Президентът Иванов очаква от лидера на СДСМ да изпълни публично отправените изявления, че заедно с коалиционните партньори ще предоставят гаранции за укрепване на унитарноста на държавата и че всичко ще бъде в съответствие с Конституцията на Република Македония“, настоява Иванов.Президентът посочва, че Тиранската платформа, скрепена в преговори между социалдемократите и албанските партии, или който и да е документ, противоречащ на Конституцията, не може да е основание за формиране на Правителство.Президентът ще прецени как да действа и дали да връчи мандат съгласно Конституцията, подчертаха от офиса му.Основният закон на Македония мълчи в какъв срок Иванов трябва да реши. В Конституцията пише, че президентът връчва мандат в 10-дневен срок на партията, спечелила изборите. ВМРО получи мандат, но го върна. Конституцията мълчи в какъв срок се връчва мандата на останалите партии.", "date": "2017.05.11", "title": " Георге Иванов отново отказа да даде мандата на Зоран Заев"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d1%82%d0%b0%d0%b2%d0%b0-%d1%86%d0%b5%d0%bd%d1%82%d1%8a%d1%80-%d0%bd%d0%b0-%d0%bb%d0%b8%d1%82%d0%b5%d1%80%d0%b0%d1%82%d1%83/", "text": "Благоевград от днес ще бъде център на литература и театър. В деня, когато православната църква почита паметта на двамата братя- Св. Св. Кирил и Методий, предстои откриването на два от най- значимите фестивали в Благоевград.От 18.00 часа на площад „Георги Измирлиев“, пред зала „22 септември“ ще бъде поставено началото на IV книжно издание „Литера Експо“. До 15 май общо 17 издателства ще разположат заглавия в шест шатри. Жителите  и гостите на града ще имат възможност да закупят книги на преференциални цени, както и да се срещнат с някои от техните автори. По традиция, организаторите отправят специална покана към  студентите, учениците, децата и техните родители да посетят изложението и да открият любимите си книги. Програмата на „Литера Експо 2017” включва представяния, литературни четения и  срещи с нови и утвърдени имена на българската литература.17 уникални заглавия ще предложи V юбилейно издание на театралния фестивал- Територия за млад театър „Тара-ра-бумбия“ от днес до 19 май. Първото представление, което ще открие фестивалът, е по текстове на Василий Шушкин – „Щрихи към един портрет“. На голяма сцена на Драматичен театър „Никола Вапцаров“ от 19.00 часа ще излязат актьорите от НАТФИЗ „Кръстьо Сарафов“. След  тях, официално кметът на община Благоевград д-р Атанас Камбитов ще даде началото на юбилейното издание на една от най- независимите театрални сцени за млади и утвърдени имена. С едно от тях ще продължи поредицата от постановки- Камен Донев ще завладее зала „Пейо Яворов“ от 21.00 часа с „Лекция № 2: За всеобщата просвета.“ Тази година модул „Памет“ е посветен българския театрален режисьор от 90-те години на 20 век Стоян Камбарев.", "date": "2017.05.11", "title": " Благоевград става център на литература и театър"}
{"url": "https://trud.bg/%d0%bd%d0%b0%d1%80%d0%b5%d0%b4%d0%b8%d1%85%d0%b0-%d0%bd%d0%b0-%d0%bc%d0%b0%d0%b9%d0%ba%d1%8a%d0%bb-%d1%84%d0%bb%d0%b8%d0%bd-%d0%b4%d0%b0-%d0%bf%d1%80%d0%b5%d0%b4%d0%b0%d0%b4%d0%b5-%d0%b4%d0%be%d0%ba/", "text": "Комисията по разузнаването към Сената на САЩ поиска от бившия съветник на американския президент Доналд Тръмп – Майкъл Флин, да предаде документи, свързани с Русия, информира Би Би Си.Документите били поискани още на 28 април, но тогава Флин отказал да сътрудничи,  съобщиха републиканският председател на комисията Ричард Бър и най-високопоставеният демократ в този сенатски орган – Марк Уорнър.През февруари Флин беше принуден да подаде оставка като съветник на американския президент по въпросите на националната сигурност само броени дни след като зае поста. Причината за това бяха нерегламентирани контакти с руския посланик във Вашингтон Сергей Кисляк.Русия отрича намеса в изборния процес в САЩ, а Тръмп – да е сътрудничил с нея по време на кампанията.Съобщението за призовката дойде ден след като американският президент уволни директора на ФБР Джеймс Коми, който ръководеше разследването за предполагаема руска намеса в изборите.Това е първата призовка, изпратена от комисията, от началото на нейното разследване за предполагаема намеса на Русия в президентските избори в САЩ през ноември.  ", "date": "2017.05.11", "title": " Наредиха на Майкъл Флин да предаде документи, свързани с Русия"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b4/", "text": "Надявам се Европейският парламент да одобри нашата кандидатура за еврокомисар, заяви премиерът Бойко Борисов.„Надявам се тя да е успешна. Днешното мероприятие за „Резултатите и добри практики от изпълнението на Европейския фонд за стратегически инвестиции“ показва, че работим активно по всички програми на ЕС, така че само можем да пожелаем на Мария Габриел.“„По-рано днес освободих заместник-министъра на здравеопазването Стоил Апостолов, заради данните за злоупотреби“, допълни Борисов.", "date": "2017.05.11", "title": " Борисов: Надявам се Европарламентът да одобри кандидатурата на Мария Габриел за еврокомисар (ВИДЕО)"}
{"url": "https://trud.bg/%d0%b0%d1%82%d1%80%d0%b0%d0%ba%d1%82%d0%b8%d0%b2%d0%bd%d0%b8-%d0%b1%d0%be%d0%bd%d1%83%d1%81%d0%b8-%d1%81-%d0%bd%d0%be%d0%b2%d0%b8%d1%82%d0%b5-%d0%bf%d1%80%d0%be%d0%bc%d0%be%d1%86%d0%b8%d0%b8-%d0%bd/", "text": "Повече мегабайти за безгрижно сърфиране ще получат клиентите на VIVACOM с новите промоции на предплатените пакети „Bravo” и “Bravo+”.Потребителите, които закупят един от двата предплатени пакета на телекома, ще разполагат с 4 000 MB, вместо стандартно включените 1 000 MB. Бонусът е в допълнение към останалото съдържание в пакетите. По този начин, освен промоционалните мегабайти, предплатен стартов пакет „Bravo” осигурява на клиентите 300 минути за разговори и 300 SMS-а в мрежата на VIVACOM, а предплатен стартов пакет “Bravo+” – 100 минути към всички национални мрежи.Промоционални условия се прилагат и при презареждане, като допълнителен бонус очаква всеки от клиентите на „Bravo” и “Bravo+“. Презарежданията на предплатените пакети с над 15 лева ще добавя промоционални 3 000 MB. Освен с допълнителните мегабайти, потребителите които презаредят своя предплатен пакет “Bravo” с над 15 лева ще получат още 600 минути и 600 SMS-а в мрежата на VIVACOM, докато презареждане със същата сума на пакет „Bravo+” носи 300 национални минути към VIVACOM.Промоционалните условия са в сила до 31 юли 2017 г.За повече информация: www.vivacom.bg", "date": "2017.05.11", "title": " Атрактивни бонуси с новите промоции на предплатени пакети „Bravo” и “Bravo+” от VIVACOM\t\t\t "}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b2%d0%be%d0%b4%d0%b5%d1%89%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%b8/", "text": "„Концесиите по принцип са приоритет на нашата политика, на Министерството на транспорта и в сегашния управленски мандат сме заложили изключително сериозен акцент върху концесионирането на обекти от транпортната инфраструктура във всички сектори. Надявам се да имаме волята и времето да изпълним тази програма.“ Това заяви в Бургас транспортният министър Ивайло Московски.Що се отнася до концесията на Летище София, министър Московски каза, че процедурата ще бъде стартирана наново. „Изключително нелогично ми се струва това, което направи служебния кабинет. Концесионната политика е начинът, по който може да бъдат съвместени интересите и на държавата, и на частните оператори. На Летище София имахме две цели – да намерим вътрешен ресурс за системата на транспорта, за да покрием темата с дълговете в БДЖ, и летището да получи своето добро развитие. Сега наново ще процедираме с анализите. Има си закони, има си принципи за конкуренция, всичко ще бъде прозрачно, ще се обърнем към водещи в света институции, така че да се гарантира равен достъп на всички до такава процедура.“Министърът присъства на откриване на новото пристанищно съоръжение на Аурубис България, което е за разтоварване, контрол и съхранение на меден концентрат. Проектният му капацитет е за 60 000 тона, като застроената площ на склада е 6 000 кв. м. 15 милиона евро е инвестицията, каза Георги Домусчиев, председател на съвета на директорите на БМФ – Порт Бургас. Повече от 70 милиона евро до края на 2017- та, ще стигне инвестицията направена от концесионера за пет години.„Има одобрено удълбочаване на зоната на Бургас, предвидените и ред други инвестиции на ДП „Пристранищна инфраструктура“ са в размер на 30 милиона“, каза още Московски и коментира че това би довело още повече до засилване на товаропотоците.", "date": "2017.05.11", "title": " Министър Московски: Водещи световни институции ще гарантират прозрачност на концесията за летище София"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b2-%d0%bc%d0%b0%d0%bd%d0%b4%d0%b0%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%be%d1%87%d0%b0%d0%ba%d0%b2%d0%b0/", "text": "Британският премиер Тереза Мей поздрави министър-председателя Бойко Борисов по повод избирането му за трети мандат начело на изпълнителната власт. „Обединеното кралство високо цени нашето тясно сътрудничество с България в много области – справянето с външните и вътрешни заплахи за Европа, защитата на международната основаваща се на правила система и стимулирането на развитието на свободната търговия“, отбелязва тя в поздравителния адрес, съобщиха от пресцентъра на МС.Тереза Мей допълва, че очаква с надежда възможността за по-нататъшно разширяване на партньорството с България по време на мандата на Борисов като министър-председател. Тя изтъква, че съществуват редица области, където вече се работи в тясна връзка, но вижда пространство за още по-тясно сътрудничество – например в подкрепата на общите интереси при справянето с миграцията, гарантирането на сигурността на границите, стимулирането на съдебната реформа, утвърждаване на правоприлагането и борбата с трансграничната престъпност.„Обединеното кралство напуска Европейския съюз, но ние ще се стремим към дълбоко и специално партньорство със сигурен и проспериращ ЕС. Същевременно съм убедена, че трайните здрави двустранни отношения между Обединеното кралство и България ще бъдат максимално в интерес на нашите две страни, Европа и света“, пише още Тереза Мей до премиера Борисов.", "date": "2017.05.11", "title": " Тереза Мей: От Бойко Борисов очаквам разширяване на партньорството ни"}
{"url": "https://trud.bg/%d0%bc%d1%8a%d1%80%d1%82%d0%b2%d0%b0-%d1%80%d0%b8%d0%b1%d0%b0-%d0%b8%d0%b7%d0%bf%d0%bb%d1%83%d0%b2%d0%b0-%d0%be%d1%82-%d1%80%d0%b5%d0%ba%d0%b0-%d0%bc%d0%b5%d1%87%d0%ba%d0%b0-%d0%bf%d1%80%d0%be%d0%ba/", "text": "Мъртва риба изплува за пореден път от река Мечка, а експерти на РИОСВ-Пловдив, Басейнова дирекция „Източнобеломорски район“ и Регионалната лаборатория към Изпълнителната агенция по околна среда извършиха проверка на място след сигнал, подаден от кмета на село Поройна Петко Налбантов.Според него причинител на замърсяването на реката в чертите на населеното място са фекалиите от краварниците в село Леново. Инспекторите са проверили района на фермите и са обходили дерето в село Леново, вливащо се в река Леновска, която е приток на река Мечка.Локализирано е мястото на замърсяването – дерето на река Леновска, взети са проби. Направен е опит да се открие източникът на замърсяването, но поради лоши климатични условия и липса на достъп, същият не е открит до момента. Изпратено е писмо до кмета на община Асеновград д-р Емил Караиванов за предприемане на спешни действия за установяване на причинителя на замърсяването и за прекратяването му.От РИОСВ-Пловдив са уведомили и предали случая на Окръжна прокуратура с цел установяване на причинителя за замърсяването.От 3 до 10 май в РИОСВ-Пловдив са получени 6 сигнала за замърсяване на река Мечка, по които са извършени съвместни проверки и са взети проби за анализ от различни пунктове. При тях не е открит източникът на замърсяване. Последният сигнал е от 10 май и подаден от началника на Общинска охрана – Първомай, който съобщава за силно замърсена, мътна и разпенена вода на река Мечка при моста на квартал „Дебър“.Още същия ден е направен обход от експерти от РИОСВ, Басейнова дирекция и Регионалната лаборатория към ИАОС заедно с кмета на Леново, служители на Общинска охрана-Първомай и собственици на кравефермите, разположени в района. Констатирани са следи от утайки от замърсяване. Очакват се резултатите от взетите проби от Регионалната лаборатория в Пловдив.", "date": "2017.05.11", "title": " Мъртва риба изплува от река Мечка, прокуратурата търси замърсителя"}
{"url": "https://trud.bg/%d0%b4%d0%b5%d0%bd%d1%8f%d1%82-%d0%bd%d0%b0-%d1%88%d1%83%d0%bc%d0%b5%d0%bd-11-%d0%bc%d0%b0%d0%b9-%d0%b3%d1%80%d0%b0%d0%b4%d1%8a%d1%82-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%81%d0%bd/", "text": " Там под звуците на националния химн, химна на Европа и на Шумен бяха издигнати флаговете на България, ЕС и на града. Честта да го сторят имаха Християн Тотев, двукратен световен и трикратен европейски шампион по муай тай, Любомира Николова – световна шампионка по карате и трикратна носителка на титлата на Европа при девойки старша възраст и Красимир Савов – хореограф и почетен гражданин на Шумен.Празникът събра в Шумен много гости – Варненският и Великопреславски митрополит Йоан, Районният мюфтия Месут Мехмедов, народните представители д-р Румен Генов, Иван Иванов и д-р Нигяр Джафер, зам.-председател на НС. Специално за празника дойдоха и делегации от Дебрецен, и Плоещ. Поздравителни обръщения изпратиха премиерът Бойко Борисов, председателят на парламента Димитър Главчев, много кметове на общини и институции. „Неслучайно шуменци избират 11 май за свой празник. Той е свързан с почитта към делото на славянските първоучители, с традициите на нашия град и с отношението на шуменската общественост към образованието и духовността“, обърна се към всички кметът Любомир Христов.Митрополит Йоан поздрави шуменци и подчерта, че „живеем в един район, особено интересен“ и завърши с думите на Св.апостор Павел: „Доколкото ви е възможно, братя, имайте мир помежду си и бог на мира и любовта ще бъде с вас“.На тържествена сесия на общинския съвет бяха връчени Наградите на Шумен за изкуство и култура. В раздел „Дейци на културата и дарители“ колективната награда получи Регионална библиотека „Стилиян Чилингиров“. Индивидуалната награда е за Деница Узунова, художествен ръководител и диригент на Детски хор „Бодра песен“. Индивидуалната награда в раздел „Литература“ е за Мартин Спасов за книгата му „Костилки от спомени“.Колективната награда е за Авторския колектив на антологията „За Шумен II“. В раздел „Театър“ индивидуалната награда бе присъдена на куклената актриса Добрина Добрева. Колективната е за екипа на авторския вербатим спектакъл „Оттука започва България“.Танцов състав „Дивдядово“ получи колективната награда в раздел „Танц“. Две са колективните отличия за преподавателките по балет, които творят заедно Светла Денчева и Юлия Николова.Арх. Красимир Генов е носителят на наградата в раздел „Архитектура“. В раздел „Изобразително изкуство“ индивидуалната награда получи художникът-скулптор Бехчет Данаджъ. Още един шуменски художник беше отличен в раздел „Приложни изкуства“ – Радослав Ценов.Двама шуменци бяха удостоени с най-високото звание „Почетен гражданин на град Шумен“. Антонин Горчев, автор на химна на Шумен „Оттука започва България“ и на шест стихосбирки. Негови стихове са преведени на седем езика, председател е на Дружеството на писателите в Шумен. Почетен гражданин стана и Добрин Панайотов, създател и първи главен художествен ръководител на Ансамбъл за народни песни и танци „Шумен“. Музикантът живее в Германия от 1990 г., но връзката му с града не е прекъсвала. В неговото музикално училище в Манхайм се обучават много шуменски деца, основава българска православна църковна община, която помага на шуменци. Снимки Авторът", "date": "2017.05.11", "title": " Денят на Шумен – 11 май, градът празнува (СНИМКИ)"}
{"url": "https://trud.bg/%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8-%d0%b2-%d0%bf%d0%bb%d0%be%d0%b4%d0%b8%d0%b2-%d0%bf%d0%be%d0%b4%d0%bf%d0%b8%d1%81/", "text": "Първият договор по изпълнение на Националната програма за енергийна ефективност на жилищни сгради за ремонт на панелен блок в Пловдив вече е факт. До края на месеца ще бъдат подписани още 24 договора, по които вече са определени изпълнителите. В момента са обявени обществени поръчки за още 30 обекта, които се очаква да приключат до края на годината, информира .Община Пловдив има сключени договори с Българска банка за финансиране за саниране на 60 блока, като допълнително още 15 блока са прехвърлени от Министерството на регионалното развитие и благоустройството по програмата за енергийно обновяване на българските домове.Първата фаза по реализация на програмата, а именно „проектиране“, започва веднага. В рамките на 30 дни проектите ще бъдат входирани в Община Пловдив и след издаване на разрешение за строеж започват строително-ремонтните дейности по блоковете.", "date": "2017.05.11", "title": " Санирането стартира и в Плодив, подписаха първия договор"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%b7%d0%b0%d0%b5%d0%bc%d0%b0-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d0%bc%d0%b0/", "text": "Училищният директор Асим Адемов от гърменското село Долно Дряново заема мястото в Европейския парламент на номинираната за български еврокомисар Мария Габриел.Той ръководи училището, откакто като беше освободен от поста заместник-областен управител на Благоевград.През 2014 г. той заменя ДПС с ГЕРБ. Скоро след това е уволнен от училището в Долно Дряново – след като проверката установила, че часовете били вместо по 40, по 35 минути.След като ГЕРБ взимат властта Адемов става заместник-областен управител, а по време на поредното служебно правителство се връща в училището като директор за кратко.„Приемам евентуалното ми отиване в Брюксел като много отговорна, съвестна работа, а не като просто разкарване, както хората много често възприемат“, коментира Адемов пред .Струва му се естествено задачите, които си поставя в Брюксел и Страсбург, да са свързани с образованието.", "date": "2017.05.11", "title": " Училищен директор заема мястото на Мария Габриел в ЕП"}
{"url": "https://trud.bg/%d0%bc%d0%b8%d0%ba%d1%80%d0%be%d0%bf%d0%b5%d0%b4%d0%b8%d0%b0%d1%82%d1%80%d0%b8-%d1%89%d0%b5-%d0%bf%d0%be%d0%ba%d0%b0%d0%b6%d0%b0%d1%82-%d0%bd%d0%b0-%d1%80%d0%be%d0%b4%d0%b8%d1%82%d0%b5%d0%bb%d0%b8/", "text": "Отделението по неонатологията в областната МБАЛ „Д-р Иван Селимински“ в Сливен ще отвори вратите си за родители, за да им покаже какво представлява кенгуру-грижата за техните новородени деца. Инициативата е съвместна, с фондация „Нашите недоносени деца“.„Кенгуру-грижата или продължителният контакт „кожа до кожа“ е най-ефективният начин за включване на родителите в грижите за техните бебета, с най-много доказани ползи. Световната здравна организация я препоръчва за всички бебета, при които това е медицински възможно. Повече от две десетилетия проучванията доказват, че кенгуру-грижата е много повече от алтернатива на кувьоза. Тя показва положителни ефекти върху температурната регулация, сукателните умения и развитието на привързаност към майката при всички новородени“ – заяви Надя Дренска от фондация „Нашите недоносени деца“. Добре документирани са също благоприятните ефекти върху дихателната и сърдечната честота, по-малкият брой вътреболнични инфекции и възможността бебетата да могат да бъдат изписани по-рано от неонатологичните отделения – допълни тя.Микропедиатрията в областната болница ще отвори вратите си от 17 до 18 ч. на 15 май за родителите, чиито деца в момента са настанени в отделението. На 15 май се отбелязва Световният ден на кенгуру-грижата. У нас тя все още не е наложена като практика. България се включва за първи път в инициативата.", "date": "2017.05.11", "title": " Микропедиатри ще покажат на родители що е кенгуру-грижа"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b5%d1%81-%d0%bf%d0%be%d0%b4%d0%ba%d1%80%d0%b5%d0%bf%d1%8f/", "text": "„С Новата програма на ЕС за уменията целим намаляване на неравенствата в сферата на образованието, давайки възможност на българите, както и на всички европейски граждани, да развиват умения на високо равнище. Тези умения са от основно значение за ефективната борба с безработицата и осигуряването на конкурентоспособност и иновации в Европа. Макар и образованието да е основна компетенция на държавите-членки, вярвам, че Европа може да има важна роля в укрепването на националните системи за образование във всички региони и в повишаването на броят на талантите, новаторите и изследователите“. Това заяви българският евродепутат от ГЕРБ/ЕНП Ева Майдел по повод приемането с мнозинство (30 гласа „за“, 4 гласа „против“) на становището по Новата програма на ЕС за уменията. Майдел е докладчик на Групата на ЕНП по Програмата в Комисията по вътрешен пазар на ЕП.Като приоритет евродепутатът определя насърчаването на цифровата грамотност с цел възползване в пълна степен от възможностите в рамките на европейския цифров единен пазар. Тя призовава държавите-членки и Комисията да засилят преподаването на цифрови умения на всички равнища на образование с цел да се гарантира, че европейците от всички възрасти, включително младежите и възрастните хора, както и учителите, са напълно готови да приемат предизвикателствата и възможностите на цифровата икономика, включително изчисленията в облак, големите информационни масиви, електронните платформи и икономиката на споделянето.Според Майдел ключово да се обърне сериозно внимание и на учителската професия. „Необходими са постоянни и устойчиви усилия за привличане, подпомагане и задържане на таланта и високите постижения на учителите. Трябва да гарантираме, че обучаващите имат подходяща работна среда, както и че те самите са информирани за последните развития и имат отворен подход към промените в технологиите и обществото“, коментира тя. „Разчитаме Комисията да осигури значителна подкрепа и механизми за финансиране с цел насърчаване на социалното предприемачество и социалните иновации с оглед на по-добри умения, качествено и приобщаващо образование за всички“, допълни Майдел.", "date": "2017.05.11", "title": " Евродепутатът Ева Майдел: ЕС подкрепя България в осигуряването на нужните умения за устойчива заетост"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%ba%d0%be%d0%be%d1%80%d0%b4%d0%b8%d0%bd%d0%b0%d1%86%d0%b8%d0%be%d0%bd%d0%b5%d0%bd-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%b4/", "text": "Ще се опитаме да направим общ координационен център за дейностите, свързани с българите в чужбина. Това заяви в четвъртък във Велико Търново вицепрезидентът Илияна Йотова. Тя подчерта, че основната причина за това е, че в момента тези действия се изпълняват едновременно от няколко министерства, а това е създава сериозни проблеми. Илияна Йотова коментира, че според изследване на БАН над 15 млн. души в целия свят говорят и пишат на български.„Въпреки това има само 2-3 постановления, които регламентират тази дейност. Трябва да се започне със самите училища, в средното образование, които подготвят децата на български език. Има една създадена асоциация на българските училища зад граница. Тя е много мощна, с много „агресивни“, в добрия смисъл на думата, преподаватели, много амбициозни хора. Ще се борим българският език да получи статут на матуритетен език, защото само по този начин ще можем да мотивираме тези деца, тъй като матуритетния език носи точки след това за висшето образование в чуждите висши учебни заведения“, допълни вицепрезидентът. Йотова допълни, че това няма как да се случи с едно единствено действие, а трябва да се изгради цяла система.„Това са различни стъпки, за да може да се осъществи цялата тази визия – как да се учи български език навън. Различно е – по един начин стоят нещата в западните покрайнини, по съвсем различен – в Западна Европа, зад океана също. Съвсем други са и местните специфични условия. Чаках да се сформира новото правителство и сега предстоят конкретни действия“, изтъкна Илияна Йотова.", "date": "2017.05.11", "title": " Подготвят Координационен център за дейностите свързани с българите в чужбина"}
{"url": "https://trud.bg/%d0%bf%d1%80%d0%b5%d1%87%d0%b8%d1%81%d1%82%d0%b2%d0%b0%d1%82%d0%b5%d0%bb%d0%bd%d0%b0-%d1%81%d1%82%d0%b0%d0%bd%d1%86%d0%b8%d1%8f-%d0%b7%d0%b0-5-%d0%bc%d0%bb%d0%bd-%d0%bb%d0%b2-%d0%be%d1%82%d0%ba/", "text": "Пречиствателната станция за отпадни води в Пивоварна „Пиринско пиво” бе официално открита в Благоевград. Инвестицията за модерното технологично съоръжение е в размер на 5 милиона лева, а инвеститорите са собствениците от „Карлсберг България” АД.„Тази нова придобивка е част от нашата дългосрочна стратегия да се грижим за околната среда. Продължаваме нашата „Зелена линия” да сме екологичен фактор и няма да спрем да инвестираме в тази посока. Подкрепяме подобни инициативи и на парковете „Рила” и „Пирин”, няма да спрем и кампанията ни „Реновирай градинката в квартала”, заяви Деян Беко, главен изпълнителен директор на „Карлсберг България”.Той се похвали пред гостите с отлични резултати на местната пивоварна, като уточни,че от началото на тази година бирената марка „Пиринско” е с дял от 17,2% на пазара, което я прави бирен бранд №1. Деян Беко благодари на ръководството на община Благоевград за разбирането и подкрепата на дейността на пивоварната. Ръководството на компанията каза,че за тях е приоритет опазването на околната среда, както и намаляването на потреблението на вода и електрическа енергия. От компанията съобщиха още,че такава пречиствателна станция ще се строи и в Шумен.Гости на церемонията бяха областния управител Бисер Михайлов и заместник-кметовете на общината – Христина Шопова и Янко Янков.", "date": "2017.05.11", "title": " Пречиствателна станция за 5 млн. лв. откриха  в благоевградската пивоварна"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd-%d0%b4%d0%b5%d0%b1%d1%8e%d1%82%d0%b8%d1%80%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d1%81-%d1%80%d0%b0%d0%bb%d0%b8-%d0%bf%d0%b8%d1%81%d1%82/", "text": "17-метрова стена на славата и килим, оформен като рали писта ще посрещнат специалните гости на дебюта на дълго очаквания роден филм „Бензин“ във Варна.За гала премиерата на 16 май пред Фестивалния и конгресен център ще бъдат строени над 10 тунинговани автомобила, предоставени от рали „България“ и TopGear България. Сред тях ще е и колата на Асен Блатечки – Mazda Luce, която участва в „Бензин“.Лентата е режисьорски дебют на Катерина Горанова и Асен Блатечки, който изпълнява и главната роля. Партнират му Калин Врачански, Башар Рахал, Снежана Макавеева, Пламен Манасиев, Веселин Калановски, холивудският актьор Майкъл Медсън, фронтменът на Godsmack Съли Ерна и моделът Лиляна Станаилова.Част от снимките на наситения с високи скорости и бурни емоции екшън бяха правени миналата есен във Варна. Премиерата на филма ще уважат кметът на града Иван Портних и няколко от най-именитите родни рали състезатели.Заради големия интерес към продукцията гала премиерата ще се повтори два дни по-късно в столицата, а след това „Бензин“ ще бъде прожектиран и в 17 населени места без киносалони благодарение на проекта „Пътуващо кино“.", "date": "2017.05.11", "title": " „Бензин“ дебютира във Варна с рали писта и състезателни коли"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%80%d1%83%d0%bc%d1%8a%d0%bd%d0%b8%d1%8f-%d0%b7%d0%b0%d1%81%d0%bb%d1%83%d0%b6%d0%b0%d0%b2%d0%b0-%d0%bc%d1%8f%d1%81%d1%82%d0%be%d1%82%d0%be-%d1%81%d0%b8-%d0%b2-%d0%b5/", "text": "Механизмът за сътрудничество и проверка (МСП) е добре замислен и не трябва да бъдат въвеждани нови критерии и изисквания, освен вече съществуващите, заяви председателят на Европейската комисия Жан-Клод Юнкер в пленарното заседание на парламента в Букурещ, като добави, че Румъния заслужава мястото си в Европейския съюз и в Шенгенското пространство, предава Agespres.Според председателя на ЕК през последните 10 години Румъния „е положила значителни усилия“ за реформата на съдебната система и в борбата с корупцията, уточнявайки, че приключването на МСП не трябва да означава „прекратяване или оттегляне на реформите“.Люксембургският политик отбеляза, че Румъния трябва да стане член на Шенгенското пространство възможно най-скоро, тъй като нейното място в него е „заслужено“.", "date": "2017.05.11", "title": " Юнкер: Румъния заслужава мястото си в ЕС и в Шенгенското пространство"}
{"url": "https://trud.bg/%d0%ba%d1%81-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%86%d0%b5%d0%bd%d0%b8-%d0%bd%d0%b0-%d0%b7%d0%b5/", "text": "Конституционният съд отхвърли искането на 49 депутати от предишния парламент за отмяна на намаляването на цени на енергия от възобновяеми енергийни източници. Става въпрос за преференциите за малките соларни инсталации, построени със субсидии по Програмата за развитие на селските райони.„На свое заседание КС разгледа к.д. № 12/2016 г. и единодушно отхвърли искането на четиридесет и девет народни представители от 43-то Народно събрание за обявяване на противоконституционност и установяване на несъответствие с чл.63 от Договора за функциониране на Европейския съюз на §18, ал. 1, ал.2, ал. 3, ал.4 и ал.5 от Преходните и заключителните разпоредби на Закона за изменение и допълнение на Закона за енергетиката (обн. , ДВ, бр. 56 от 24.07.2015 г.)“, съобщиха от съда.На заседанието са присъствали 11 конституционни съдии, а мотивите на съда ще бъдат обявени утре, съобщиха още от КС.Депутатите, които заведоха делото, бяха от „БСП лява България“, Български демократичен център – Народен съюз, Реформаторския блок, Кирил Цочев от АБВ и независимият Венцислав Каймаканов (влязъл от ДПС).„Нова цена по действащите договори не е могла да се предвиди от производителите и не е била съобразена към момента на извършване на тяхната инвестиция“, гласеше един от основните им мотиви.§ 18. (1) За производителите на електрическа енергия от възобновяеми източници чрез енергийни обекти, които са изградени със средства от национална или европейска схема за подпомагане и по отношение на които заявления за подпомагане са постъпили до влизането в сила на Закона за енергията от възобновяеми източници, се прилагат цените по чл. 31, ал. 8 от същия закон, които последно са определени с решение на Комисията за енергийно и водно регулиране към датата на влизането в сила на този закон. (2) Производителите по ал. 1 в срок до 31 юли 2015 г. привеждат договорите за изкупуване на електрическа енергия, които са сключили с обществения доставчик или съответния краен снабдител, в съответствие с изискванията на ал. 1. (3) След изтичане на срока по ал. 2 общественият доставчик или съответният краен снабдител изкупуват произведената електрическа енергия по цените, предвидени в ал. 1. (4) Алинея 3 се прилага и в случаите на неизпълнение на задължението по ал. 2. (5) За производителите на електрическа енергия от възобновяеми източници по ал. 1 не се прилагат разпоредбите на чл. 31, ал. 4 и чл. 32, ал. 3 от Закона за енергията от възобновяеми източници. След изтичане на срока на договора за изкупуване по чл. 31, ал. 2 от Закона за енергията от възобновяеми източници преференциални цени не се предоставят.", "date": "2017.05.11", "title": " КС потвърди намаляването на цени на зелена енергия"}
{"url": "https://trud.bg/%d0%bd%d0%b0%d0%b4-200-%d0%be%d1%80%d1%82%d0%be%d0%bf%d0%b5%d0%b4%d0%b8-%d0%b3%d0%bb%d0%b5%d0%b4%d0%b0%d1%82-%d0%bd%d0%b0-%d0%b6%d0%b8%d0%b2%d0%be-%d0%be%d0%bf%d0%b5%d1%80%d0%b0%d1%86%d0%b8%d0%b8/", "text": "Над 200 водещи европейски ортопеди ще наблюдават чрез видеовръзка в реално време 6 високоспециализирани операции във варненската УМБАЛ „Св. Марина“.Те ще бъдат извършени от известни в Европа хирурзи в екип с д-р Калин Михов, началник отделението по ортопедия и травматология в „Св. Марина“ и д-р Максим Загоров. Пряката връзка е част от програмата на XI международна конференция на Българската асоциация по артроскопия и спортна травматология /БААСТ/, която се провежда в курортния комплекс „Слънчев ден“.Съорганизатори на продължаващия до 14 май форум са УМБАЛ „Св. Марина“ и Медицинският университет във Варна. Участниците ще обсъждат новости в колянната, миниинвазивната и артроскопската раменна хирургия.", "date": "2017.05.11", "title": " Над 200 ортопеди гледат на живо операции във варненска болница"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%bd%d0%b0-%d0%bd%d0%b0%d1%80%d0%ba/", "text": "Трима мъже са задържани за притежание на дрога при операции в Радомир и Перник, съобщават от пресцентъра на МВР.Операцията по противодействие на разпространението на наркотични вещества е проведена вчера на територията на Перник и Радомир. В двора на бивше предприятие криминалисти на РУ-Радомир засекли местния жител И.В./33 г./ – Пинчера. При личния му обиск от него иззели  3 дози марихуана и 7 – амфетамин. Последвало претърсване и в дома му, където униформените попаднали на цял арсенал за разфасоване и продажба на дрога. Иззета е електронна везна, около 100 грама марихуана и 13 дози, съдържащи светло-кафяво прахообразно вещество – ефедрин, с тегло около 7 грама. Мъжът бил отведен в полицейския арест. В биографията си той е натрупал регистрации за различни престъпления –  кражби, притежание на наркотични вещества, шофиране на автомобил без свидетелство за правоуправление. Осъждан е и е изтърпявал ефективна и условна присъда.По същото време криминалисти на Първо РУ в Перник предприели процесуално-следствени действия в дома на 26-годишния К.Г. От адреса униформените конфискували близо 60 грама амфетамин, 30 хапчета синтетични наркотици и около 27 грама марихуана. Мъжът е задържан с полицейска мярка до 24 часа. Саморъчно направена цигара и топче, съдържащи суха зелена листна маса, са иззели от 28-годишния перничанин Ю.В. и служители на Второ РУ. Той бил спрян за проверка на улица в областния град, докато управлявал лек автомобил „Ауди А3“. Наркотикът бил открит при извършения му личен обиск, а при последвало претърсване в жилището му униформените намерили и иззели буркан със суха зелена листна маса и  две сгъвки от същата дрога. Ю.В също е задържан в рамките на 24 часа.Работата по документирането на случаите продължава съвместно с Районните прокуратури в Перник и Радомир в рамките на образуваните досъдебни производства.", "date": "2017.05.11", "title": " Трима задържани за притежание на наркотици в Радомир и Перник"}
{"url": "https://trud.bg/%d0%bc%d0%b8%d1%88%d0%b5%d0%bb-%d0%b1%d0%b0%d1%80%d0%bd%d0%b8%d0%b5-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d1%82/", "text": "Главният преговарящ на Европейския съюз за излизането на Великобритания от структурите на Общността Мишел Барние заяви пред ирландския парламент, че с Лондон може да бъде постигнато споразумение, ако преговорите се водят без „агресивност“, предаде АФП.„Ако поставим нещата в правилния ред, ако преговаряме с взаимно уважение, без никаква агресивност … и ако сме отворени за намиране на решения, няма причина, поради която Европа да не може да поддържа силни отношения с Обединеното кралство“, подчерта френският политик пред депутатите в Дъблин.", "date": "2017.05.11", "title": " Мишел Барние: Преговорите за Брекзит трябва да се водят без „агресивност“"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bf%d0%b8%d1%81%d0%b0%d1%82%d0%b5%d0%bb%d1%8f%d1%82-%d0%b4%d0%b8%d0%bc%d0%b8%d1%82%d1%8a%d1%80-%d0%ba%d0%b8%d1%80%d0%ba%d0%be%d0%b2/", "text": "На 9 май 2017 г. на 71-годишна възраст почина българският писател Димитър Кирков, съобщи . Той е автор на художествена проза, литературна критика и история, преводач от руски език.Работи като редактор във в. „Народна младеж”, в. „Литературен фронт”, издателство „Наука и изкуство” и сп. „Септември”. От 1990 до 1998 година е съиздател и директор на сп. „Летописи”. Автор е на повече от 200 статии и студии в областта на литературната история, теория и критика, както и на литературно-критическите книги „Позиции и творчество” (1977) и „Анализи” (1981).Лауреат е на наградата „Южна пролет” (за „Позиции и творчество”, 1979), наградата на Съюза на българските писатели (за „Тайните на автомобилното гробище”, 1993), националната награда „Христо Г. Данов” (за „Спирки из рая”, 1999), наградата „Георги Братанов” (за „Балкански грешник”, 2002), наградата „Берлински хъш”, Германия (за „Балкански грешник, 2003), наградата „Христо Ботев” (за цялостно творчество, 2004). Носител на почетната значка на Съюза на преводачите. Негови книги и откъси от произведения са превеждани на руски, английски, немски и гръцки.Поклон пред паметта му!Опелото ще се състои в църквата „Св. Седмочисленици” в събота, 13 май 2017 г., от 12.30 ч.", "date": "2017.05.11", "title": " Почина писателят Димитър Кирков"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d0%bb%d0%b8-%d0%b8-%d0%bd%d0%b0%d0%bf/", "text": "В РУ – Бяла Слатина са задържани двама мъже от града, които нападали и отправяли заплахи към полицейски служители. Това съобщиха от пресцентъра на МВР.Вчера, в 18.00 часа, униформени се отзовали на сигнал за пътен инцидент. Пристигайки на място, те установили оставен лек автомобил БМВ, ударил се в бордюр. В този момент, от близкото питейно заведение хора извикали за помощ.Полицаите веднага се притекли на помощ и установили, че в обекта нахлули двамата мъже, пътували в катастрофиралата кола. След размяна на реплики със сервитьор в заведението, те му нанесли побой. При опит да бъде установена самоличността на агресивните мъже, те не се съобразили с отправеното им полицейско разпореждане и започнали да блъскат единия от униформените.Това наложило на място да бъде изпратен още един екип от РУ – Бяла Слатина. Въпреки съпротивата, заканите и заплахите към полицаите, П.П. /41 г./ и А.В. /47 г./ били задържани и отведени в районното управление за срок до 24 часа. Срещу тях е започнато бързо производство.", "date": "2017.05.11", "title": " Задържаха двама мъже, заплашвали и нападали полицаи край Враца"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b1%d1%83%d1%85%d0%b0%d0%bb%d0%be%d0%b2-%d1%89%d0%b5-%d0%b8%d0%b7%d0%bf%d1%80%d0%be%d0%b1%d0%b2%d0%b0-%d0%bf%d1%80%d1%8a%d0%b2-%d0%bd%d0%be%d0%b2%d0%b8/", "text": "Двукратният олимпийски шампион в едноместното кану от „Барселона 1992“ Николай Бухалов и двукратният сребърен медалист в каяка от Игрите в Сидни през 2000 г. Петър Мерков ще са сред първите, които ще се качат и ще изпробват първите в Пловдив две драконови лодки. Те вече са в хангарите на гребния канал и ще са най-новата атракция за жителите и гостите на града под тепетата през летния сезон.Официалното пускане на драконовите лодки ще бъде на 17 май – Деня на спорта у нас, за когато е насрочено първото състезание на 200 метра между отбори от общинари и пловдивски журналисти.Двете лодки са изработени по специална поръчка на Община Пловдив в Полша, а стойността им с транспортните разходи е 23 000 лв. Те са плоскодънни и изцяло оборудвани с всички нужни реквизити – 40 гребла, 40 спасителни жилетки и по един барабан.Екипажът им се състои от 10 гребци, кормчия и барабанчик, който да задава скоростта на гребане. Сега предстои с решение на Общинския съвет да се определи тарифа за ползването им от граждани и да им бъде дадено име, както повелява традицията.", "date": "2017.05.11", "title": " Николай Бухалов ще изпробва пръв новите драконови лодки в Пловдив (СНИМКИ)"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bf%d0%be%d0%b2%d0%b5%d1%87%d0%b5-%d0%be%d1%82-20-%d0%ba%d0%b3-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5%d0%bd-%d1%82%d1%8e/", "text": "Полицейска операция срещу разпространението на акцизни стоки без бандерол е проведена вчера в Плевен, съобщиха от пресцентъра на МВР.При проверки на улица „Княз Александър Батенберг“ и на товарен автомобил на паркинг в района са намерени полиетиленови пликове с разпределени в тях общо около 20 кг суха тревиста маса, наподобяваща по цвят и мирис на тютюн.Изготвени са констативни протоколи. Други 2 кг от контрабандата стока били иззети при проверка на лек автомобил „Опел Вектра“, шофиран от 39-годишен плевенчанин, заедно с когото пътувала 53-годишна жителка на село Буковлък.Изготвени са констативни протоколи, тютюнът е иззет с протокол за доброволно предаване.", "date": "2017.05.11", "title": " Заловиха повече от 20 кг контрабанден тютюн в Плевенско"}
{"url": "https://trud.bg/7-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b5%d0%bd-%d0%bd%d0%b0%d0%b4%d1%83%d0%bf%d1%87%d0%b8%d0%bb/", "text": "Присъда от седем години лишаване от свобода” наложи Върховният касационен съд /ВКС/ на Емил Иванов който нападнал с нож охранител на дискотека в Берковица и му нанесъл множество тежки рани. Гардът едва оцелял след тежка операция, съобщиха от Апелативната прокуратура.Осъденият Емил Иванов живеeл в Берковица, не работел, но обичал да ходи по заведения. На 31 август 2012 г. той празнувал рождения си ден с баща си, брат си и приятели у дома, но по-късно компанията решила да пренесе купона в дискотека. Пред заведението обаче охранителите спрели Емил и не го пуснали вътре заради проблеми, в които участвал преди време на същото място. Между бащата на рожденика и гардове пламнал конфликт и докато останалите се карали, Емил Иванов извадил малък черен нож и започнал да нанася удари в главата и тялото на застаналия с гръб към него него охранител Г.Въпреки множеството рани гардът успял да се обърне, избутал нападателя и побягнал. Рожденикът с ножа и цялата му компания обаче го подгонили и охранителят хукнал към сградата на полицията. Там с последни сили съобщил на дежурния, че е намушкан с нож пред дискотеката.Гардът бил транспортиран до болницата в Берковица и спешно прехвърлен в МБАЛ-Монтана, където му направили животоспасяваща операция. По случая започнало разследване.Според съдебно-медицинската експертиза Иванов е нанесъл множество порезни рани в главата, шията, рамото и гръдния кош на охранителя. Заради множеството наранявания и голямата кръвозагуба раненият изпаднал в шок и имало временна опасност за живота му.През юни 2014 г. Окръжният съд в Монтана наказал Емил Иванов с условна присъда, но Окръжната прокуратура протестира заради „явната несправедливост на наложеното наказание”, според магистратите. Върховният касационен съд е потвърдил решението на Софийски апелативен съд, с което Емил Иванов е пратен за седем години зад решетките.", "date": "2017.05.11", "title": " 7 години затвор за безработен, надупчил с нож гард на дискотека"}
{"url": "https://trud.bg/13-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d1%8a%d1%81%d1%82-%d0%b3%d1%80%d1%8a%d0%bc%d0%bd%d0%b0%d0%bb-%d0%b7%d0%b5%d1%82-%d1%81%d0%b8/", "text": "Столичен бизнесмен бе осъден от Варненския окръжен съд на 13 г. затвор за умишленото убийство на зет си. На 23 август 2015 г. Румен Иванов застреля със законно притежавания си пистолет 34-годишния съпруг на дъщеря си Никола след семеен скандал. Драмата се разигра във ваканционния апартамент на бизнесмена край плажа в местността „Кабакум“. Румен почивал там с дъщеря си Виктория и двете си малки внучета, когато неканен от столицата пристигнал зетят.Съпрузите били пред развод, отношенията им били много обтегнати. Никола ударил шамар на жена си и това вбесило тъста, който го надупчил с 5 изстрела. След това сам викнал полиция. 59-годишният Румен Иванов прекара 8 месеца в ареста, а после бе пуснат под гаранция от 20 000 лв.Пред съда той заяви, че осъзнава вината си, но е действал в състояние на афект, предизвикан от агресията на жертвата. „Готов съм да изтърпя наказание за това, което извърших, но не и за това, в което съм обвинен“, каза подсъдимият и поиска прошка от сватовете си. Според съдебното решение Румен Иванов трябва да им заплати по 150 000 лв. кръвнина, а на внуците си – по 200 000 лв. Присъдата може да се обжалва в 15-дневен срок пред Апелативния съд, като до тогава бизнесменът остава на свобода под парична гаранция.", "date": "2017.05.11", "title": " 13 години затвор за тъст, гръмнал зет си"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b7%d0%b5-900-%d0%ba%d1%8a%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3/", "text": "Полицаи от Второ РУ в Перник иззеха 900 къса цигари без бандерол, съобщиха от пресцентъра на МВР.Акцията е проведена вчера, когато били проверени два апартамента в кв. „Изток“. В едно от жилищата, обитавано от 48-годишния А.М., били намерени и иззети 800 къса контрабандни цигари, а в другото, собственост на 67-годишната П.М. – 100 къса.Работата по документиране на двата случая продължава.", "date": "2017.05.11", "title": " Полицията иззе 900 къса контрабандни цигари в Перник"}
{"url": "https://trud.bg/%d0%b2%d1%81%d1%81-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%ba%d0%b0%d1%82%d0%be-%d0%bd%d0%b5%d0%b4%d0%be%d0%bf%d1%83%d1%81%d1%82%d0%b8%d0%bc-%d0%be%d0%bf%d0%b8%d1%82%d0%b0-%d0%bd%d0%b0/", "text": "Пленумът на Висшия съдебен съвет с 11 гласа „за“ и 7 „против“ определи като недопустим опит за намеса от страна на председателя на Върховния касационен съд Лозан Панов  от квотата на съдиите и предлагане на кандидатури, както и изискването на протоколи от такива събрания.Това съобщиха от пресцентъра на ВСС след днешното заседание.Решението бе взето след изслушване на председателите на апелативните съдилища в гр. Пловдив, гр. Варна, гр. София и гр. Бургас и дебати продължили повече от 4 часа.Административните ръководители на апелативните съдилища, от които председателят на ВКС е изискал информация и копия от протоколите на проведени Общи събрания на съдиите, свързани с предстоящите избори за членове на ВСС от квотата на съдиите бяха поканени, след като на последното си заседание Пленумът отложи вземането на решение до провеждане на тяхното изслушване.Становища във връзка с издигането на регионален принцип, на кандидатури за изборни членове на ВСС от квотата на съдиите представиха Магдалена Иванова – председател на Апелативен съд – Пловдив, Ванухи Аракелян – председател на Апелативен съд – Варна, Даниела Дончева – Апелативен съд – София и Деница Вълкова – Апелативен съд – Бургас. В изслушването не участва председателят на Апелативен съд – Велико Търново, който в писмо до Пленума на ВСС е посочил, че в периода 11-12.05.2017 г. е в платен годишен отпуска и е изложил личните си съображения, че като кандидат за член на ВСС не е редно да взема отношение по въпроси засягащи предстоящите избори.Административните ръководители отговориха на въпроси свързани с организирането и провеждането на срещи между председателите на апелативни съдилища, както и между тях и председателите на окръжните и районни съдилища в апелативните райони за провеждане на общи събрания и подкрепяне на единни кандидатури на регионален принцип.Изяснен бе въпросът дали медии са изисквали информация във връзка с общите събрания, от кого е търсена такава и предоставени ли са отговори.Административните ръководители заявиха, че не са оказвали натиск за участие/неучастие на съдии в проведените общи събрания, за подкрепа/неподкрепа на номинирани кандидати, вкл. за издигане на конкретни кандидатури.Изразена бе личната позиция по отношение писмото на председателя на ВКС, с което е изискана незабавна информация за проведени Общи събрания и протоколите от тях. Уточнено бе, че на места проведените Общи събрания не са протоколирани, а на други има изричен отказ на административен ръководител искането на определени медии за достъп до информация по ЗДОИ и този отказ не е обжалван.Сред обсъжданите въпроси бяха комуникацията между административните ръководители и председателя на ВКС, усещане за оказан натиск чрез изисканата информация, наличието на негативна кампания по отношение на кандидатурите за изборни членове на ВСС от апелативните райони.Обсъждането на темата бе инициирано от 12 членове на ВСС по повод проведени общи събрания в съдилищата, свързани с предстоящите избори за членове на ВСС от квотата на съдиите и последващи действия от председателя на ВКС.На 05.04.2017 г., пет дни преди крайния срок за предложения за изборни членове от квотата на съдиите председателят на ВКС е изпратил писма до административните ръководители на Апелативен съд Бургас, Апелативен съд Велико Търново, Апелативен съд Пловдив, Окръжен съд Хасково, Районен съд Харманли и Районен съд Димитровград, с искане незабавно, още в същия работен ден, да го уведомят, дали е провеждано общо събрание на съдиите в съответния град, свързано с обсъждане на избора през 2017 г. на членове на ВСС и предлагане на кандидатури. Поискани са били копия от протоколите от такива общи събрания, със заличени имена на изказалите се съдии, като не е ясен критерият, по който са подбрани съдилищата получили посоченото писмо. Според предложителите подобен подход представлява опит за явна и груба намеса в свободната воля на съдиите, още повече при неприключил краен срок за издигане на кандидатури и представлява негативна кампания срещу определен кандидат. Действията на председателя на ВКС са в пълно противоречие и със собствените му изявления пред медии – че не следва да се допуска намеса на административни ръководители в изборния процес и че трябва да се гарантира пълна свобода на избора на съдиите. В хода на дебата бе посочено, че получените протоколи са публикувани на сайта на ВКС на едва на 27.04.2017 г., в деня на заседанието на Пленума на ВСС, когато темата бе предложена за обсъждане.", "date": "2017.05.11", "title": " ВСС определи като недопустим опита на Лозан Панов за намеса в избора на нови членове на съвета"}
{"url": "https://trud.bg/55-%d0%b3%d0%be%d0%b4%d0%b8%d0%bd%d0%b8-%d0%b2%d1%80%d0%b0%d0%b6%d0%b4%d0%b0-%d0%bc%d0%b0%d0%b4%d1%80%d0%b8%d0%b4-%d1%82%d0%be%d1%80%d0%b8%d0%bd%d0%be/", "text": "1961/1962 г., четвъртфинал за КЕШ„Ювентус“ – „Реал“ 0:1„Реал“ – „Ювентус“ 0:1Преиграване: „Реал“ – „Ювентус“ 3:1Алфредо ди Стефано вкара победния гол в Торино в първия мач и всичко изглеждаше решено. До този момент „Реал“ не бе губил никога в Европа у дома – 22 двубоя. Но „Юве“ не мислеше така – Омар Сивори попари „Бернабеу“ и 1:0. Така се стигна до преиграване на неутрален терен. На парижкия стадион „Парк де Пренс“ мадридчани спечелиха с 3:1.1986/1987 г., втори кръг за КЕШ„Реал“ – „Ювентус“ 1:0„Ювентус“ – „Реал“ 1:0 (1:3 след дузпи)Емилио Бутрагеньо се разписа за победата в първия мач за „Реал“, а капитанът на „Юве“ Антонио Кабрини – във втория. При дузпите и двата отбора изпуснаха първите. Но след това Емилио Бутрагеньо, Хорхе Валдано и Хуанито донесоха успеха за „Реал“. Вратарят Франсиско Буйо хвана 2 дузпи.1995/1996 г., четвъртфинал в Шампионската лига„Реал“ – „Ювентус“ 1:0„Ювентус“ – „Реал“ 2:0Вратарят на италианците Анджело Перуци направи невероятен мач в Мадрид и пусна гол само на Раул. На реванша „Юве“ игра страхотно и с голове на Алесандро дел Пиеро и Микеле Падовано обърна дуела. „Прочетох преди мача, че ще ме изгонят, ако не ги отстраним – каза тогавашният треньор Марчело Липи. – А ако успеем, ще ми вдигнат статуя.“1997/1998 г., финал в Шампионската лига„Ювентус“ – „Реал“ 0:1След 32 години чакане „Реал“ спечели седмата си купа на шампионите. На стадион „Амстердам Арена“ единствения гол вкара Предраг Миятович. „Този гол ме записа в историята на най-великия клуб – рече сърбинът. – Сега вече мога да кажа, че си е заслужавало да играя футбол.“2002/2003 г., полуфинал в Шампионската лига„Реал“ – „Ювентус“ 2:1„Ювентус“ – „Реал“ 3:1В този дуел Зинедин Зидан се изправи за първи път срещу бившия си клуб „Юве“. На реванша Джанлуиджи Буфон спаси дузпа на Луиш Фиго при резултат 2:0. После Павел Недвед направи 3:0. После Зизу вкара, но не стигна на „Реал“. „Искам да умра“, каза след мача Недвед, който получи жълт картон и пропусна финала с „Милан“.2004/2005 г., осминафинал в Шампионската лига„Реал“ – „Ювентус“ 1:0„Ювентус“ – „Реал“ 2:0 (след продължения)Иван Елгера донесе нова домакинска победа на „Реал“. Четвърт час преди края на реванша Давид Трезеге изравни общия резултат. Марсело Салайета прати „Юве“ напред с гол в 4-тата минута на продълженията.2008/2009 г., групова фаза на Шампионската лига„Ювентус“ – „Реал“ 2:1„Реал“ – „Ювентус“ 0:2Фамозен гол от пряк свободен удар на Дел Пиеро донесе втората победа в Мадрид. „Няма да забравя, че феновете на „Реал“ станаха да ме аплодират, а ние ликувахме, защото след 46 години най-после пак победихме тук“, разказа нападателят.Този път мачовете нямаха фатално значение за никого.2013/2014 г., групова фаза на Шампионската лига„Реал“ – „Ювентус“ 2:1„Ювентус“ – „Реал“ 2:2Тук започна серията на Кристиано Роналдо. През сезона, завършил с трофей, португалецът вкара рекордни 17 пъти. В дуелите Кристиано се разписа в Мадрид и два пъти в Торино. В тези два двубоя Роналдо подобри тогавашния рекорд за най-много голове в груповата фаза – осем.2014/2015 г., полуфинал в Шампионската лига„Ювентус“ – „Реал“ 2:1„Реал“ – „Ювентус“ 1:1Алваро Мората, сега в „Реал“, даде аванс на „Юве“ в първия мач. После Роналдо изравни. Победният гол бе на Карлос Тевес от дузпа. В реванша Роналдо откри резултата от бялата точка, а Мората уби мечтите на „Бернабеу“ за звезден финал срещу „Барселона“. Заради тези голове „Реал“ си върна нападателя, макар че го държи резерва.", "date": "2017.05.11", "title": " 55 години вражда Мадрид – Торино"}
{"url": "https://trud.bg/11-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%bf%d1%80%d0%b8%d0%bd%d1%86-%d0%bd%d0%b0-%d0%bd%d0%be%d1%80%d0%b2%d0%b5%d0%b3%d0%b8%d1%8f-%d1%88%d0%b0%d1%88%d0%bd%d0%b0-%d0%bf%d0%be%d0%b4/", "text": "Норвегия беше потресена от поведението на третия претендент за престола – 11-годишния принц Свере Магнус.На церемония за отбелязването на 80-тия рожден ден на баба му и дядо му – крал Харалд и кралица Соня – на принцът-внук изглежда му доскуча и той реши да развесели поданиците с бърз танц и серия жестове докато стоеше на кралския балкон заедно със семейството си. След своя дебют принцът бързо се превърна в звезда в интернет.За негово щастие родителите му се решиха да погледнат с хумор на тази постъпка, за разлика от 12-годишната му братовчедка Лия Исидора Бен, която се опита да го усмири с лакът.Чувството за хумор явно се предава по кръвна линия в норвежкото кралско семейство, тъй като няколко часа по-рано бащата на малкия Свере – принц Хаакон, напусна изненадващо галавечерята в чест на бабата и дядото, за да се избръсне.", "date": "2017.05.11", "title": " 11-годишният принц на Норвегия шашна поданиците с танц на кралския балкон (ВИДЕО)"}
{"url": "https://trud.bg/%d0%bd%d0%b0-%d1%84%d0%b8%d0%bd%d0%b0%d0%bb%d0%bd%d0%b0%d1%82%d0%b0-%d0%bf%d1%80%d0%b0%d0%b2%d0%b0-%d1%81%d0%bb%d0%b0%d0%b2%d0%b8%d1%8f-%d1%81%d0%bc%d0%b5%d0%bd%d0%b8-%d1%82%d1%80%d0%b5%d0%bd/", "text": "На финалната права „Славия“ смени треньора. Бившият национал Златомир Загорчич смени Владимир Иванов, за когото последна се оказа загубата с 1:3 от „Ботев“.Заги е два пъти шампион на България с „Литекс“. В треньорската си кариера вече има един голям удар – разгроми „Сампдория“ с 4:0 като гост, водейки сръбския „Войводина“. Загорчич се срещна с президента на „белите“ Венцислав Стефанов и двамата се разбраха по най-важния въпрос – важно е да се работи с младите. „Славия“ е с най-ниска средна възраст в Първа професионална лига, но този месец се чака тежка битка за оцеляване – в бараж срещу „Локомотив“ (ГО).", "date": "2017.05.11", "title": " Загорчич пое „Славия“"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bc%d0%b8%d0%bb%d0%ba%d0%be-%d0%ba%d0%be%d0%b9%d1%82%d0%be-%d0%bc%d0%b8%d0%bb%d0%b5/", "text": "Президентът Румен Радев сподели трогателен пост в социалната мрежа Фейсбук, съобщението е свързано с благотворителната инициатива „Подкрепи една мечта“, която той подкрепя.Постът включва снимки на момче на име Милко.„Милко е мечтателят от Центъра за настаняване от семеен тип във Велинград“, пише в поста си Радев.  Целият текст на съобщението:МИЛКО, КОЙТО МИЛЕЕ ЗА ГОРАТАМилко носи гората в сърцето си. Вероятно, защото се чувства най-защитен, когато остава сам сред дърветата. Търси нейното спокойствие, щом се усети напрегнат и несигурен. Винаги чува нейния глас. Гората обикновено му нашепва, че е време за рестарт. Изключваш се от ситуацията или хората, които те объркват и започваш отначало.Гората пази Милко, защото в момчето тя разпознава свой пазител.Преди 5 години младежът избира да учи в Професионалната гимназия по горско стопанство във Велинград. Съвет и препоръка тъкмо за това училище получил от свой приятел, който също е сред възпитаниците на училището. Не сгрешил.В горския техникум среща своя ментор г-н Костадин Белухов. „Винаги ще съм му благодарен, усещам го като мой баща“, споделя момчето. Г-н Белухов е човекът, който вярва и знае, че Милко може. Поощрява го, дава му съвети, помага му в ученето. „Той е сред хората, които ми показаха как да тръгна по пътя на мечтите си“, разказва Милко.Милко мечтае един ден да стане началник на горски участък. В края на месец май предстоят държавните изпити за завършено професионално образование, за които се готви усърдно. После ще дойде ред на приемния изпит в Лесотехническия университет в София. Стане ли студент, в помощ ще му бъде и стипендията, която ще получи като участник в благотворителната инициатива „Подкрепи една мечта“.Когато в техникума търсят доброволци за залесяване, обикновено няма много желаещи. „Трудоемко е“, обяснява ми Милко. Иска се сила, но и грижа, за да засадиш дърво. Много внимателен трябва да си с корените на фиданката. В никакъв случай не бива да допускаш да се пречупят.За младите дървета момчето разказва с обич. Слушаш го и усещаш, че гората му е близка. „Първо, отваряш цепнатина в земята. Не дупка, а цепнатина“, пояснява Милко и гласът му започва да звучи другояче, някак отговорно и наставнически. „После, внимателно поставяш фиданката в цепнатината, като пазиш коренчето“, продължава с инструкциите бъдещият лесовъд. За да расте дървото изправено, ще има нужда от колче, което да го подкрепя в израстването му. Преди поливането, задължително проверяваме дали можем да извадим фиданката от земята. Ако успеем, значи не сме засадили дърво. „Ако дървото се е хванало – поливаме го, пазим го от животни и чакаме да тръгне нагоре“, добавя Милко окуражително.И с мечтата е така. Ако някой успее да ни я изтръгне от душата, не е била нашата мечта. Не сме й вярвали достатъчно.Но ако сме я отглеждали в някое скътано местенце, треперили сме й дали ще пусне коренчета, срещнали сме хората, които да я подкрепят и да я държат изправена, поливали сме я с устрем и с упоритост, били сме търпеливи, за да дочакаме да се разлисти, пазили сме я от острите зъби на недоброжелатели – това е нашата мечта.Ако вярвате, че мечтите не трябва да се препъват в липсата на пари, можете да подкрепите инициативата „Подкрепи една мечта“ със средства по банкова сметка на Администрацията на президента. ", "date": "2017.05.11", "title": " Румен Радев подкрепи Милко, който милее за гората"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b0%d0%bf%d0%b0%d1%88-%d0%b7%d0%b0%d0%b4%d0%b8%d0%b3%d0%bd%d0%b0%d0%bb-%d1%87%d0%b0%d0%bd%d1%82%d0%b0-%d0%bd%d0%b0-%d0%bc%d1%8a%d0%b6-%d0%b8-%d0%b8/", "text": "Полицията в Монтана разкри 35 годишен обирджия, който откраднал чантата на жител на областния град и с намерената в нея банкова карта източил сметката му. Ударът е бил извършен на 27 април тази година в центъра на Монтана. Привечер към 17 часа 61-годишният Петър П. усетил, че чантичка му с личните документи, 120 лв и банкова карта мистериозно е изчезнала и подал сигнал в полицията.Половин час по-късно монтанчанинът разбрал, че от сметката му са изтеглени 1 960 лв. По случая в Районното управление на МВР в Монтана е била заведена преписка. При започналото издирване за две седмици пазителите на реда стигнали до крадеца – криминално проявения Тодор Б./35 г./ от Монтана. Източената от сметката сума заедно с парите в чантата – 2 080 лв е иззета и върната на пострадалия. Материалите по случая ще бъдат предадени на Районна прокуратура.", "date": "2017.05.11", "title": " Заловиха апаш, задигнал чанта на мъж и източил банковата му карта"}
{"url": "https://trud.bg/%d1%81%d0%bc%d0%b5%d1%82%d0%bd%d0%b0%d1%82%d0%b0-%d0%bf%d0%b0%d0%bb%d0%b0%d1%82%d0%b0-%d0%bf%d1%80%d0%b0%d1%82%d0%b8-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0/", "text": "Сметната палата изпрати на прокуратурата части от одитния доклад за одита за съответствие при управлението на предоставените средства за местни дейности за зимно поддържане и снегопочистване на общинските пътища в Областите: Смолян, Пазарджик, Пловдив, Бургас, Благоевград, Перник, Кърджали, Стара Загора, Хасково, Кюстендил и Сливен за периода 2013 – 2014 г.Член 58 ал. 1 от Закона за Сметната палата регламентира, че Сметната палата изпраща одитния доклад и материалите към него на прокуратурата при наличие на данни за престъпление, посочват от одитната агенция.От там публикуваха на интернет страницата си доклада за извършения одит без частите, които са изпратени на прокуратурата.На основание чл. 57, ал. 1 от Закона за Сметната палата, части от доклада са изпратени на Агенцията за държавна финансова инспекция.В частта за нарушенията в областта на обществените поръчки докладът е изпратен на изпълнителния директор на Агенцията по обществени поръчки.Докладът е изпратен и на кметовете на общините в обхвата на одита.През март Сметната палата изпрати на прокуратурата и части от доклада за одит на средствата за зимно поддържане и снегопочистване на общинските пътища в Северна България за 2013 и 2014 г.Одитния доклад може да изтеглите от ", "date": "2017.05.11", "title": " Сметната палата прати на прокуратурата одита за снегопочистването в Южна България"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b8%d1%85%d0%b0-%d1%88%d0%b5%d1%84-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2%d1%8a%d0%b2-%d0%b2%d1%8a%d1%80%d1%88%d0%b5%d1%86/", "text": "Главен инспектор Димитър Мишонов е назначен от министъра на вътрешните работи за началник на Районното управление на полицията във Вършец, съобщиха от Областната дирекция на МВР в Монтана. Мишонов е завършил Академията на МВР в София, бакалавър е по специалността „Противодействие на престъпността и опазване на обществения ред“.Той е постъпил в системата на МВР през 2003 г. в Районно управление – Враца, където до 2012 г. е работил в Криминална полиция. От 2012 г.до 2016 г. е служител в сектор „БОП“-Враца и Териториалната дирекция «Национална сигурност» – Враца.През 2016 г. е назначен за началник група „Криминална полиция” в РУ Вършец и временен началник на управлението в курортния град. Димитър Мишонов е отличен досега със 7 награди от преките си ръководители за постигнати високи резултати в служебната дейност.", "date": "2017.05.11", "title": " Назначиха шеф на полицията във Вършец"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%89%d0%b5-%d0%bd%d0%b0%d0%b7%d0%bd%d0%b0%d1%87%d0%b8-%d0%bd%d0%be%d0%b2%d0%b8-%d1%88%d0%b5%d1%81%d1%82-%d0%be/", "text": "Нови областни управители ще бъдат назначени на следващото заседание на правителството от квотата на коалиционните партньори в управлението. Бившите депутати от „Атака“ Николай Пехливанов Илиян Тодоров ще бъдат назначени за областни управители съответно на София-град и на София-област. Това съобщи пред  лидерът на партията Волен Сидеров.Пехливанов е строителен предприемач, заместник-председател на столичния общински съвет. През 2011-а година бе кандидат за кмет на София. Илиян Тодоров бе народен представител в 42-рото и 43-тото Народно събрание. Той водеше листата на Обединените патриоти в Кюстендил на последните избори. От квотата на ВМРО ще бъдат областните управители на Добрич и Русе.НФСБ взима Стара Загора и Бургас. Вчера правителството вече назначи Гергана Микова, която до този момент бе директор на регионалния офис на телевизия СКАТ в Стара Загора и Пловдив за областен управител на Стара Загора. Очаква се в Бургас поста си да запази досегашният областен управител Вълчо Чолаков.", "date": "2017.05.11", "title": " Правителството ще назначи нови шест областни управители от квотата на Обединените патриоти"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%b2%d0%be%d0%b5%d0%bd%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0-%d1%81%d0%ba%d0%b0%d0%bd%d0%b4/", "text": "Министърът на отбраната на ФРГ Урсула фон дер Лайен (ХДС) призна собствените си неуспехи в разследването на опасните крайно десни тенденции в Бундесвера.„Обвинявам се затова, че не се вгледах в проблема по-рано и по-дълбоко. Сега знам, че това бе грешка“, заяви военният министър на Берлин в интервю за изданието .Въпреки това Фон дер Лайен изключи възможността да се оттегли от заемания пост. „Сега съм длъжна да изясня всичко с пълна сила“, подчерта министърът, допълвайки, че може да бъде винена за това, че не се е заела с армията по-енергично и на по-ранен етап.„Но случай като този на Франко А. не можех изобщо да си представя. Това бе отвъд въображението ми“, коментира тя.", "date": "2017.05.11", "title": " Германският военен министър за скандала в Бундесвера: Това бе отвъд въображението ми"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%b1%d0%b8-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b0-%d1%81%d0%b5%d1%81%d1%82%d1%80%d0%b0-%d0%b8-%d1%82%d1%80%d0%be%d1%88%d0%b8-%d0%b8%d0%bc%d1%83/", "text": "Медицинска сестра е била нападната снощи от родители и близки на 4-месечно бебе. Инцидентът е станал в Университетската болница в Русе докато сестрата е поставяла инжекция на детето, съобщава .18-годишната Иванка Христова, майка на малкия Алекси, не одобрила начина, по който медицинската сестра поставила инжекция на детето й, и я нападнала.„Майката започва да крещи, удря два шамара на сестрата, обръща цялата табла с медикаменти, излиза навън в коридора, продължава да крещи и да руши болничното имущество“, разказа д-р Ева Цонкова, началник на педиатрията, и допълни, че персоналът ежедневно е подложен на вербален терор, но за първи път има и физическо насилие.За случая са уведомени полицията, прокуратурата и отдела за закрила на детето.", "date": "2017.05.11", "title": " Майка би медицинска сестра и троши имущество в русенска болница"}
{"url": "https://trud.bg/11-%d0%be%d1%82%d1%80%d1%8f%d0%b4%d0%b0-%d0%be%d1%82-%d1%83%d1%87%d0%b5%d0%bd%d0%b8%d1%86%d0%b8-%d1%81%d0%bf%d0%be%d1%80%d1%8f%d1%82-%d0%b7%d0%b0-%d1%82%d0%b8%d1%82%d0%bb%d0%b0%d1%82%d0%b0-%d0%bc/", "text": "11 младежки противопожарни отряда от ученици от Пловдивска област участваха днес в 18-ото издание на състезанието „Млад огнеборец“. То е в две дисциплини – бойно разгръщане на състезателна пътека и 400 метра щафетно бягане с препятствия, и се провежда на лекоатлетическия стадион на спортен комплекс „Пловдив“. „През тази година състезанието се провежда за първи път с новите съоръжения за пожаро-приложен спорт, които бяха закупени с финансовата подкрепа на Община Пловдив. Сигурен съм, че младите огнеборци ще покажат най-доброто, на което са ги научили техните инструктори“, коментира заместник-кметът на Пловдив по обществения ред Георги Маринов.Победителят от надпреварата ще представи Пловдивска област на републиканското състезание, което ще се проведе през юни в курорта Албена.", "date": "2017.05.11", "title": " 11 отряда от ученици спорят за титлата „Млад огнеборец“ в Пловдив"}
{"url": "https://trud.bg/%d0%bc%d0%b5%d0%b4%d0%b8%d0%b0%d1%82%d0%be%d1%80%d0%b8-%d1%80%d0%b0%d0%b7%d1%82%d0%be%d0%b2%d0%b0%d1%80%d0%b2%d0%b0%d1%82-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%82%d0%b5-%d1%81/", "text": " Медиатори успешно разтоварват варненските съдилища. Това стана ясно при отчет за работата на Центъра по медиация към окръжния и районния съд, открит преди година и половина. За периода ангажираните в него 19 сертифицирани експерти безплатно са посредничили между страните по 86 дела и са провели точно 100 срещи с тях.Като резултат са били постигнати 23 спогодби преди казусите да влязат в съдебна зала, което доказва ефективността на този способ, уточниха от пресцентъра на окръжния съд. 8 от споразуменията са били сключени от началото на тази година по спорове за упражняване на родителски права, делби, разводи и частни наказателни дела.", "date": "2017.05.11", "title": " Медиатори разтоварват варненските съдилища"}
{"url": "https://trud.bg/%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b0-%d0%b3%d1%80%d0%b5%d1%88%d0%ba%d0%b0-%d0%b0-%d0%bd%d0%b5-%d1%84%d0%b0%d0%bb%d1%88%d0%b8%d0%b2%d0%b0-%d0%be%d0%bf%d0%b5%d1%80/", "text": "Грешка, допусната от технически секретар в „Бургасмед“ без медицинско образование, е причината за репортажа на „Господари на ефира“ заради който , който е бивш управител на болницата. Това става ясно от становище на лечебното заведение, изпратено до медиите.В предаването беше показана пациентка, постъпила в болницата след травма, на която е била направена пункция, а в епикризата е записана извършена операция на коляното.От болницата посочват, че на пациентката действително е трябвало да бъде направена пункция. Интервенцията е коректно отразена в оперативен протокол, както и в книгата за хирургични операции на Отделението по ортопедия и травматология, се посочва в становището. Грешка обаче е направена в епикризата на пациентката, като тя е допусната от технически секретар, въвеждащ данните в информационната система.От болницата отбелязват, че длъжността „технически секретар“ не изисква медицинско образование и това може да е причина за объркването на кода на протокола. От там коментират още, че ръководството на лечебното заведение веднага е наложило дисциплинарно наказание на служителя, допуснал грешката, както и на лекарите за неупражнен контрол.„Лечебното заведение отчита клиничната пътека за извършената пункция и е получила съответното заплащане за нея, а не по друга пътека с по-висока стойност. В случая излъчен в репортажа на „Господари на ефира“ не е налице злоупотреба със средства на НЗОК, а се касае за техническа грешка. За това говори и фактът, че пациентката е пролежала предвиденото време по извършената по клиничната пътека пункция и собственоръчно е подписала информирано съгласие за проведеното лечение“, добавят от болницата. Във връзка с излъчен репортаж в предаването „Господари на eфира“ по Нова телевизия на 10.5.2017г. ръководството на МБАЛ „Бургасмед“ иска да заяви следното:Пациентката постъпва по спешност за лечение след травма в Отделение по ортопедия и травматология към МБАЛ „Бургасмед“ ЕООД като след снемане на анамнеза и извършен широк набор от инструментални и параклинични изследвания, категорично се установява, че е необходимо да постъпи за лечение по клинична пътека № 219 „Оперативни процедури на таза и долния крайник със среден обем и сложност“ с МКБ 80.16: „*80.16 артротомия на коляно. Други инцизионни процедури на коляно(диагностична пункция). За което пациентката собственоръчно е подписала информирано съгласие.На 22.11.2016г. на пациентката е извършена интервенцията с посочения по-горе код. Описание на операцията е отразено в Оперативен протокол № 942/22.11.2016г.След извършена проверка на епикризата от Отделение по Ортопедия и травматология е установена допусната явна фактическа грешка. В епикризата на пациентката относно оперативната интервенция е цитиран погрешен Оперативен протокол № 972/22.11.2016г..Информация за извършената операция е отразена правилно в Оперативен протокол № 942/22.11.2016г., неразделна част от История на заболяване. Същото се потвърждава от „Книга за хирургични операции в Отделение по ортопедия и травматология“, започната на 20.07.2016г., приключена на 31.12.2016г. В същата книга под № 942 е вписано името на въпросната пациентка и наименование на операцията й по клинична пътека № 219.Всичко това потвърждава откритата допусната явна фактическа грешка в епикризата на пациентката от страна на техническия секретар въвеждащ данните в информационната система. Същата е подписана от лекуващия лекар и началника на отделението. Длъжността „технически секретар“ не изисква медицинско образование. Лицето заснето със скрита камера няма компетентността да коментира проведеното лечение и медицинските документи. Поради това и високата стойност на документа ръководството на лечебното заведение веднага наложи дисциплинарно наказание на служителя допуснал грешката, както и на лекарите за неупражнен контрол.МБАЛ „Бургасмед“ е болнично лечебно заведение, което се стреми да предоставя висококачествено медицинско обслужване и добри битови условия на своите пациенти.Гореизложеното показва, че в конкретния случай, излъчен в репортажа на „Господари на ефира“ не е налице злоупотреба със средства на НЗОК, а се касае за техническа грешка. За това говори и факта, че пациентката е пролежала предвиденото време по извършената по клиничната пътека пункция и собственоръчно е подписала информирано съгласие за проведеното лечение. МБАЛ „Бургасмед“ отчита клиничната пътека за извършената пункция и е получила съответното заплащане за нея, а не по друга пътека с по-висока стойност.", "date": "2017.05.11", "title": " Техническа грешка, а не „фалшива операция“ е случаят в бургаската болница"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bd%d0%be%d1%81%d0%b8%d1%82%d0%b5%d0%bb%d1%8f-%d0%bd%d0%b0-%d0%bd%d0%be/", "text": "България ще се стреми да задълбочи отношенията си с Държавата Израел в сферата на образованието, иновациите, технологиите и селското стопанство. Това заяви президентът Румен Радев, който разговаря днес на „Дондуков“ 2 с проф. Дан Шехтман – носител на Нобелова награда по химия за 2011 година, съобщиха от пресслужбата на държавния глава. „Благодаря Ви, че дойдохте, за да вдъхновите младите хора в България да се стремят към нови изследвания в областта на науката“, каза държавният глава.„Осигуряването на качествено образование е от ключово значение за реализацията на пазара на труда и за пълноценната интеграция на младите хора в обществото“, подчерта държавният глава и допълни, че страната ни трябва да се адаптира към процесите на дигитализация на икономиката. “Повишаването на заетостта сред младежите ще създаде перспективи за тяхната успешна реализация тук, в България“, посочи още Румен Радев.Проф. Дан Шехтман заяви, че качественото образование е пътят, по който поколения от хора изграждат успешна икономика в своята страна. “Това е продължителен процес и той може да бъде задвижен като се използват пълноценно вече обучените инженери и учени. Те имат силата да постигат промяна, но се нуждаят от мотивация, икономически стимули, както и от среда, която да подкрепя стартиращите проекти. Тези хора могат да станат пример за останалите“, коментира израелският учен.Проф. Шехтман получава Нобелова награда по химия като признание за откриването на нова научна област – изучаването на т.нар. квазипериодични кристали. След първия открит от Дан Шехтман квазикристал, наречен шехтматин, са открити още стотици други и през 1992г. това открие става причина Международният съюз по кристалография да промени своето определение за кристал и да признае възможността за периодично или непериодично подреждане на кристалите.Носителят на Нобеловата награда за химия за 2011 г. проф. Дан Шехтман е в България, за да сподели вижданията си за ролята на иновациите и предприемачеството в технологичната сфера като ключ към мира и просперитета. Той ще бъде гост на тазгодишното издание на Софийския фестивал на науката.", "date": "2017.05.11", "title": " Президентът се срещна с носителя на Нобелова награда по химия проф. Дан Шехтман"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%ba%d0%b0-%d0%bf%d0%be-%d1%82%d1%80%d0%b8%d0%b0%d1%82%d0%bb%d0%be%d0%bd-%d1%81%d1%82%d0%b0%d0%bd%d0%b0/", "text": "16-годишната националка по триатлон Христина Караколева бе избрана за „Царица на розата – 2017“ в традиционния конкурс-спектакъл, който се проведе в зрителната зала на Народно читалище „Васил Левски – 1861 година“ в Карлово. Десетокласничката от местното средно училище „Васил Левски“ триумфира в конкуренцията на 13 млади и красиви девойки от Розовата долина, които заплениха с чар и обяние не само присъстващите зрители, но и журито.Негов председател бе „Мис България“ за 1995 г. Жени Калканджиева, която на 20-годишна възраст става шеста по красота всвета, а в момента е президент на модна агенция „Визаж“. Калканджиева и компания единодушно присъдиха короната „Царица на розата“ на Христина Караколева, на която заместник-кметът на Община Карлово Антон Минев връчи истинска роза със златно покритие. Новоизбраната царица ще бъде главното действащо лице в предстоящия Празник на розата, който ще се проведе на 27 май, а през следващите 12 месеца е красивият символ и лице на Карлово и Розовата долина.Христина Колева владее отлично английски език, притежава С1 сертификат на Кеймбридж, а скоро й предстои да вземе С2. Вече четвърта година учи и немски език. Отличните си оценки в училище Хриси съчетава с успехи в триатлона на регионално, национално и международно ниво и призове от конкурси за красота, литература и публицистика. Освен това 16-годишното момиче е съорганизатор на спортни турнири и помощник-треньор по плуване.За първа подгласничка на „Царицата на розата – 2017“ бе избрана 18-годишната ученичка от СУ „Христо Проданов“ в Карлово Владимира Чомакова, която грабна и наградата „Любимка на публиката“. Втора подгласничка е 18-годишната Цветелина Маркова от Розино. Всички 13 момичета получиха грамоти, сертификати за участие и награди от община Карлово. За доброто настроение на публиката се погрижиха певицата Нели Петкова, пловдивският балет „Ера“ и актьорът и режисьор Стефан Спасов, който бе и водещ на конкурса.", "date": "2017.05.11", "title": " 16-годишна националка по триатлон стана „Царица на розата 2017“"}
{"url": "https://trud.bg/%d0%b2-%d0%be%d1%81%d0%bb%d0%be-%d1%81%d0%b0-%d1%80%d0%b0%d0%b7%d1%80%d1%83%d1%88%d0%b5%d0%bd%d0%b8-%d1%81%d0%b0-%d0%bd%d0%b0%d0%b4-160-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bb/", "text": "Властите в Осло са разтурили миналата година най-малко 166 незаконни лагера. Повечето от техните обитатели са били от България и Румъния, съобщи кметът на норвежката столица Раймонд Йохансен пред местния вестник „Афтенпостен“ ().Йохансен ще предложи 11 мерки за справяне с незаконните лагери и бездомните, сред които са повече охрана в градския транспорт, построяване на обществени тоалетни и повече усилия в почистването на града. За прилагането им ще бъдат похарчени около 15 милиона крони (1,7 милиона долара).Все повече хора се оплакват от агресивни просяци и замърсяване на зелените площи, обясни Йохансен пред вестника.Според него правителството и полицията трябва да участват в справянето с проблема. Властите например може да въведат мерки като регистрация на посетителите и изискване да могат да се издържат, както има в много страни, посочи той.В някои градове в Норвегия вече е въведена глоба за просене.", "date": "2017.05.11", "title": " В Осло са разрушени са над 160 незаконни лагера на бездомници от България и Румъния"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b5%d0%bd%d0%b8%d0%b5-%d0%bd%d0%b0-%d0%b4%d0%b5%d0%bb%d0%be%d1%82%d0%be/", "text": "Вицепрезидентът Илияна Йотова взе участие в церемонията по повод патронния празник на Великотърновския университет „Св. Св. Кирил и Методий“ и деня на равноапостолите – 11 май. Преди официалното тържество вицепрезидентът се срещна с ректора на висшето училище проф. Бонджолов. Те обсъдиха проблемите пред българското образование, както и трудностите пред сънародниците ни, желаещи да изучават български език извън страната, съобщиха от прессекретариата на държавния глава.След иконата на светите братя и знамето на университета, вицепрезидентът и останалите официални гости взеха участие в шествие до паметника на Св. Св. Кирил и Методий. Илияна Йотова записа и своето послание в книгата на почетните гости на ВТУ „Св. Св. Кирил и Методий“.В приветственото си слово Илияна Йотова заяви, че България е в ядрото на европейската цивилизация и припомни, че благодарение на свещеното дело на братята Кирил и Методий над 300 млн. човека в цял свят пишат на кирилица, а над 15 млн. говорят български. „Вече 10 години след присъединяването на България към Европейския съюз, кирилицата е една от трите официални азбуки на общността“, добави още тя.Основен акцент в речта на вицепрезидента бе обръщението й към младите хора и студентите. „От вас зависи развитието не само на страната ни, но и на света“, каза Илияна Йотова.Проф. Анчо Калоянов подари на вицепрезидента том от най-новата си книга „Славянска православна цивилизация“, а ректорът проф. Бонджолов връчи на Илияна Йотова почетния знак на Великотърновския университет „Св. Св. Кирил и Методий“.", "date": "2017.05.11", "title": " Илияна Йотова: Благодарение на делото на Кирил и Методий България е в ядрото на европейската цивилизация"}
{"url": "https://trud.bg/%d0%bd%d0%b0%d0%b4-50-%d1%81%d1%82%d0%b0%d0%bd%d0%b0%d1%85%d0%b0-%d0%bf%d1%80%d0%b5%d0%bc%d0%b0%d1%85%d0%bd%d0%b0%d1%82%d0%b8%d1%82%d0%b5-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bf/", "text": "Над 50 станаха незаконните търговски обекти, които бяха премахнати от ул. „Батак“, „Крайна“ и „Сокол“ в ромския квартал „Столипиново“ в Пловдив за първите 2 дни от стартиралата в сряда акция на администрацията на район „Източен“ и Шесто РУ на МВР. След като през първия ден бяха съборени 30 павилиона, собствениците на останалите, получили предизвестие, започнаха в четвъртък сами да си ги демонтират.Кметът на район „Източен“ Николай Чунчуков съобщи, че през следващата седмица идва ред на премахването на гаражите на длъжници, както и на нерегламентирани обекти по други улици в квартал „Столипиново“. „Черешката на тортата“ за районната администрация в „Източен“ това лято ще бъде събарянето на 40 незаконни къщи и бараки по улица „Бъндерица“ край дигата на река Марица, но цената на акцията е доста по-солена дори и от от тази на едноименния червен плод по пазарите в Пловдив. За бутането на обитаваните от ромите постройки ще са нужни над 900 000 лв.", "date": "2017.05.11", "title": " Над 50 станаха премахнатите незаконни павилиони в Столипиново за 2 дни"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d1%82%d0%b0%d1%81%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%be%d0%b8%d0%b7/", "text": "България и Русия трябва да развиват активни отношения и диалог. Това заявява вицепремиерът и министър на отбраната Красимир Каракачанов в интервю за руската държавна агенция . „Аз съм откровен човек и мисля, че сме длъжни да разговаряме и с руснаците, и с американците, и с другите си партньори откровено. По-добре е да кажеш онова, което реално мислиш, защитавайки своите интереси, отколкото да се притесняват да говориш открито“, посочва Каракачанов.„Отношенията между нашите страни трябва да се развиват и разширяват. Ние сме народи, които имат много общо в историята си. когато говорим за българо-руските отношения от историческа гледна точка, не бива да говорим само за Руско-турската война (1877-1878 г.). Имало е и моменти, в които сме вървели в различни посоки, но това не е причина за разваляне на отношенията ни днес. Тя трябва да се развиват спокойно, както между държави, които няма какво да делят по между си, но които имат много общо в областта на езика, културата и историята“, казва министър Красимир Каракачанов.ЕС, НАТО и Русия имат общи проблеми и колкото по-бързо бъде намерен общ език, толкова по-бързо ще бъдат решени те, посочва още Каракачанов.Военният министър говори и по темата за състоянието на българската армия. Според него страната ни е в състояние да произвежда сама част от въоръжението си.„Смятам, че техниката за флота и пехотата на България трябва да се произвежда самостоятелно, но самолети никога не сме правили и едва ли ще правим в бъдеще. А бойни кораби и бронирани машини ние можем и сме длъжни да произвеждаме сами, решавайки едновременно и проблемът за превъоръжаването на армията. Това е скъпо удоволствие, но ние трябва да платим, защото ситуацията по света е много неспокойна“, категоричен е Красимир Каракачанов.На въпрос дали идеята му в България да се въведе задължително военно обучение ще се осъществи той обяснява, че такова ще бъде въведено в училищата: „Ще решаваме въпроса и за доброволната служба в армията. По въпроса за въвеждането на наборна служба ни предстоят дискусии“.", "date": "2017.05.11", "title": " Каракачанов пред ТАСС: Трябва да произвеждаме сами техниката за флота и пехотата си"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%b1%d0%b0%d1%89%d0%b0%d1%82%d0%b0-%d0%bf%d1%80%d0%b5%d0%b1%d0%b8%d0%bb-10-%d0%b3/", "text": "Районен съд – Велико Търново постанови най-тежката мярка за неотклонение „задържане под стража“ по отношение на Борис Х. Б. (р. 1977г.), обвинен от Районна прокуратура – Велико Търново в това, че на 8-ми май в гр. Велико Търново, ул „Беляковско шосе“ нанесъл побой на 10-годишния си син, като умишлено му причинил средна телесна повреда, изразяваща се в разстройство на здравето, временно опасно за живота, като телесната повреда е причинена на малолетно лице. Делото беше образувано по искане на Районната прокуратура.Обвиняемият в съдебното заседание отричаше да е извършил престъплението, в което е обвинен и помоли съда за налагане на по-лека мярка за неотклонение. Според защитата на бащата не са налице необходимите предпоставки за вземане на най-тежката мярка за неотклонение по отношение на подзащитния му, а именно че липсват доказателства за участието на обвиняемия в твърдяното за извършено престъпление.Магистратите обаче решиха, че са налице и трите предпоставки за налагане на мярка за неотклонение „задържане под стража“, предвидени в наказателно-процесуалния кодекс. „Мъжът е обвиняем за тежко престъпление, за което се предвиждат от 2 до 10 години лишаване от свобода, като въпреки ранния етап на разследването, са налице достатъчно доказателства, за да се направи обосновано предположение за това, че той е извършил престъплението, в което е обвинен.Представените по делото доказателства го определят като лице с висока обществена опасност и обективират заключение той да извърши друго престъпление, в това число да повлияе на хода на разследването. Опасността да се укрие се обективира от факта, че обвиняемият пребивава не на постоянния си адрес, а на такъв, който не е заявен като настоящ по предвидения ред и към момента не е установено правното основание, на което пребивава там.” – бяха мотивите на магистратите, с които определиха мярка за неотклонение „задържане под стража“ за обвиняемия.Определението подлежи на обжалване пред Окръжен съд – Велико Търново в тридневен срок, като в такъв случай последният ще разгледа делото на 18 май 2017 г. (четвъртък) от 10.00 часа. ", "date": "2017.05.11", "title": " Съдът остави в ареста бащата, пребил 10-годишния си син"}
{"url": "https://trud.bg/%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%be%d1%82-%d0%b3%d0%b5%d1%80%d0%b1-%d0%b2%d0%b8%d0%b4%d0%b8/", "text": "Народният представител от ГЕРБ – Видин Владимир Тошев поздрави учителите и учениците от СУ „Цар Симеон Велики” по повод 135 годишнината на училището. В поздравителния адрес Владимир Тошев благодари на бившите и настоящи учители на най-старата видинска гимназия за това, че възпитават активни и пълноценни млади хора. „135 години Видинската гимназия е храм на просветата и заслужено е една от емблемите на Видин. В празничния ден се обръщам към всички учители и служители, дали част от своя професионализъм през годините, за да бъде СУ„ Цар Симеон Велики” еталон за модерно и качествено образование. Заедно с Вас се гордея с многобройните отличия, завоювани от възпитаниците на Видинската гимназия и искам да Ви уверя, че ще подкрепям всички Ваши градивни инициативи” се казва още в поздравителния адрес. Народният представител от ГЕРБ-Видин пожела на учителите и възпитаниците на СУ „ Цар Симеон Велики” да бъдат все така успешни, дръзновени и упорити.Гости на тържественото отбелязване на годишнината бяха кметът на община Видин Огнян Ценков, областният управител Албена Георгиева, бивши учители и ученици на СУ “Цар Симеон Велики”. На централния видински площад „Бдинци” ученици от гимназията направиха флаш моб. Децата се подредиха в композиция, показваща контурите на училищната сграда и изписаха „135”. В небето на Видин бяха пуснати стотици балони с цветовете на българското знаме.", "date": "2017.05.11", "title": " Народният представител от ГЕРБ – Видин Владимир Тошев поздрави учителите и учениците от СУ „Цар Симеон Велики”"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b8-%d0%be%d1%89%d0%b5-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%bc%d0%b5%d1%81%d1%82%d0%bd/", "text": "Със заповед на министър-председателя Бойко Борисов са назначени четирима заместник-министри, съобщи правителствената информационна служба.В Министерството на околната среда и водите е преназначен Красимир Живков. Той заема тази длъжност от 2014 г.Деница Сачева, която беше заместник-министър на труда и социалната политика по време на втория кабинет на Борисов, поема поста в Министерството на образованието и науката.Заместник-министър на транспорта, информационните технологии и съобщенията става Димитър Геновски. Дълги години той е заместник-изпълнителен директор в „Български пощи” ЕАД. Магистър е по икономика от Стопанската академия „Д. А. Ценов“ в Свищов.Амелия Гешева е назначена за заместник-министър на културата. От 2016 г. до момента е заемала длъжността заместник-кмет на община Пловдив с ресор „Култура и туризъм“. Магистър е по публична администрация от Техническия университет във Варна, има придобита магистърска степен и от ПУ „Паисий Хилендарски“.", "date": "2017.05.11", "title": " Борисов назначи още четирима заместник-министри"}
{"url": "https://trud.bg/%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b5%d0%b7%d0%b0%d0%ba%d0%b0%d1%80%d0%b8%d0%b7%d0%b0%d1%86%d0%b8%d1%8f/", "text": "Община Благоевград започва дезакаризацията на зелените площи, както в централна градска част, така и по кварталите в града. Обезпаразитяването се извършва ежегодно по предварително изготвен график.Дезакаризация се прави в района на училища, социални домове, детски заведения и най- посещаваните тревни площи в града, с цел да се ограничи развитието на кърлежи. Пръскането срещу паразити за предотвратяване на разпространението на инфекциозни заболявания ще се извършва от 12 до 14 май, по график.Третирането обхваща над 450 декара тревни площи. Пръскането ще се извършва след 18:00 часа с биоцидния препарат „БАНДИТ 10 ЕВ”, който е биоразградим, фоторазградим и без остатъчно действие. Двадесет и четири часа след пръскане не се допуска влизане в тревните площи и детските площадки. В случай на неблагоприятна метеорологична обстановка, графикът ще се измести със съответния брой дни.Освен срещу кърлежи, ще бъде пръскано и репеленти, отблъскващи влечугите. На местата, които ще се пръска, ще бъдат поставени указателни табели, потвърждаващи третирането с точено фиксирани дата и час за обозначаване на карантинния срок. Уведомени са всички директори на учебни заведения, социални домове и детски градини.Сред обектите, които ще бъдат дезакаризирани през периода 12- 14май са: парк „Бачиново”, детските площадки, алеята към парка, „Ловен дом”, Централна градска градина, тревни площи на площад „Георги Измирлиев”, кв. „Вароша”, Общински младежки дом, всички квартали, детски заведение, училища, социални", "date": "2017.05.11", "title": " В Благоевград започва дезакаризация на тревните площи"}
{"url": "https://trud.bg/82-%d0%bc%d0%b8%d0%bb%d0%b8%d0%be%d0%bd%d0%b0-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bf%d0%be%d1%81%d0%b5%d1%82%d0%b8/", "text": "Над 8,2 млн. чуждестранни туристи са посетили България през 2016 г. Това заяви министърът на туризма Николина Ангелкова по време на 105-тата сесия Световната организация по туризъм, която се провежда днес в Мадрид, Испания. „През изминалата година бе извършена огромна по обем работа, което доведе до постигнатите рекордни резултати“, уточни тя.Министър Ангелкова заяви, че неин личен ангажимент е тези резултати да бъдат надградени и превърнати в устойчива тенденция. Тя подчерта още, че това лято България очаква 10% ръст на чуждестранните туристи. По думите й тя продължи дейностите по налагане ребрандирания имидж на страната като предпочитана целогодишна дестинация, предлагаща висококачествен туристически продукт и привличаща по-голям брой туристи. Тя посочи, че страната ни ще продължи да работи активно по инициативите, свързани със Световната организация по туризъм.Министър Ангелкова поздрави настоящия генерален секретар на СОТ Талеб Рифай за добрата му работа и призова следващия генерален секретар да продължи започнато от него.", "date": "2017.05.11", "title": " 8,2 милиона чуждестранни туристи посетили България през 2016 г."}
{"url": "https://trud.bg/%d1%81%d1%83-%d0%b8%d0%b2%d0%b0%d0%bd-%d0%bd-%d0%bc%d0%be%d0%bc%d1%87%d0%b8%d0%bb%d0%be%d0%b2-%d0%b2-%d0%b5%d0%bb%d0%b5%d0%bd%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b0/", "text": "В Деня на светите братя Кирил и Методий Средно училище  „Иван Н. Момчилов“ в Елена има празник. Той започна с шествие на ученици и учители от двора на Даскалоливницата, на чието дело училището е достоен приемник и продължител и носи името на нейния основател. По пътя на празничното шествие възпитаниците на школото поставиха цветя пред паметници и паметни плочи на видни еленски възрожденци, писатели, духовни водачи.След това в новия Общностен център третокласниците на учителката Светлана Василева представиха своята малка книжка, която написаха и илюстрираха сами по класния проект „Малки писатели“. Книжката съдържа 17 разказчета и илюстрации към тях по фантазиен бином, описан в книгата на Джани Родари „Граматика на фантазията“. Изданието на малките писатели е подготвено за печат от журналистическия клуб „Хаос“ в училището.Учениците от по-горните класове под ръководството на учителя по история Йордан Минчев направиха чудесна презентация на седемте паметници в Елена с национално значение – къща музей „Ил. Макариополски“, храм „Свети Никола“, Часовникова кула, храм „Успение на Пресвета  Богородица“, Даскалоливница, храм „Рождество на Пресвета Богородица“, Попниколовата къща.Екипите показаха умения за задълбочена и системна работа с документи, детайлно описание на избраните обекти, както и да правят изводи, обобщения, оценки и исторически паралели.Тази вечер празникът ще продължи с благотворителен концерт на учениците от СУ. Каузата е да се помогне на тяхната съученичка Десислава Кафадарова за участието й на световното състезание Adobe Certified Associate World Championship, което тази година ще се проведе в края на месец юли в американския град Анахайм, щата Калифорния.Предния ден на площадката до училището се проведоха състезания по колоездене с участието на ученици от първи до шести клас.", "date": "2017.05.11", "title": " СУ „Иван Н. Момчилов“ в Елена отбеляза празника си с шествие"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b0%d1%82%d0%be-%d1%89%d0%b5-%d1%80%d0%b5%d1%88%d0%b8-%d1%81%d0%b0%d0%bb%d0%b8-%d0%b4%d0%b0-%d1%81%d0%b5-%d0%bf%d1%80%d0%b8/", "text": "НАТО ще реши преди срещата си на върха в Брюксел на 25 май дали да се присъедини към военната коалиция срещу терористичната организация „Ислямска държава“, заяви генералният секретар на НАТО Йенс Столтенберг след среща с германския канцлер Ангела Меркел в Берлин, предаде .Той каза, че на срещата НАТО ще обсъди и разпределението на разходите и борбата с тероризма, предаде ТАСС.„Разпределението на разходите е свързано не просто с пари, това е принос към способностите на алианса, към мисиите и операциите на НАТО“, каза Столтенберг и допълни, че Германия има ключов принос в тези аспекти. Той припомни, че Германия е увеличила бюджета си за отбраната и посочи, че алиансът приветства това.На обща пресконференция със Столтенберг Меркел каза, че Германия ще продължи да оглавява мисията за обучение на НАТО в Северен Афганистан, предаде Ройтерс. Тя допълни, че Германия не се стреми да увеличава присъствието си в тази страна. Не мисля, че ние първи ще разширим капацитета си там. По-важно е да се уверим, че стабилността е гарантирана в Северен Афганистан“, каза Меркел.Тя заяви също, че ако НАТО реши да се включи в коалицията срещу ИД, Германия не планира да разшири своето участие в операцията, предаде ТАСС. „Дори и да бъде взето подобно решение, то няма да означава, че военната активност, която осъществява Германия сега, ще бъде разширена. Ние ясно заявихме това“, каза Меркел.Тя допълни, че ситуацията със сигурността се е променила и тероризмът се е превърнал във всекидневна заплаха, тегнеща постоянно над Европа, предаде ТАСС.Меркел подчерта, че Германия ще продължи да полага усилия за борба с радикализацията.", "date": "2017.05.11", "title": " Столтенберг: НАТО ще реши дали да се присъедини към коалицията срещу ИД"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d1%87%d0%b5%d1%82%d0%be%d1%85%d0%b0-%d1%81%d0%b2%d0%b5%d1%82%d0%b8%d1%82%d0%b5-%d0%b1%d1%80%d0%b0%d1%82%d1%8f-%d0%ba%d0%b8%d1%80%d0%b8/", "text": "Светите братя Кирил и Методий и тяхното дело бяха почетени навръх 11 май в Пловдив с празнично шествие. В него се включиха учениците от СУ „Свети Свети Кирил и Методий“, които на този ден честват своя патронен празник. Възпитаниците на училището бяха предвождани от мажоретки и от иконата на Светите братя.Шествието премина по Главната улица „Княз Александър Първи Батенберг“ и завърши пред барелефа на Кирил и Методий в Стария град, където ученици, учители и официални лица поднесоха венци и цветя. Тържествата, в които се включиха кметът на район „Западен“ Димитър Колев и шефът на отдел „Образование“ в Община Пловдив Донка Щилянова, завършиха с концерт в Дома на армията на площад „Централен“.Православната църква също почита светите братя Кирил и Методий на 11 май, когато през 1851 година в Пловдив е организирано първото честване от Найден Геров. Днес 11-и май се чества като църковен празник на двамата свети братя, докато като празник на българската просвета и на славянската култура се утвърждава 24 май.", "date": "2017.05.11", "title": " В Пловдив почетоха светите братя Кирил и Методий с празнично шествие и концерт"}
{"url": "https://trud.bg/%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%bd%d0%b0-%d1%82%d1%80%d0%b8-%d1%81%d1%82%d0%be%d0%bb%d0%b8%d1%87%d0%bd%d0%b8-%d1%80%d0%b0%d0%b9%d0%be%d0%bd%d0%b0-%d0%b8%d1%81%d0%ba%d0%b0/", "text": "Разширяването на зелената зона в столицата е изцяло по инициатива на районните кметове, които получат предложения от големи групи от граждани. Това обясни столичният кмет Йорданка Фандъковa.„Затова нашето виждане е гражданите да показват къде има нужда, до колко има нужда, да се правят обсъждания от районните кметове и районните кметове правят предложения. Към момента такива предложения има от кмета на Лозенец, Красно село, има заявки и от кмета на Оборище. Може би вече има и други кметове, не мога да кажа, защото тези предложения се дават към Столичния общински съвет и към Центъра за градска мобилност“, обясни Фандъкова пред .Където хората искат въвеждаме зона, където не искат не въвеждаме, подчерта тя и допълни, че няма намерения да се променя синята зона.", "date": "2017.05.11", "title": " Кметовете на три столични района искат „Зелена зона“"}
{"url": "https://trud.bg/%d1%81%d0%b0%d0%b9%d1%82-%d0%bd%d0%b0%d1%81%d1%8a%d1%80%d1%87%d0%b0%d0%b2%d0%b0-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8%d1%82%d0%b5-%d0%b2-%d0%b3%d0%b5%d1%80%d0%bc%d0%b0%d0%bd/", "text": "Германия създаде уебсайт с информация, улеснявяща и насърчаваща с финансови и други стимули мигрантите да се връщат доброволно в родните си страни.Сайтът  е част от стратегия за справяне с притока от над 1 милиона търсещи убежище през последните две години. Германия се опитва да ускори процеса на даване на убежище за тези, които вероятно ще получат разрешение да останат, например бягащи от войната сирийци, предаде . В същото време Берлин се стреми да върне бързо мигрантите без шансове за убежище и насърчава доброволното им завръщане чрез финансови и други стимули.През първото тримесечие на тази година обаче само 8468 души са се върнали доброволно, съобщава германската медийна група „Функе“. За същия период на миналата година броят им е бил 13 848.", "date": "2017.05.11", "title": " Сайт насърчава преселниците в Германия да си тръгнат доброволно"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bf%d0%be%d1%85%d0%be%d0%b4-%d0%bf%d0%be-%d0%bf%d1%8a%d1%82%d1%8f-%d0%bd%d0%b0-%d1%87%d0%b5%d1%82%d0%b0/", "text": "Традиционният туристически поход „По пътя на четата на поп Харитон и Бачо Киро“ ще се проведе на 13 май. Община Павликени е един от организаторите, заедно с Община Дряново, кметствата в Бяла Черква, Михалци и Мусина, Туристическите дружества „Бачо Киро“ – Дряново и „Росица“ – Павликени и Общински комитет „Васил Левски“ – Дряново.Походът е посветен на 141-годишнината от Априлското въстание и битката на четата в Дряновския манастир и се провежда за 65-ти път.В 8:30ч. участниците в похода ще се съберат пред паметника на Бачо Киро в центъра на град Бяла черква. Те ще бъдат приветствани от кмета на възрожденския град и ще разгледат Историческия музей. После туристите ще се отправят към селата Михалци, Мусина, Ново село и Пейна. Пешеходният поход ще пристигне в Дряновския манастир около 17:00, където ще бъде посрещнат от кметовете на двете общини Павликени и Дряново. С възстановка на битката, панахида за загиналите, културно-музикална програма и тържествена заря ще продължи честването.", "date": "2017.05.11", "title": " Туристическият поход „По пътя на четата на поп Харитон и Бачо Киро“ ще се проведе на 13 май"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81-31-%d0%b4%d0%b5%d1%86%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%ba%d1%80%d0%b0%d0%b9-%d0%b1%d0%be%d1%80%d0%be%d0%b2%d0%b5%d1%86/", "text": "Автобус с деца от пловдивския клуб по спортна аеробика „Аеробика-АМД“ се запали днес малко преди курорта Боровец.Състезателите са пътували за Държавното първенство по спортна аеробика, което стартира от днес в курорта и ще продължи до събота.За щастие няма пострадали при инцидента. Пожарът е възникнал в двигателното отделение на автобуса. Зад него са пътували родители, които са помогнали да излязат децата.От фирмата превозвач се свързали с председателя на Съюза по аеробика в България Димитрина Къндева, която е и главен треньор на „Аеробика-АМД“ (Пловдив), и изразили съжаление за случилото се. „Декларираха, че ще възстановят всички щети. В рейса всъщност останаха само няколко чанти и 2-3 телефона. Днес даже успяхме да проведем и една пълноценна тренировка в залата“, заяви Къндева пред за .", "date": "2017.05.11", "title": " Автобус с 31 деца се запали край Боровец, за щастие пострадали няма"}
{"url": "https://trud.bg/%d0%bf%d1%80%d0%be%d0%b2%d0%b5%d0%b6%d0%b4%d0%b0%d1%82-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%b8%d1%8f-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8/", "text": "Традиционният туристически поход  „По пътя на четата на поп Харитон и Бачо Киро“ ще се проведе на 13 май. Община Павликени е един от организаторите, заедно с Община Дряново, кметствата в Бяла Черква, Михалци и Мусина, Туристическите дружества „Бачо Киро“ – Дряново и „Росица“ – Павликени и Общински комитет „Васил Левски“ – Дряново.Походът е посветен на 141-годишнината от Априлското въстание и битката на четата в Дряновския манастир и се провежда за 65-ти път.В 8:30ч. участниците в похода ще се съберат пред паметника на Бачо Киро в центъра на град Бяла черква. Те ще бъдат приветствани от кмета на възрожденския град и ще разгледат Историческия музей. После туристите ще  се отправят към селата Михалци, Мусина, Ново село и Пейна. Пешеходният поход ще пристигне в Дряновския манастир около 17:00, където ще бъде посрещнат от кметовете на двете общини Павликени и Дряново. С възстановка на битката, панахида за загиналите, културно-музикална програма и тържествена заря ще продължи честването.", "date": "2017.05.11", "title": " Провеждат традиционния туристически поход „По пътя на четата на поп Харитон и Бачо Киро“"}
{"url": "https://trud.bg/%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f%d1%82%d0%b0-%d0%bd%d0%b8-%d0%bd%d0%b0-%d0%b5%d0%b2%d1%80%d0%be%d0%b2%d0%b8%d0%b7%d0%b8%d1%8f-2017-%d0%ba%d1%80%d0%b8%d1%81%d1%82%d0%b8%d0%b0/", "text": "Във връзка с медийни публикации относно участие на българския представител в Евровизия 2017 в събитие на територията на Крим, разпространени в деня на втория полуфинал на песенния конкурс, българската делегация в Киев уточнява, че на 1 юни 2014 година Кристиан Костов е посетил Крим само за няколко часа като част от групата на деца-таланти в музикалния формат „The Voice Kids“ на руската обществена телевизия. Позицията беше разпространена от БНТ.Концертът, организиран от „The Voice Kids“, е посветен на Международния ден на детето. Кристиан Костов е изпълнил две песни – едната на английски език, другата – украинска песен на известния изпълнител Рожден Ануси.По това време Кристиан Костов е на 14 години и не е бил придружен от своите родители. От тях не е било поискано съгласие за участието му в концерта.", "date": "2017.05.11", "title": " Делегацията ни на „Евровизия 2017“: Кристиан Костов е посетил Крим само за няколко часа"}
{"url": "https://trud.bg/%d0%bb%d0%b8%d0%b1%d0%b8%d0%b9%d1%81%d0%ba%d0%b8-%d0%ba%d0%be%d1%80%d0%b0%d0%b1-%d0%b2-%d0%b4%d1%83%d0%b5%d0%bb-%d1%81-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d1%81%d0%bf%d0%b0%d1%81/", "text": "И двете страни се обвиняват взаимно в опасна маневраЛибийската брегова охрана задържа в Средиземно море дървена лодка с близо 500 преселници след морски дуел с германски спасителен кораб и стрелба от страна на трафиканти на хора, предаде АФП.Мигрантите, които се били насочили към Италия, били прихванати край западния град Сабрата, съобщи Аюб Касем, говорител на ВМС на Либия. “Германската неправителствена организация “Сий уоч” се опита да попречи на операцията ни в либийски териториални води и да вземе мигрантите под претекст, че Либия не е сигурна страна”, каза Касем. Той допълни, че трафиканти на хора открили стрелба по катера, но не уточни дали има пострадали.“Сий уоч” публикува видео в туитър, което показва как либийски катер едва не се удря странично в носа на техния кораб. “Този спонсориран от ЕС либийски патрулен съд почти се сблъска с нашия спасителен кораб”, пише организацията в социалната мрежа. Говорител на “Сий уоч” се оплака, че либийците предприели крайно опасна маневра, за да блокират пътя на техния кораб към лодката с преселници.Сред заловените мигранти са 277 граждани на Мароко и мнозина от Бангладеш, както и сирийци, тунизийци, суданци, египтяни. Според международни организации в Либия има между 800 хил. и 1 млн. души от други страни, надяващи се да се доберат до Европа. В центрове за задържане са 7-8 хил. чужденци, влезли незаконно в страната.", "date": "2017.05.11", "title": " Либийски кораб  в дуел с германски спасители"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b4%d0%b0%d0%bb%d0%b8-%d0%b8%d0%bc%d0%b0%d0%bd%d1%8f%d1%80/", "text": "Прокуратурата проверява евентуален случай на иманярство на къмпинг „Оазис“, там, според медийни публикации, умишлено са разрушени пясъчни дюни, съобщава . Окръжната прокуратура в Бургас се самосезира след сигнали през декември миналата година за унищожени дюни в района на къмпинг „Оазис“.На екоинспекцията е възложена проверка, чийто резултат е, че там няма пясъчни образувания, защитени от закона. По случая обаче е образувано досъдебно производство срещу неизвестен извършител за иманярство. Предполага се, че в района има следи от крепостни стени.Проверката продължава. Такава бе извършена и от Министерството на туризма, както на пети декември, така и през тази седмица. Резултати и от двете все още не са оповестени.", "date": "2017.05.11", "title": " Прокуратурата проверява дали иманяри са разровили дюните на къмпинг „Оазис“"}
{"url": "https://trud.bg/%d0%ba%d1%83%d1%87%d0%b5-%d0%b3%d0%b5%d1%80%d0%be%d0%b9-%d0%b8%d0%b7%d0%b3%d0%be%d0%bd%d0%b8-%d0%bc%d0%b5%d1%87%d0%ba%d0%b0-%d0%be%d1%82-%d0%b4%d0%b2%d0%be%d1%80%d0%b0-%d0%bd%d0%b0-%d1%81%d1%82%d0%be/", "text": "Домашно куче пазач в САЩ стана хит в интернет, след като екип с хеликоптер на местна телевизия засне как животното прогонва мечка от имота на собствениците си.Противоборството между четириногите продължава близо 3 минути. Първоначално кучето е стреснато, но бързо се окопитва и изпъжда мечката.", "date": "2017.05.11", "title": " Куче-герой изгони мечка от двора на стопаните си (ВИДЕО)"}
{"url": "https://trud.bg/%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%b8%d1%82%d0%b5-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b8-%d0%b8%d0%b7%d0%b1%d0%be%d1%80%d0%b8-%d0%b2/", "text": "Предсрочните парламентарни избори в Косово ще бъдат произведени на 11 юни, съобщи в писмо до избирателната комисия президентът Хашим Тачи.Вчера 78 депутати в 120-местния парламент гласуваха за свалянето от власт на правителството на премиера Иса Мустафа, което встъпи в длъжност преди три години. Според опозицията то не е успяло да изпълни предизборните си обещания и е създало недоверие в обществото.Изборите допълнително ще забавят демаркацията на границата с Черна гора, което е условие за продължаването на евроинтеграцията на Косово. Сериозен проблем остават безработицата и икономическото положение в най-младата балканска страна.", "date": "2017.05.11", "title": " Предсрочните парламентарни избори в Косово ще се проведат на 11 юни"}
{"url": "https://trud.bg/%d1%81%d1%82%d0%b5%d0%bd%d0%b0-%d1%81%d0%b5-%d1%81%d1%80%d1%83%d1%82%d0%b8-%d0%b8-%d1%83%d0%b1%d0%b8-24-%d1%87%d0%be%d0%b2%d0%b5%d0%ba%d0%b0-%d0%bd%d0%b0-%d1%81%d0%b2%d0%b0%d1%82%d0%b1%d0%b0-%d0%b2/", "text": "24 човека загинаха, след като стена се срути по време на сватба в Индия. При инцидента, станал в западния щат Раджастан, на 200 км южно от столицата Делхи, са били ранени 28 души.„Стената и калаения навес, закачен за нея, паднаха заради буря“, заявил представител на местните правоохранителни органи пред AFP.Срутванията са нещо обичайно в Индия, където голямото търсене и слабият контрол карат някои строители да нарушават стандартите за безопасност, да използват некачествени материали и да надстрояват етажи незаконно. През 2013 г. 74 човека загинаха при рухването на незаконно построена сграда в Мумбай – най-смъртоносният по рода си инцидент в страната от десетилетия.", "date": "2017.05.11", "title": " Стена се срути и уби 24 човека на сватба в Индия"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b8-%d0%be%d1%89%d0%b5-40-%d0%be%d0%b1%d1%89%d0%b8%d0%bd%d0%b8-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82/", "text": "Велико Търново и още 40 общини в България получават техника за спасителни операции, дарение от Швейцария. Оборудването бе прието днес в столицата София от кмета на старопрестолния град и председател на Националното сдружение на общините Даниел Панов, кмета на Столична община Йорданка Фандъкова и комисар Николай Николов – директор на Главна дирекция „Пожарна безопасност и защита на населението”. Дарението включва мултифункционални пневматични съоръжения; моторни помпи, моторни триони и къртачи, пробивни триони и резачи за арматура, комплекти ъглошлайфи и шлангове с макари и др.Даниел Панов обясни, че разпределението на техниката е направено по обективни критерии, определени и приложени съвместно от НСОРБ и ГД „Пожарна безопасност и защита на населението“. „Едно от главните изисквания бе общините да имат разработени планове за действие на доброволчески спасителни формирования. Тези отряди работят добре и са в помощ на местните власи при реагирането по време на кризи,бедствия и аварии. Техниката е много важна за най-малките общини с под 20 хил. население, които с промените в Закона за защита при бедствия са задължени да създадат свои доброволни формирования. Вярваме, че професионалистите, подпомогнати от добре обучените доброволци, могат да се справят успешно с всяка една кризисна ситуация”, коментира Панов.Благотворителната инициатива бе инициирана от българското посолство в Швейцария, с личната подкрепа на посланик Меглена Плугчиева. Дарението бе договорено след работно посещение в Швейцария на гл. комисар Николай Николов и Даниел Панов.„Контактите с Швейцария на най-високо федерално ниво в областта на гражданската защита на населението ще бъдат отправна точка за разширяване на двустранното сътрудничество между двете страни и подкрепата за общините”, каза още кметът на Велико Търново.", "date": "2017.05.11", "title": " Велико Търново и още 40 общини получават техника за спасителни акции"}
{"url": "https://trud.bg/%d0%b3%d0%bb%d0%b0%d1%81%d1%8f%d1%82-%d0%b0%d0%b3%d0%b0%d1%81%d0%b8-%d0%b7%d0%b0-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b4%d0%b6%d0%be%d0%ba%d0%be%d0%b2%d0%b8%d1%87/", "text": "Още един „супертреньор“ може да се появи в световния тенис. Андре Агаси е сред вариантите за нов треньор на №2 в света Новак Джокович, който наскоро уволни целия си екип. „Засега няма да коментирам треньора си“, заяви сърбинът. Въпреки че в момента се готви сам, той не крие намеренията си да се върне на върха на ранглистата. Вчера той направи още една стъпка в тази посока – победа с 6:4, 7:5 над Фелисиано Лопес (Испания) в Мадрид.", "date": "2017.05.11", "title": " Гласят Агаси за треньор на Джокович"}
{"url": "https://trud.bg/%d0%b2%d0%b8%d0%bf%d1%83%d1%81%d0%ba%d0%bd%d0%b8%d1%86%d0%b8-%d0%be%d1%82-%d0%bf%d0%bb%d0%b5%d0%b2%d0%b5%d0%bd%d1%81%d0%ba%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d0%b3%d0%be%d1%81/", "text": "Ден преди официалното им изпращане от родното училище, дванайсетокласници от Професионална гимназия по лозарство и винарство „Александър Стамболийски” – Плевен гостуваха в Стопанска академия „Димитър А. Ценов”. По инициатива на катедра „Мениджмънт”, свищовското висше училище организира ден на отворени врати за плевенските гимназисти, завършващи различни специалности. С „Добре дошли в Академията с 80-годишни традиции и над 140 000 възпитаници”, гостите приветства зам.-ректорът по студентска политика и институционални комуникации, доц. д-р Николай Нинов. Той изрази увереност, че в рамките на визитата си, учениците ще успеят да получат необходимата им информация, да се запознаят с условията за обучение и живот в академичния кампус и да усетят академичния дух на свищовското висше училище. Доц. Нинов пожела на завършващите плевенски гимназисти успешно представяне на матурите, незабравим абитуриентски бал и прием в желаното висше училище.В презентацията, подготвена за гостите, участваха представители на различни административни звена и центрове. От Кандидатстудентския център им беше разяснено какви са начините, необходимите документи и срокове за кандидатстване по предлаганите 17 бакалавърски специалности в редовна и задочна форми, в направленията „Икономика” и „Администрация и управление”. Представители на Академичния център за кариерно консултиране и връзки с обществеността поясниха какви услуги могат да ползват студентите в Стопанска академия, а от отдел „Студентска политика” учениците научиха какви стипендии могат да получават, когато станат студенти и как могат да бъдат настанени в студентските общежития. Възможностите за реализиране на мобилности в други държави с цел обучение или практика бяха представени от Центъра за международна дейност. В срещата участва и представител на Студентски съвет, който сподели какво за него означава да си студент в Стопанска академия.След презентацията, гостуващите ученици и придружаващият ги учител Людмила Иванова посетиха академичния музей, където се запознаха с историята на свищовското висше училище и разгледаха вещи на Дарителя Димитър Ценов. Обиколката им в академичния кампус премина още през академичната библиотека и студентските общежития. Редом с настоящите студенти, гимназистите пробваха обедното меню в студентски стол №1. Освен сувенирните подаръци, сред изненадите, подготвени от домакините бе и осигурената възможност за гостите да се облекат с академични тоги и барети, и да запечатат в множество снимки посещението си в Стопанска академия.", "date": "2017.05.11", "title": " Випускници от плевенска гимназия гостуваха в Стопанската академия в Свищов"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-150-%d0%ba%d0%b2%d0%b0%d0%b4%d1%80%d0%b0%d1%82%d0%bd%d0%b8-%d0%bc%d0%b5%d1%82%d1%80%d0%b0-%d0%b4%d1%8e%d0%bd%d0%b8-%d0%bd%d0%b0-%d1%81%d0%bb/", "text": "150 квадратни метра дюни на Слънчев бряг са изчезнали. Взети са проби с джипиес и се налага да се види дали те са част от концесионната площ или не. Дюните обаче не са в защитената територия. Това каза пред министърът на околната среда и водите Нено Димов.Той допълни, че в момента джипиес данните се сравняват с картографията от Агенцията по кадастъра, за да се види какво точно е изчезнало. МОСВ ще извърши констатациите и ще предостави данните на контролния орган. Димов заяви, че се очаква утре или в понеделник да бъдат готови резултатите от проверката и едва тогава ще излязат с официално съобщение.Относно урана във водата в Хасково, министърът каза, че решението има два етапа – първият – вчера МС реши да отпусне 2 млн. лв., с които да се направят нови 8 сондажа, за да не се стигне до режим на водата. Това е временното решение, за да има вода в момента.С министъра на регионалното развитие разгледахме няколко дългосрочни алтернативни варианта за Хасково – свързани с подпочвени пластове вода и с два потенциални язовира, допълни нено Димов и уточни, че трябва да има проучване какво всъщност е качеството на водата.По думите му хората в Хасково няма да бъдат на водоноски. След като се направят сондажите, те ще имат вода и това ще им даде няколко години време, за да се свършат геоложките проучвания за другите пластове подпочвена вода и двата язовира.По отношение на мръсния въздух министър Димов заяви, че автомобилният парк е един от най-сериозните замърсители в София. Зимата отоплението с твърдо гориво в другите градове от страната също е от най-големите замърсители.Мерките трябва да се вземат от местните власти, уточни Нено Димов.Той даде като пример решението на Столичния общински съвет да предостави безплатен градски транспорт в дни, в които има предпоставки за по-силно замърсяване на въздуха.Модернизацията на градския транспорт е друга мярка, включително метрото в София решава голяма част от проблема.Нормите в ЕС сега са значително по-строги отколкото бяха преди време. Днес въздухът в София е много по-чист от колкото, когато работеше „Кремиковци”, коментира още министърът.Относно влизането си във властта Нено Димов уточни, че е бил поканен лично от Красимир Каракачанов да говорят в качеството му на експерт, който е минал през целия ешелон в МОСВ.Димов добави, че преди това не е имал по-тесни контакти с патриотите.", "date": "2017.05.11", "title": " Нено Димов: 150 квадратни метра дюни на Слънчев бряг са изчезнали"}
{"url": "https://trud.bg/%d0%b1%d0%b5%d1%80%d0%be%d0%b5-%d1%89%d0%b5-%d0%b3%d0%be%d0%bd%d0%b8-%d1%82%d0%b8%d1%82%d0%bb%d0%b0-%d0%b2-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b0/", "text": "Титла от баскетболното първенство е целта на „Берое“, обяви старши треньорът на тима Любомир Минчев. Момчетата му се класираха за финала след 3-0 победи в серията срещу „Черно море“, като спечелиха с 94:68 последния мач във Варна. „Винаги може да се иска да се представяме още по-добре и по-добре – твърди Минчев. – След като сме стигнали финала, ще гоним победата, но знаем, че няма да ни е лесно.“ Той не смята, че по-дългата серия в другия полуфинал е от полза за отбора му. „Ще бъдем много време без официален мач, а в края на сезона на момчетата вече не им се тренира толкова и това може да е проблем“, призна Минчев. Късно снощи в Самоков завърши третият мач между „Рилски спортист“ и „Лукойл Академик“, като преди това резултатът бе 1-1 победи.", "date": "2017.05.11", "title": " „Берое“ ще гони титла в баскетбола"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b7%d0%b0%d0%bc-%d0%b3%d0%bb%d0%b0%d0%b2%d0%b5%d0%bd-%d0%bf%d1%80%d0%be%d0%ba%d1%83%d1%80/", "text": "Върховният касационен съд (ВКС) сложи край на делото, заведено срещу зам. главния прокурор Сарафов от следователя Страхил Каменички за обида. Каменички твърди, че на среща със следователи по време на разследването за дерайлиралия влак в Хитрино Сарафов им казал: цяла България знае, че сте безделници, деквалифицирани и мислите само за ишиас и лумбаго.А на Каменички заявил, че “има заешко сърце”, защото не обвинил “двама убийци”, т.е. машинистите. Софийският градски съд прекрати делото с мотив, че искът на Каменички от 26 000 лв. е недопустим. Сарафов действал по служба и се ползвал с функционален имунитет, а той е пречка за дело. Апелативният съд прие това. ВКС определи, че двете инстанции са прекратили делото съгласно световната практика. Върховните съдии Емил Томов, Драгомир Драгнев и Геновева Николаева посочиха 7 определения в този смисъл.", "date": "2017.05.11", "title": " Край на делото срещу зам. главен прокурор"}
{"url": "https://trud.bg/%d1%82%d0%be%d0%bf-%d1%84%d0%be%d1%82%d0%be%d0%b3%d1%80%d0%b0%d1%84%d0%b8-%d0%be%d1%82-%d1%81%d0%bb%d0%b8%d0%b2%d0%b5%d0%bd-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%b1%d0%b8%d0%bb/", "text": "Изявени фотографи от Сливен ще посетят Европейския парламент. Костас Анастасиу, Данаил Христов и Илия Атанасов са големите победители във фото-конкурса „Моят Сливен“, организиран от евродепутата Мария Габриел. За награда те получиха безплатни билети за Брюксел. И тримата са известни имена в професията, техни снимки многократно са публикувани в много национални ежедневници, електронни медии и агенции. Екипът на „Труд“ ги поздравява за полученото поредно признание за творчеството им.Конкурсът бе обявен през февруари. В него се включиха 18 автори. Наградите бяха връчени от кмета на Сливен Стефан Радев на церемония в зала „Май“. Поощрителни награди бяха присъдени на Неделчо Великов, Хасан Коджавеизов и Цветанка Митева. Над 30 от снимките, участвали в конкурса, са подредени в изложба в зала „Сливен“. Експозицията може да бъде видяна до края на месеца. Събитието е част от празничните Майски дни на културата в града.", "date": "2017.05.11", "title": " Топ-фотографи от Сливен спечелиха билети за Брюксел"}
{"url": "https://trud.bg/%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b5%d0%bd%d0%b0%d1%82%d0%b0-%d0%be%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0/", "text": "Проверката на морски плаж „Къмпинг Оазис“ от експертите на Министерството на туризма е извършена съгласно Закона за устройството на черноморското крайбрежие (ЗУЧК) и Обединена специализирана карта на морските плажове и видове дюни. От проверката става ясно, че не е установено нарушение на нормите на ЗУЧК, съобщават от Министерството на туризма.Към настоящия момент концесионерът на морски плаж „Къмпинг Оазис“ обработва и почиства ивицата с допустимите технически средства. Това лято посетителите на плажа ще заплащат по 6.00 лв. за чадър и 6.00 лв. за шезлонг, за разлика от миналата година, когато цената на 1 бр. плажна принадлежност беше 10.00 лв.Резултатите от инспекцията показват, че фигуриращите в картата неподвижни дюни с тревна растителност (сиви дюни) съществуват, не са разрушени и концесионерът на плажа не е извършил забранени от ЗУЧК действия.На територията на морската ивица съществуват и зараждащи се подвижни дюни, които не попадат в забранителния списък на ЗУЧК. Проверяващите от Министерството на туризма са констатирали, че те не са разрушени, но има промяна в терена и следи от нараняване на дюните. Към момента не е установен извършител, нито периода, в който е реализирано това действие. Резултатите ще бъдат изпратени до компетентните органи за разследване на случая.Усилията на Министерството на туризма са насочени към осигуряване на безпроблемното протичане на Летен сезон 2017. Екипът ще проверява всеки сигнал, който е в компетенциите и отговорностите на ведомството. Към този момент това е вторият плаж, който е проверен в рамките на ден след подадения сигнал.", "date": "2017.05.11", "title": " Разпоредената от министър Ангелкова проверка не е установила увредени дюни от концесионера на „Къмпинг Оазис“"}
{"url": "https://trud.bg/%d1%81%d0%be%d1%84%d0%b8%d1%8f-%d0%b2%d0%bb%d0%b0%d0%b4%d0%b8%d0%bc%d0%b8%d1%80%d0%be%d0%b2%d0%b0-%d1%80%d0%b5%d0%b3%d1%83%d0%bb%d0%b0%d1%86%d0%b8%d1%8f%d1%82%d0%b0-%d0%b2-%d0%bc%d0%b5%d0%b4%d0%b8/", "text": "Нормално е защитата на децата в медиите да е най-строга, но в останалите области регулацията трябва да отстъпва на саморегулацията, защото това показва зрялост на обществото и на медиите. Това коментира пред новият председател на Съвета за електронни медии София Владимирова.Тя посочи, че именно при нарушаването на правата на малолетни и непълнолетни Законът за радиото и телевизията предвижда най-тежките глоби – от 15 до 30 000 лв.Владимирова коментира, че телевизиите и радиата може да се чувстват обект на свръхрегулация (в момента няма аналогични закони и контролни органи за печатните и онлайн медиите-б.р.), но същевременно те остават пространство, доста по-свободно от фалшиви новини. „Доверието към традиционните медии е високо”, отбеляза шефът на СЕМ, като според нея хората си дават сметка, че манипулациите по-трудно си пробиват път в ефира.По думите й мониторингът на съвета е показал, че по време на предизборната кампания почти няма случаи на използване на езика на омразата, „което не може да се каже за онлайн медиите”.По отношение на работата си начело на регулатора, Владимирова посочи три основни приоритета – запазването на обществения интерес, затвърждаване на позицията на СЕМ като „предвидим и ясен партньор” на медиите и ефективни отношения с останалите държавни органи.„Имам впечатлението, че хората вярват, че СЕМ ще им обърне необходимото внимание”, коментира Владимирова.", "date": "2017.05.11", "title": " София Владимирова: Регулацията в медиите трябва да отстъпва на саморегулацията"}
{"url": "https://trud.bg/97-%d0%be%d1%81%d1%8a%d0%b4%d0%b8%d1%82%d0%b5%d0%bb%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d0%b2-%d0%bf%d1%80/", "text": "97,5% от дадените на съд за различни престъпления са с влезли в сила осъдителни присъди миналата година. Това се сочи в отчета на прокуратурата, който беше внесен вчера във ВСС от главния прокурор Сотир Цацаров. Високото ниво на осъдените и санкционираните се запазва в сравнение с 2015 г., когато съответният процент е 97,2%. Оправданите са само 11,8% за 2016 г. (18,3% за 2015 г.)Прокурорите отчитат сериозен ръст на бързите (21,3%) и незабавните (41,1%) производства. Нарастват внесените в съда прокурорски актове, макар да има известен спад на хората, изправени на подсъдимата скамейка. Намалява броят на прекратените и на спрените разследвания. 74% от делата м.г. са приключили до 7 месеца (при 75% за 2015 г.), показва отчетът. В него се подчертава, че продължава да намалява делът на делата, върнати за доразследване от съда (4,9% за 2016 г. при 5,1% за предходната година). Намалява броят на осъдените, които изчезват безследно на прага на затвора. Бегълците, наричани Братя Избегалеви по аналогия с дупнишките „братя” Ангел Христов и Пламен Галев, стават все по-малко, пресмятат в екипа на Цацаров. Неприведените поради укриване на лицата присъди са 2% от всички през 2016 г (срещу 2,8% през 2015 г.).Относно т.нар. дела от особен обществен интерес (основно срещу хора от властта) се казва, че броят им расте и те се вземат от прокуратурата под отчет.  От държавното обвинение сочат трудностите в работата си. Те са свързани главно с осигуряването и заплащането на експерти, с лошите материални условия, при които се трудят магистратите и чиновниците в съдебните палати, и със слабата квалификация на разследващите органи.За пореден път се отчита, че “от важно значение за подобряване на правораздаването е осъвременяването на законодателството”. Според прокурорите има нужда от промени в НК, НПК и други закони. Предложенията им са свързани с преодоляване на прекаления формализъм на наказателния процес и въвеждане на ускорени процедури в него.", "date": "2017.05.11", "title": " 97% осъдителни присъди за обвинените в престъпления (ОБЗОР)"}
{"url": "https://trud.bg/%d1%81%d0%bb%d0%be%d0%b6%d0%b8%d1%85%d0%b0-%d0%b1%d0%b5%d0%bb%d0%b5%d0%b7%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d1%82%d1%80%d0%b8%d0%bc%d0%b0-%d0%b7%d0%b0-%d0%b3%d1%80%d0%b0%d0%b1%d0%b5/", "text": "Трима участници в грабеж на заложна къща са задържани при предприети незабавни действия от служителите на реда в Асеновград. Около 14.35 часа в сряда на спешен телефон 112 постъпил сигнал, че маскиран мъж е влязъл в заложна къща в града и се опитва да вземе пари и различни вещи, заплашвайки служителя в обекта.Веднага към заложната къща бил насочен полицейски автопатрул, който заловил на местопрестъплението извършителя – 33-годишен мъж от село Тополово. Оказало се, че той има и двама съучастници – тийнейджъри на 16 и 17 години от Асеновград, които били хванати при последвалите заградителни действия в близост до заложната къща. Спрямо тримата бандити са взети 24-часови мерки за неотклонение. Работата по образуваното бързо производство продължава под надзора на Районна прокуратура-Асеновград. От полицията съобщиха, че 33-годишният мъж и 17-годишният младеж са с криминални регистрации и осъждани.", "date": "2017.05.11", "title": " Сложиха белезниците на трима за грабеж в заложна къща в Асеновград"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bd%d0%b0%d0%bf%d1%80%d0%b5%d0%b4%d0%b2%d0%b0-%d0%b2-%d1%80%d0%b0%d0%bd%d0%b3%d0%bb%d0%b8%d1%81%d1%82%d0%b0%d1%82%d0%b0/", "text": "Григор Димитров ще се изкачи в ранглистата на АТП в сравнение със сегашното 12-о място след участието си на турнира от сериите „Мастърс“ в Мадрид (Испания). Българският тенисист се класира за третия кръг, което му донесе 90 точки. Така той изпревари 11-ия Жо-Вилфред Цонга (Франция), който напусна турнира заради травма. Прогресът на българина зависи и от представянето на преките му съперници за място в топ 10. Давид Гофен (Белгия), който трябва да защитава 180 точки, спаси част от актива си след победа с 6:4, 6:2 над №6 в света Милош Раонич (Канада). Миналогодишният полуфиналист Кей Нишикори (Япония) също не се превърна в жертва – успех с 6:4, 6:3 над Давид Ферер (Испания). Димитров стигна до осминафиналите след втора поредна победа в испанската столица – 6:3, 7:5 над Иво Карлович. Той на два пъти успя да пробие бомбения сервис на 211-сантиметровия хърватин – в началото на първия и в края на втория сет, като почти не допусна колебания в собственото подаване. Това се оказа достатъчно за четвърта победа в шест мача срещу „Доктор Иво“ и място в третия кръг. Там пътя на българина пресече №9 в света Доминик Тийм, а мачът им завърши късно снощи.", "date": "2017.05.11", "title": " Григор напредва в ранглистата"}
{"url": "https://trud.bg/%d0%b2%d0%ba%d1%81-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bf%d1%80%d0%b8%d1%81%d1%8a%d0%b4%d0%b0-%d0%be%d1%82-18-%d0%b8-20-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2/", "text": "Върховният касационен съд остави в сила решение на Апелативен съд-Пловдив, потвърждаващо присъдата на Окръжен съд-Пловдив, с която Николай Стоянов е осъден на 20 години лишаване от свобода при първоначален строг режим, а Иван Стоянов – на 18 години.С присъда от 27 май 2016 г. Окръжен съд-Пловдив призна Николай Стоянов за виновен в това, че на 14 септември 2014 г. в землището на село Розино в съучастие с Иван Стоянов и неизвестен извършител е умъртвил собственика на на газстанция и бензиностанция „Веселина“ Георги Рогачев, като смъртта е настъпила на 20 октомври 2014 г. Убийството е извършено по особено мъчителен начин за жертвата и по хулигански подбуди – престъпление по чл.116 ал.1 т.6 и т.11, във вр. с чл.115, във вр. с чл.20 ал.2, във вр. с ал.1, във вр. с чл.54 от Наказателния кодекс.Със същата присъда Иван Стоянов също е признат за виновен за извършване на същото престъпление. Двамата са били най-дейни в масовия побой, който мургавите жители на близката ромска махала, са нанесли със сопи и други предмети на бизнесмена Георги Рогачев. Присъдата на ВКС е окончателна и не подлежи на обжалване.", "date": "2017.05.11", "title": " ВКС потвърди присъда от 18 и 20 години затвор за двамата роми, убили Георги Рогачев на бензиностанцията край Розино"}
{"url": "https://trud.bg/%d1%88%d0%b5%d1%81%d1%82%d0%b2%d0%b8%d0%b5-%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d1%8f-%d0%b8-%d0%ba%d0%be%d0%bd%d1%86%d0%b5%d1%80%d1%82-%d0%b7%d0%b0-%d0%bf%d1%80%d0%b0%d0%b7%d0%bd/", "text": "В Деня на светите братя Кирил и Методий Средно училище „Иван Н. Момчилов“ в Елена има празник. Той започна с шествие на ученици и учители от двора на Даскалоливницата, на чието дело училището е достоен приемник и продължител и носи името на нейния основател. По пътя на празничното шествие възпитаниците на школото поставиха цветя пред паметници и паметни плочи на видни еленски възрожденци, писатели, духовни водачи.След това в новия Общностен център третокласниците на учителката Светлана Василева представиха своята малка книжка, която написаха и илюстрираха сами по класния проект „Малки писатели“. Книжката съдържа 17 разказчета и илюстрации към тях по фантазиен бином, описан в книгата на Джани Родари „Граматика на фантазията“. Изданието на малките писатели е подготвено за печат от журналистическия клуб „Хаос“ в училището.Учениците от по-горните класове под ръководството на учителя по история Йордан Минчев направиха чудесна презентация на седемте паметници в Елена с национално значение – къща музей „Ил. Макариополски“, храм „Свети Никола“, Часовникова кула, храм „Успение на Пресвета Богородица“, Даскалоливница, храм „Рождество на Пресвета Богородица“, Попниколовата къща.Екипите показаха умения за задълбочена и системна работа с документи, детайлно описание на избраните обекти, както и да правят изводи, обобщения, оценки и исторически паралели. Тази вечер празникът ще продължи с благотворителен концерт на учениците от СУ. Каузата е да се помогне на тяхната съученичка Десислава Кафадарова за участието й на световното състезание Adobe Certified Associate World Championship, което тази година ще се проведе в края на месец юли в американския град Анахайм, щата Калифорния.Предния ден на площадката до училището се проведоха състезания по колоездене с участието на ученици от първи до шести клас.", "date": "2017.05.11", "title": " Шествие, състезания и концерт за празника на СУ „Иван Момчилов” в Елена"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd-ii-%d0%b4%d0%be%d0%b1%d1%80%d0%b5-%d0%b5-%d0%b4%d0%b0-%d0%b8%d0%bc%d0%b0-%d1%81%d0%b8%d0%bd-%d1%84%d0%bb%d0%b0%d0%b3-%d0%b7%d0%b0-%d0%b3%d1%80%d0%b0%d0%b4/", "text": "„Добре би било да се обмисли идеята по примера на чистите екологични плажове да се въведе “син флаг” за градовете, които развиват устойчив градски туризъм.“ Това заяви Симеон II пред Световната организация по туризъм. Царят взе участие в 105-та Генерална асамблея на Световната организация по туризъм, която се проведе от 10-ти до 12-ти май в Мадрид. В качеството си на един от 5-мата Специални посланици на Международната година на устойчивия туризъм за развитие, той присъства като почетен гост на официалното откриване.Освен него Специални посланици са Елън Джонсън Сърлийф, президент на Либерия, президентът на Union Pay- Хуайонг Ге, д-р Талал Абу-Газале, председател на влиятелната в арабския свят организация за образование “Талал Абу-Газале”, и д-р Михаел Френзер – президент на Федералната асоциация на германската туристическа индустрия.В първият ден на форум, на който присъстват над 60 министри на туризма от цял свят, Симеон II участва в кръгла маса на тема „Предизвикателствата на градския туризъм“. В своето изказване по време на дискусията Негово Величество предложи идеята по примера на чистите екологични плажове да се въведе „син флаг“ за градовете, които развиват устойчив градски туризъм. Царят отбеляза, че е много важно туризмът в градовете да се развива, съобразен с екологичните изисквания, да се запазва чистотата на градската среда. От друга страна, Царят счита, че е редно да бъде стимулиран туризъм, който обединява хората, спомага за отпадане на предразсъдъците, допринася за засилване на разбирателството между различните народи и избягва всяка форма на дискриминация.", "date": "2017.05.11", "title": " Симеон II: Добре е да има „син флаг“ за градовете с устойчив градски туризъм"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b6%d0%b5%d0%bb%d0%b0-%d0%bc%d1%83-%d1%83%d1%81%d0%bf%d0%b5/", "text": "Президентът на Руската федерация Владимир Путин пожела успешен трети мандат на премиера Бойко Борисов в телефонен разговор, състоял се днес.Това съобщиха от правителствената информационна служба. Путин и Борисов отбелязаха доброто развитие на търговско-икономическите отношения като подчертаха 20-процентното увеличение на руските туристи в страната ни и ръста от 18% на двустранния стокообмен. Те посочиха, че тези параметри все още не отговарят на потенциала на отношенията и увеличаването им е от взаимен интерес за България и Русия.Тема на разговора беше и реализацията на големите енергийни проекти у нас. И двете страни подчертаха взаимния си интерес от изграждането на европейския газовия хъб „Балкан” на българска територия. Обсъден беше и проектът за АЕЦ – Белене. Министър-председателят Бойко Борисов заяви, че правителството търси стратегически частен инвеститор за развитие на проекта. Акцент беше поставен и на събитията, посветени на 25-годишнината на българо-руския договор за приятелски отношения и сътрудничество, която е на 4 август 2014, както и на 140 години от Освобождението на България, която ще се отбележи през 2018 г.", "date": "2017.05.11", "title": " Путин поздрави Борисов, пожела му успешен трети мандат"}
{"url": "https://trud.bg/%d1%80%d0%b5%d0%b0%d0%bb-%d0%b7%d0%b0%d1%82%d0%b2%d0%be%d1%80%d0%b8-%d0%b2%d0%b8%d1%81%d0%b5%d0%bd%d1%82%d0%b5-%d0%ba%d0%b0%d0%bb%d0%b4%d0%b5%d1%80%d0%be%d0%bd/", "text": "„Реал“ затвори стадион „Висенте Калдерон“. От новия сезон „Атлетико“ ще се премести в нов дом, а феновете на „дюшекчиите“ не успяха да видят последно чудо от трибуните на своя храм. Техните любимци победиха с 2:1, но с общ резултат 2:4 на финал в Шампионската лига се класира „Реал“.И тъй като играчите на „Атлетико“ не им поднесоха подарък, привържениците на домакините решиха сами да си направят такъв. Феновете къртиха седалки след последния съдийски сигнал за спомен от „Висенте Калдерон“, който в продължение на 50 години бе домът на любимия им отбор. Запалянковците обаче не се съобразиха с факта, че „Атлетико“ има да изиграе още един мач там – домакинството с „Атлетик“ от последния кръг на испанската Примера. Едва ли клубното ръководство ще монтира нови седалки само за един двубой, така че много от феновете ще трябва да изгледат тези последни за сезона 90 минути прави.Въпреки това шефовете на „Атлетико“ останаха доволни от подкрепата на привържениците срещу „Реал“. По-голямата част от всички 53 422 зрители, които гледаха от трибуните, не спираха да подкрепят своите до последната секунда. Може би и атмосферата помогна на домакините да вкарат два бързи гола в началото на мача – чрез Саул Нигес и Антоан Гризман от дузпа. Гениален дрибъл на Карим Бензема и асистенция на нападателя за Иско охлади напористите „дюшекчии“. „Знаехме, че един гол ще ги убие“, каза Кристиано Роналдо.Попадение на португалеца бе отменено заради засада. А голът щеше да бъде под номер 400 в кариерата на играча за „Реал“. Вместо с постижение Кристиано си тръгна с: „Какво ти става, клоун?“. Именно тези думи отправи Фернандо Торес по адрес на Роналдо в една от напрегнатите ситуации.„Глупако, отпадаш от турнира и се прибираш вкъщи“, отговори Роналдо, което допълнително вбеси испанеца. „Кучи син“, изсъска Торес.Въпреки острите думи двамата не стигнаха до саморазправа. Роналдо и компания ще трябва да пазят нерви и сили за финала с „Ювентус“. В този двубой „Реал“ излиза срещу… проклятието на турнира – никога в историята на Шампионската лига носителят на трофея не е успявал да победи и през следващия сезон. Такава участ сполетя вече „Милан“, „Аякс“ „Ювентус“, „Манчестър Юнайтед“.", "date": "2017.05.11", "title": " „Реал“ затвори „Висенте Калдерон“"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bf%d1%80%d0%b5%d0%b4%d1%81/", "text": "Министърът на туризма Николина Ангелкова проведе среща с председателя на Световния съвет за пътувания и туризъм (The World Travel & Tourism Council) Джералд  Лоулес. Срещата се проведе в рамките на 105-тата сесия на Изпълнителния съвет на Световната организация  по туризъм към ООН.По време на срещата министър Ангелкова акцентира върху възможностите за инвестиции в България и перспективите за развитие на туристическия сектор. От своя страна Джералд Лоулес насърчи поетите от Николина Ангелкова ангажименти за превръщането на България в целогодишна туристическа дестинация, като изтъкна, че секторът генерира 292 млн. постоянни работни места в света.Министър Ангелкова допълни, че активното сътрудничеството между министерството и Световния съвет за пътувания и туризъм ще доведе до налагането на  модел за установяване на още по-успешна комуникация с бизнеса. Тя посочи, че една от основните цели на правителството на Бойко Борисов ще бъде намаляването на административната тежест за бизнеса. „По този начин ще привлечем инвестиции“, заяви Ангелкова.", "date": "2017.05.11", "title": " Николина Ангелкова разговаря с председателя на Световния съвет за пътувания и туризъм Джералд Лоулес"}
{"url": "https://trud.bg/%d1%87%d0%b0%d0%ba%d0%b0%d0%bc%d0%b5-560-%d0%bc%d0%bb%d0%bd-%d0%b5%d0%b2%d1%80%d0%be-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%bf%d0%be-%d0%bf%d0%bb%d0%b0%d0%bd%d0%b0/", "text": "Притокът на европейски пари скоро ще намалее, предупреди председателят на КРИБ Кирил ДомусчиевОколо 560 млн. евро се очаква да се постигнат като инвестиции на база на операциите, които се извършват по плана “Юнкер” в България. Това стана ясно от думите на финансовия министър Владислав Горанов на бизнес форум за добрите практики от изпълнението на Европейския фонд за стратегически инвестиции (ЕФСИ), известен като “Юнкер”. Конференцията в София бе организирана от председателя на Комисията по регионално развитие в Европейския парламент Искра Михайлова и Конфедерацията на работодателите и индустриалците в България (КРИБ). На нея участваха премиерът Бойко Борисов, вицепремиерът Томислав Дончев, председателят на КРИБ Кирил Домусчиев, изпълнителният директор на ЕФСИ Вилхелм Молтерер и водещи мениджъри от страната.Според Горанов бизнесът у нас не е свикнал да използва ресурса на плана “Юнкер” в пълна степен, има проблем и със законодателната рамка, с недостатъчната активност на Европейската инвестиционна банка (ЕИБ) в България и с твърде малките проекти, които засега не съвпадат добре с идеята на фонда. Заместник-изпълнителният директор на фонда Илияна Цанова коментира пред “Труд”, че до 85% от инвестициите по плана “Юнкер” са насочени към частните компании. По думите й досега страната все пак е получила инвестиции от 204 млн. евро.Според премиера Бойко Борисов Европейският фонд за стратегически инвестиции дава големи възможности пред бизнеса у нас. По думите му, за да се улесни работата на работодателите, държавата трябва да намали бюрокрацията в администрацията.“С плана “Юнкер” в България вече се предоставя целия спектър на европейското финансиране. Убеден съм, че хибридното финансиране не е изчерпано и ние трябва да го намерим”, коментира и Томислав Дончев. Той бе категоричен, че колкото повече банките и бизнесът се подготвят, толкова повече проекти ще се реализират.Изпълнителният директор на фонда Вилхелм Молтерер обяви пред бизнеса, че планът “Юнкер” 2.0 ще бъде удължен с две години и пари по него ще могат да се усвояват до 2022 година. Председателят на КРИБ Кирил Домусчиев предупреди, че притокът на европейски пари по различните фондове ще намалее съвсем скоро и ще остане само в някои приоритетни области. “За българската икономика е важен свежият ресурс и инвестиционните проекти за всяка една компания от бизнеса, било то малък, среден или голям. Затова трябва да бъдем все по-активни”, коментира Домусчиев.Прогноза Борисов очаква икономически растеж над 4,5% догодинаПремиерът Бойко Борисов изрази увереност пред бизнеса, че икономиката на България може да постигне растеж от над 4,5% догодина. По думите на министър-председателя освен върху икономическия просперитет България трябва да се съсредоточи и върху образованието, за да бъдем конкурентоспособни. Важна тема според Борисов е и сигурността на Балканите и региона.“Нямаме нито магистрали, нито жп линии с нашите съседи. Сега направихме с Турция, работим със Сърбия, Гърция. Надяваме се да направим свързаност и между България и Македония, след като мине кризата там”, заяви Борисов по време на конференцията за плана “Юнкер”.Вчера Европейската комисия запази прогнозите си за ръст на българския брутен вътрешен продукт (БВП) от 2,9% през 2017 г. За следващата година институцията очаква леко забавяне на икономиката и растеж от 2,8%.Припомняме, в пролетна прогноза Министерството на финансите ревизира нагоре очакванията си за развитието на икономиката, като през 2017 г. заложи 3% ръст на брутния вътрешен продукт (БВП), а през 2018 г. повишение с 3,1%. Преди дни водещи банкери прогнозираха пред “Труд”, че икономиката има капацитет да нарасне с 3,9% тази година.Според Владислав Горанов Учителските заплати нагоре с над 15% Продължава да не е ясно с колко ще се вдигнат учителските заплати, но това може да е и с над 15%. Това стана ясно от думите на министъра на финансите Владислав Горанов, който говори пред журналисти на конференцията в София.“Така или иначе за увеличение се говори от 1 септември. Много преди това ще е ясно числото”, уточни финансист №1.Горанов коментира и друга важна тема за обществото – увеличение на пенсиите. Според него по-голямата част от средствата, необходими за увеличение на парите за възрастните, ще бъдат осигурени от преизпълнение на приходите от осигурителни вноски в бюджета на Държавното обществено осигуряване, което означава, че няма да има нужда от актуализация на държавния бюджет.“Ако се наложи някакво допълнение спрямо необходимата сума, е възможно то да дойде от икономии на разходи и трансфери по централния бюджет”, допълни той.", "date": "2017.05.11", "title": " Чакаме 560 млн. евро  инвестиции по плана „Юнкер“ (ОБЗОР)"}
{"url": "https://trud.bg/35-%d0%b3%d0%be%d0%b4%d0%b8%d0%bd%d0%b8-%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%80%d1%83%d1%81%d0%ba%d0%b8%d1%8f-%d0%b1%d0%bb%d0%be/", "text": "Съд в руския град Екатеринбург постанови условна присъда за блогъра  в местна църква, съобщи .След като по време на процеса поиска прошка от вярващите, че е качил видеозапис от действията си в интернет, и изрази съжаление, 22-годишният обвиняем бе осъден на 3,5 години лишаване от свобода условно.Обвинението беше поискало същата по срок присъда, но ефективна.След експертиза съдът призна Соколовски за виновен в разпалване на религиозна омраза, оскърбление на религиозните чувства на вярващите, незаконно използване на специални технически средства.Експертите бяха проучили качени от него в интернет клипове като „Идеалният православен брак”, „В Космоса летях, чеченци не видях”, „Самоубийство на мюсюлмани по време на матура” и др. Съдиите разпоредиха блогърът да свали от мрежата всички свои клипове, оскърбяващи чувствата на вярващите, и му забраниха да участва в масови прояви.В началото на процеса през март младежът пледира невинен и увери, че е разпространил видеозаписа от лов на покемони миналия август „с критична и полемична цел”.На записа се вижда как той улавя виртуални създания, включително по време на богослужение, на фона на музикално изпълнение, наподобяващо молитва, изпъстрена с ругатни.Соколовски избрал за целта катедралата в Екатеринбург, изградена на мястото, където се предполага, че през 1918 г. са били разстреляни последният руски цар Николай Втори и семейството му.Случаят е сходен с делото срещу пънк групата „Пуси райът”, чиито членки през 2012 г. бяха осъдени на две години затвор за своята „пънк молитва”. Изпълнението им в катедралата „Христос Спасител” в Москва беше насочено срещу президента Владимир Путин.", "date": "2017.05.11", "title": " 3,5 години условна присъда за руския блогър, ловил покемони в църква"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d1%82-%d0%b3%d0%bb%d0%be%d0%b1%d0%b0%d0%bb%d0%bd%d0%b0%d1%82/", "text": "Ученици от ОУ „Кочо Честименски“ в Пловдив и възпитаници на детските градини „Валентина“ в район „Южен“, „Снежанка“ в район „Централен“ и „Червената шапчица“ в район „Тракия“ ще се включат със свои рисунки на тема „Спаси живот! Намали скоростта!“ в съвместната инициатива на Община Пловдив и Областната дирекция на МВР. Чрез творбите си, които ще раздадат на своите близки и приятели, малките художници апелират за спазване на правилата за движение по пътищата и опазване на всеки живот.На всички участници в инициативата ще бъдат връчени грамоти от инспектори в сектор „Пътна полиция“-Пловдив и представители на районните администрации.", "date": "2017.05.11", "title": " Деца от Пловдив отбелязват Глобалната седмица на ООН по пътна безопасност"}
{"url": "https://trud.bg/%d1%88%d0%b0%d1%80%d0%b0%d0%bf%d0%be%d0%b2%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b2%d0%be%d0%b9%d0%bd%d0%b0%d1%82%d0%b0-%d0%b1%d1%83%d1%88%d0%b0%d1%80-%d0%b5-%d0%bd/", "text": "Мария Шарапова отвърна на нападките на канадката Южени Бушар, която я отстрани от женския турнир в Мадрид, а след това призова да й бъде наложено доживотно наказание. Фен на рускинята нарече Джини „непоносима“ в социалните мрежи, а Маша побърза да хареса публикацията му. Оказа се, че отношението на Бушар към Шарапова не изразява позицията на всичките й колежки. Запитана дали е пожелала успех на канадката преди мача с Маша, румънката Симона Халеп отговори: „Не, защото с нея не си говорим“. Легендата Мартина Навратилова също защити Шарапова. „Тя направи голяма грешка и плати висока цена – заяви носителката на 18 титли от Големия шлем. – Време е да я оставят на мира.“ Всичко това обаче не пречи на победния ход на Бушар в Мадрид. Вдъхновена от победата над Шарапова, тя изхвърли от турнира и №2 в света Ангелик Кербер. След по-малко от час на корта при резултат 3:6, 0:5 германката се оттегли заради травма в гърба. Достигането до третия кръг обаче ще й е достатъчно да се върне на върха на ранглистата, като измести бременната Серина Уилямс.", "date": "2017.05.11", "title": " Шарапова продължава войната: Бушар е непоносима"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b4%d0%b5%d0%bb%d0%ba%d0%b8-%d1%81-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%bf%d0%b0%d1%80%d0%b8/", "text": "Глоби до 10 млн. лева за неспазване на законаСделки с електронни валути ще бъдат проверявани за пране на пари. Това ще става, ако платежният инструмент е презаредим или има максимален месечен лимит на плащания при покупко-продажби за над 150 евро, използва се само за купуване на стоки или може да се захранва с анонимни пари. Това е записано в проект на Закон за мерки срещу изпирането на пари, обявен от ДАНС и МВР за обществено обсъждане.Новият нормативен документ е със 125 члена, докато старият се състои само от 24 члена. Законът трябва да приведе българското законодателство в съответствие с европейска директива. Според документа задължително ще се проверява клиент, включително и политици, който открива сметка или извършва банков превод за над 15 000 евро или сделки за над 5000 евро в брой. За следенето на тези мерки са задължени банки, обменните бюра, застрахователи, пенсионни дружества, инвестиционни посредници, нотариуси, търговци на оръжие и петролни продукти, професионални спортни клубове, политически партии и много други институции и организации. При съмнение те трябва да уведомяват ДАНС. За неспазване на закона глобите могат да стигнат до 10 млн. лв.По данни на ДАНС през 2015 г. са били спрени съмнителни операции за 40 млн. лева. Разкрити били и финансови машинации за 2,6 млрд. лева. Според проучване на ООН в света годишно се „изпират“ 1,6 трилиона долара.", "date": "2017.05.11", "title": " Проверяват сделки с електронни пари"}
{"url": "https://trud.bg/%d0%ba%d0%b0%d0%bb-%d0%b2%d0%bc%d0%b5%d1%81%d1%82%d0%be-%d1%81%d1%82%d1%83%d0%b4%d0%b5%d0%bd%d0%b0-%d0%b2%d0%be%d0%b4%d0%b0-%d0%bf%d0%be%d1%82%d0%b5%d1%87%d0%b5-%d0%be%d1%82-%d1%87%d0%b5%d1%88%d0%bc/", "text": "Кал вместо студена вода потече от чешмите в столичния квартал „Младост“, предава  Така десетки домакинства се оказаха с блокирани електроуреди и мръсни помещения.Студената вода в дома на Венелина Николова спира сутринта. Когато решават да проверят дали от чешмата тече нещо, ги очаква неприятна изненада.Венелина ще подаде жалба до „Софийска вода“. Тя казва, че е могла да се свърже с някой, който да й обясни какво се е случило и кога ще се оправи.На съседния етаж Георги Димитров е още по-притеснен, защото има четири деца и когато калта потича по водопроводната мрежа, дрехите им са в пералнята, а тя работи. Разказа, че е била пълна с кал и се надява да не остане без нея, защото са с много деца.Причината за калта в чешмите е смяна на водопроводно отклонение. От „Софийска вода” обясниха, че ще направят промивка на мрежата и ще монтират филтър.От компанията увериха, че до края на деня от чешмите в блок 522 в Младост ще потече чиста вода.", "date": "2017.05.11", "title": " Кал вместо студена вода потече от чешмите в столичния квартал „Младост“"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bc%d1%8a%d0%b6%d0%b5-%d0%be%d1%82-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%b7%d0%b0/", "text": "Петима мъже от Раковски са били задържани за увреждане на чужд лек автомобил „Ауди“. Около 6.40 часа в сряда 46-годишен местен шофьор е подал сигнал на телефон 112, че през нощта пред дома му е счупено странично огледало и надраскано лаковото покритие на ползваното от него „Ауди“.По случая в РУ на МВР-Раковски било образувано досъдебно производство по чл. 216 от Наказателния кодекс, а в хода на проведеното незабавно разследване с полицейска заповед били задържани авторите на посегателството – петима местни жители на възраст между 18 и 28 години.", "date": "2017.05.11", "title": " Арестуваха петима мъже от Раковски за увреждане на чуждо „Ауди“"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b5%d0%b4%d0%b8%d0%bd-%d0%b4%d1%80%d0%be%d0%b3%d0%b8%d1%80%d0%b0%d0%bd-%d0%b8-%d0%bf%d0%b5%d1%82%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d0%b7/", "text": "Дрогиран шофьор попадна в ареста на Второ РУ на МВР-Пловдив, след като управляваният от него „Опел“ бил спрян за полицейска проверка на бул. „Свобода“. 35-годишният мъж зад волана бил тестван с апарат за употреба на наркотици, който реагирал положително. При последвалия обиск от шофьора е иззет пакет с 0,614 грама марихуана. Дрогираният пловдивчанин бил задържан за 24 часа, а по случая се води бързо производство.Още пет бързи производства са образувани срещу нарушители на пътя, заловени на територията на Областна дирекция на МВР-Пловдив през последното денонощие. В първите часове на четвъртък в Асеновград 30-годишен шофьор от село Мулдава бил спипан зад волана на лек автомобил „Фолксваген“ с 1,55 промила алкохол. Ден по-рано в същия град 58-годишен столичанин бил с 2,74 промила зад волана на лек автомобил „ФИАТ“, а в Карлово 66-годишен мъж управлявал товарен бус „Ситроен“ с 1,51 промила. На бул. „Христо Ботев“ пък полицаите спипали 46-годишен водач от Брезово, качил се в лек автомобил „Пежо“ с 1,62 промила. На бул. „Васил Априлов“ в Пловдив пък 45-годишна пловдивчанка управлявала лек автомобил „Фолксваген“ с 1,22 промила алкохол.", "date": "2017.05.11", "title": " Спипаха един дрогиран и петима пияни за волана за ден в Пловдивско"}
{"url": "https://trud.bg/%d0%ba%d1%80%d0%b0%d0%bb%d1%81%d0%ba%d0%b8%d1%8f%d1%82-%d0%ba%d0%bb%d1%83%d0%b1-%d0%b8%d0%b7%d1%80%d0%b0%d0%b2%d0%bd%d0%b8-%d1%80%d0%b5%d0%ba%d0%be%d1%80%d0%b4-%d0%bd%d0%b0/", "text": "„Реал“ изравни рекорда на „Байерн“ от 61 поредни мача с отбелязан гол във всички турнири. „Кралският клуб“ губеше с 0:2 до 16-ата минута на „Висенте Калдерон“ в реванша от полуфиналите на Шампионската лига срещу градския съперник „Атлетико“, но Иско отбеляза преди почивката за 2:1. Благодарение на това попадение „Реал“ изравни постижението на баварците, направено от март 2013 до април 2014 г. Тогава „Байерн“ изигра 61 поредни мача с поне един вкаран гол.Последният мач, в който „балетът“ не успя да се разпише, бе 0:0 срещу „Манчестър Сити“ в полуфиналите на Шампионската лига миналата година през април.Рекордът на „Байерн“ може да бъде подобрен в неделя, когато „Реал“ приема „Севиля“ в мач от испанското първенство.Зинедин Зидан, треньорът на „белите“, бе щастлив от поредното постижение на тима си.„Щастливи сме, че сме на финал – каза французинът. – Горд съм с футболистите. Пътят беше дълъг и не беше лесен. Поздравления за момчетата. Попитах Бензема как точно успя да се измъкне в ситуацията преди гола ни, но и той не можа да ми обясни. Всеки изигра своята роля.“", "date": "2017.05.11", "title": " „Кралският клуб“ изравни рекорд на „Байерн“"}
{"url": "https://trud.bg/%d1%84%d0%be%d0%bd%d0%b4-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%82%d0%b5-%d1%83%d1%81%d0%bb%d1%83%d0%b3%d0%b8-%d0%b2-%d1%81%d0%be/", "text": "Столичната община създава специален фонд за подпомагане на полезни идеи в сферата на социалните услуги, обяви кметът на София Йорданка Фандъкова. Очаква се финансовият инструмент да заработи догодина. Той ще подкрепя проекти на неправителствени организации, с които местната управа си сътрудничи. Целта е да се увеличи качеството на помощта, предлагана на хора с увреждания и всички други уязвими социални групи.Тази мярка е един от параметрите на споразумението между доставчиците на социални услуги, гражданските организации и СО, представено от кмета на София.„Документът регламентира нови сфери на общата ни дейност като съвместно планиране, изпълнение и контрол на социалната политика на общината“, разясни Фандъкова. Предвижда се повече контрол върху дейностите в сектора.По думите й такъв договор се сключва за първи път у нас. Той е разработен съвместно с над 20 доставчици на социални услуги, граждански организации и експерти на СО и е нов етап в развитието на партньорството с неправителствения сектор. Ще важи за 5 години и предстои да бъде гласуван от общинския съвет. В София функционират над 75 социални услуги, като 31 се изпълняват от 20 НПО-та като външни доставчици.", "date": "2017.05.11", "title": " Фонд финансира социалните услуги в София"}
{"url": "https://trud.bg/%d0%b2%d1%8a%d0%b7%d1%80%d0%be%d0%b6%d0%b4%d0%b5%d0%bd%d1%81%d0%ba%d0%b8-%d0%b1%d0%b0%d0%bb%d0%ba%d0%be%d0%bd-%d0%b2-%d0%bf%d0%b0%d0%bd%d0%b5%d0%bb%d0%b5%d0%bd-%d0%b1%d0%bb%d0%be%d0%ba-%d0%b2-%d0%bf/", "text": "Атрактивен балкон във възрожденски стил в Пловдив предизвика бурни дискусии в социалните мрежи. Преустроената тераса е в панелен блок в квартал „Христо Смирненски”. Районното кметство назначи проверка дали преустройството е законно, предава  Панелният блок на ул. „Пепелаша” № 5 е строен през 70-те години на миналия век. Повечето от балконите днес са остъклени и преустроени по различен начин. Терасата на третия етаж се сдобива с възрожденския си вид в далечната 1996-та година. Собственикът Румен Димитров е завършил специалност „Реставрация и консервация” и дълго време мечтаел да превърне балкона си в малко подобие на къщите от Стария Пловдив. Финансовата криза по това време обаче не му позволила да осигури средства, с които да изографиса старинни чердаци и алафранги по фасадата на терасата, разказа ни по телефона Димитров. Повечето от съседите одобряват идеята му и даже се гордеят с блока си.Нончев, съсед: „Красиво, прекрасно, виждам нещо възрожденско, нещо осъвременено, за мен това е добро.”Д-р Карафезиева, съседка: „Може всички да се съобразят с този стил и ще се подчертае този стил примерно.”Даниела, съседка: „Хубав е, обаче не е за района, не се връзва с района просто. По закон всички знаят, че се иска разрешително, но никой не изкарва и се надяват да е при заварено положение.”Собственикът на атрактивния балкон твърди, че през 96-та година е получил разрешение от общината за това преустройство. С днешна дата от районното кметство коментираха, че правят проверка, за да разберат дали това е така. Според кмета на района Димитър Колев, ако терасата е незаконна, ще бъде издадено предписание за нейното премахване.", "date": "2017.05.11", "title": " Възрожденски балкон в панелен блок в Пловдив предизвика дискусии в социалните мрежи"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%be%d1%82%d1%81%d1%82%d1%8a%d0%bf%d0%b8-%d0%b2-%d0%b4%d1%80%d0%b0%d0%bc%d0%b0%d1%82%d0%b8%d1%87%d0%b5%d0%bd-2/", "text": "Григор Димитров загуби драматично от Доминик Тийм с 6:4, 4:6 и 6:7 в мач от третия кръг на силния турнир в Мадрид.Първият сет започна трудно за най-добрия наш тенисист, който загуби още първия гейм, в който подава. Постепенно Григор започна да налага волята си. Върна пробива, направи още един и спечели частта с 6:4.През втория сет двамата печелеха подаванията си. В семия гейм австриецът успя да пробие, задържа преднината си и спечели частта.Димитров започна уверено третия сет и проби противника си, но по-късно допусна изравняване. В решителния тайбрек нашият тенисист успя да поведе с един минипробив, но по-късно съперникът му го върна. И двамата стигнаха до възможности за спечелване на мача, в крайна сметка по-здрави нерви показа австриецът, който спечели тайбрека с 11:9", "date": "2017.05.11", "title": " Григор Димитров отстъпи в драматичен сблъсък с Доминик Тийм – 6:4, 4:6, 6:7"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d1%81%d0%b5-%d0%b8%d0%b7%d0%bc%d1%8a%d0%ba%d0%bd%d0%b0-%d0%be%d1%82-%d1%81%d1%83%d1%80%d0%b3%d1%83%d1%82/", "text": "Пламен Константинов ще си спести необходимостта да се върне в Сургут, където беше треньор на местния волейболен отбор. Градът трябваше да е домакин на първия турнир от Световната лига група „С1“, в която освен „сборная“ и България са отборите на Франция и Аржентина. Руската волейболна федерация премести мачовете на 2-4 юни в Казан, без да изтъква причина. Възможно е решението да е следствие от скандала между сегашния треньор на „Газпром-Югра“ (Сургут) Рафаел Хабибулин, който нарече Константинов „циганин конекрадец“, тъй като българинът привлече негов играч в своя „Локомотив“ (Новосибирск). В същото време „сборная“ остана без още три от звездите си за турнира. Селекционерът Сергей Шляпников остави извън тима Алексей Спиридонов, Константин Бакун и Игор Филипов. Така най-опитният в тима остана олимпийският шампион от Лондон 2012 Дмитрий Илиних. Константинов пък не успя да изведе „Локомотив“ до финала на руското първенство. „Железничарите“ паднаха с 0:3 от „Динамо“ (Москва) на полуфинала, а българинът нападна съдиите. „Всичко е нормално, основната задача на финалната шестица е изпълнена – Динамо е на финал – заяви Константинов. – Съдийството е отлично!“", "date": "2017.05.11", "title": " Константинов се измъкна от Сургут"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%be%d1%80%d0%b8%d0%b3%d0%b8%d0%bd%d0%b0%d0%bb%d1%8a%d1%82-%d0%bd%d0%b0-%d0%bc%d1%8e%d0%b7%d0%b8%d0%ba%d1%8a%d0%bb%d0%b0-%d0%ba%d0%be/", "text": "Два часа и половина с музиката на Андрю Лойд Уебър, най-добрите музиканти, танцьори и актьори от оригиналния състав на Бродуей ще представят цели 6 пъти легендарния мюзикъл „Котките” в Националния дворец на културата, предава София е седмата поред спирка от турнето на „Котките“ тази година. 78 актьори, 27 сценични работници и 7 камиона с техника и оборудване са на път до средата на 2018 г.Всеки участник минава обучение по професионалист, за да може след това сам да се грижи за грима си. По време на представлението актьорите и танцьорите ще имат по по-малко от минута, за да сменят костюмите си, тъй като влизат в няколко образа.„Наричат спектакъла магически заради хореографията, красивите танци и самите котки, разбира се. Често хората се отъждествяват на тези малки животинки дори и да не ги харесват. Ние притежаваме черти от техния характер. Но освен всичко останало има и история, сюжет. Това е разказ за прошката и изкуплението, която кара хората да се почувстват добре”, разказа мениджърът на мюзикъла Стийв Даймънд.Мюзикълът „Котките“ е с над 45 годишна история, преведен е на над 20 езика и е преработен във версия на филм.И за всички фенове на мюзикъла, които не са успели да се доберат до билет все още, заради огромния интерес тук в България ще има още две допълнителни представления – тази събота и неделя от 14 часа отново тук в зала 1 на НДК.", "date": "2017.05.11", "title": " За първи път оригиналът на мюзикъла „Котките“ на българска сцена"}
{"url": "https://trud.bg/%d0%b2%d0%b5%d1%82%d0%b5%d1%80%d0%b0%d0%bd-%d0%be%d1%82-%d0%b2%d1%82%d0%be%d1%80%d0%b0%d1%82%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%b2%d0%be%d0%b9%d0%bd%d0%b0-%d0%bf%d0%be%d0%bb/", "text": "Любовно писмо, останало скрито между стените на дом в Ню Джърси, бе получено от ветеран от Втората световна война, 72 години след като било написано, предаде Асошиейтед прес.Мелиса Феи и баща й се заели с реновацията на дома й, когато открили писмо в дупка под стълбата. Върху плика имало пощенско клеймо от месец май 1945 г. Писмото било написано от жена, която се казва Вирджиния, до съпруга й, матроса от норвежките ВМС Ролф Кристоферсон.Феи разказа пред телевизия Дабъл Ю Ен Би Си, че била много впечатлена от любовта на Вирджиния към Ролф и от възхищението й от него. Мелиса открила сина на двойката в Калифорния, който прочел писмото на 96-годишния си баща. Вирджиния починала преди 6 години.„Смятам, че за него това бе като връщане на съпругата му от отвъдното“, каза Феи.", "date": "2017.05.11", "title": " Ветеран от Втората световна война получи любовно писмо 72 години по-късно"}
{"url": "https://trud.bg/%d0%be%d0%bf%d0%b8%d1%82-%d0%b7%d0%b0-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b1%d0%bb%d0%be%d0%ba%d0%b8%d1%80%d0%b0-%d0%bc%d0%b5%d1%82%d1%80%d0%be%d1%82%d0%be/", "text": "Опит за самоубийство е блокирал движението на метрото с София. 39 годишна жена е скочила пред мотрисата на станция „Европейски съюз“. Жената е жива, съобщиха пред  от СДВР. Тя е закарана в болница, без опасност за живота.Заради инцидента, метрото е било спряно за по-малко от час, като вече е възстановено. Не са ясни причините за действията на жената.", "date": "2017.05.11", "title": " Опит за самоубийство блокира метрото в София"}
{"url": "https://trud.bg/%d0%bd%d0%b0%d1%88%d0%b0-%d0%b4%d0%b2%d0%be%d0%b9%d0%ba%d0%b0-%d1%81-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%ba%d1%83%d0%bf%d0%b0/", "text": "Петя Неделчева и Мария Мицова спечелиха предсрочно европейската купа на двойки при жените. Родният дует, който спечели титли в Талин (Естония), Тренчин (Словакия) и Будаорш (Унгария), събра 20 250 точки и вече е недостижим за французойките Емили Льофел и Ан Тран, които са втори със 17 270 т. кръг преди края на веригата. С две женски двойки ще участва България на световното първенство по бадминтон в Глазгоу (Великобритания) през август, като освен Мицова и Неделчева ще играят сестрите Стефани и Габриела Стоеви, които спечелиха сребърни медали на завършилото европейско първенство в Дания. „Две години поред отпадахме на четвъртфинал и този път бяхме решени да се борим докрай и да спечелим медал“, разказа Габриела Стоева. Деветата в Европа Линда Зечири и Мицова ще участват и в надпреварата поединично.", "date": "2017.05.11", "title": " Наша двойка с европейска купа"}
{"url": "https://trud.bg/%d0%b1%d0%b8%d1%81%d1%82%d1%80%d1%8f%d1%82-%d1%81%d0%b5%d0%bb%d0%b5%d0%ba%d1%86%d0%b8%d1%8f%d1%82%d0%b0-%d0%b2-%d1%85%d0%be%d1%82%d0%b5%d0%bb%d0%b0-%d0%bd%d0%b0-%d1%81%d0%bf%d0%b0%d1%81-%d1%80%d1%83/", "text": "Ръководството на „Левски“ свика извънреден управителен съвет в столичен хотел, който е собственост на Спас Русев. Очакванията са да бъде определен бюджетът за предстоящата лятна селекция. „Левски“ се нуждае от половин отбор нови – централен нападател, плеймейкър, ляво крило, дефанзивен полузащитник, десен бек, ляв бек и евентуално централен бранител.„Надявам се, че ще се вземат футболистите, които желая – каза Николай Митов, треньор на „Левски“. – Все още обаче е рано да се коментира каквото и да е. Казал съм на кои постове искам да се подсилим, но не искам публично да споделям това, защото не е коректно спрямо играчите.“", "date": "2017.05.11", "title": " Бистрят селекцията в хотела на Спас Русев"}
