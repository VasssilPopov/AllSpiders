{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d0%be%d1%81%d0%ba%d0%b0%d1%80%d0%b0-%d0%bd%d0%b0-%d1%84/", "text": "Мъж беше арестуван, защото откраднал наградата „Оскар” за най-добра актриса на Франсис Макдорманд, предаде Асошиейтед прес, като се позова на полицията в Лос Анджелис. 47-годишният Тери Брайънт бил задържан снощи, в деня на раздаването на най-престижните отличия в света на киното. Полицията смята, че той е откраднал скъпоценната статуетка на парти след церемонията. Крадецът бил спипан от фотограф на място, съобщи вестник „Ню Йорк таймс” . Статуетката била върната на Макдорманд, която казала на охраната да пусне мъжа. Брайънт обаче бил арестуван, като за освобождаването му е определена гаранция от 20 000 долара. Франсис Макдорманд получи „Оскар” за най-добра актриса за ролята си във филма „Три билборда извън града”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Арестуваха мъж, откраднал статуетката “Оскар” на Франсис Макдорманд"}
{"url": "https://trud.bg/%d0%be%d1%82-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d1%88%d0%b5%d1%84%d1%8a%d1%82-%d0%bd%d0%b0-%d1%80%d0%b5%d1%84%d0%b5%d1%80%d0%b8%d1%82%d0%b5-%d0%b5-%d0%bf%d1%8a%d0%bb%d0%b5/", "text": "Шефът на съдиите Петър Петров си навлече гнева на ръководството на “Септември”, като заяви, че дузпата за “Лудогорец” в мача между двата тима, отсъдена в 93-ата минута била редовна. Тя обаче трябвало да се пребие, заради навлязъл в наказателното поле играч на тима от Разград. „Пълен наглец – отвърна пред „Дарик“ Кристиян Добрев, шеф на “Септември”. – Най-нормалното нещо е да излезе и да каже, че съдията е сбъркал и ще го накаже. Какво щеше да стане, ако ние бяхме завършили 0:0 с „Лудогорец“? Нещо лошо ли щеше да стане? Не е проблем да загубим всички мачове и да изпаднем. Но не може по този начин да се ограби трудът на футболисти, треньори и служители. Извинявайте много, но не ядем доматите с колците. Ние се чувстваме ограбени и излиза един нагъл човек и твърди, че това е дузпа. „Лудогорец“ ще стане отново шампион, но защо трябва да ги бутат?“", "date": "2018.03.05", "title": " От “Септември”: Шефът на реферите е пълен наглец!"}
{"url": "https://trud.bg/%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%b4%d0%b2%d0%be%d0%b9%d0%bd%d0%be-%d1%81%d1%83%d0%b1%d1%81%d0%b8%d0%b4%d0%b8%d0%b8%d1%82%d0%b5-%d0%b7%d0%b0-%d0%bc%d0%bb%d0%b0%d0%b4%d0%b8-%d1%84/", "text": "Младите фермери над 40 години ще получават двойни субсидии по Схемата за млади земеделски стопани. Това ще важи за първите 30 хектара съгласно обнародвания в Държавен вестник Закон за изменение и допълнение на Закона за подпомагане на земеделските производители. Досега надбавката беше 25% към плащането на хектар по Схемата за единно плащане на площ, но от 2018 година тя става 50 процента. Или ако миналата година за хектар ставката беше 198 лева, или 19,80 лв. на декар, то младите фермери получаваха по 25% от тези 19,80 лв. на дка. Тази година те вече ще получат 50 процента но ставката ще бъде фиксирана със заповед на министъра на земеделието в края на 2018 г. Друго изискване за получаване на субсидията е стопанството да е създадено преди не повече от 5 години преди кандидатстването по схемата. Така се създава допълнителен стимул за задържане на младите хора в сектора на земеделието и селските райони. Съгласно приетите промени, земеделските земи, включени в заявленията за подпомагане, трябва към 31 май на календарната година да бъдат на разположение на кандидатите. Това ще се удостоверява с регистрирано в общинските служби по земеделие по местонахождение на имотите правно основание за ползването им. Отпада изискването за изброяване на видовете правни основания, чрез които се доказва ползването на завените площи, като се запазва необходимостта от тяхното регистриране съгласно Закона за собствеността и ползването на земеделските земи по съществуващия до момента ред. Предвидена е и процедура за установяване наличието на правно основание за ползване на земеделските земи в случаи на заявяване на площи в размер, надхвърлящ регистрираното правно основание и санкционирането на кандидати при липса на такова.", "date": "2018.03.05", "title": " Вдигнаха двойно субсидиите за млади фермери"}
{"url": "https://trud.bg/%d1%82%d0%b5%d0%bb%d0%b5%d1%88%d0%ba%d0%be%d1%82%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8%d1%82%d0%b5-%d0%bf%d0%be%d0%b5%d0%b2-2/", "text": "Цените на домати, краставици и чушки ще са по-ниски през тази година спрямо предходната, показва прогноза на Център за икономически изследвания в селското стопанство. Изкупните цени при доматите, средно за 2017 г. са били около 1 лв./кг. , което е около 16% по-високо от тези през 2016 г. По-малко ще плащаме и за краставиците, твърдят от центъра. През 2018 г. очакваме цените на оранжерийни краставици да остане сравнително високо около 1,1 лв./кг, което е около 11% по-ниско от година по-рано. Телешкото месо обаче ще ни струва по-скъпо тази година, прогнозират от центъра. Причината е, че се очаква да бъдат произведени близо 18,7 хил. тона говеждо и телешко месо, което обаче е намаление спрямо 2017 г. Недостатъчното производство спрямо нуждите на потреблението ще поддържа високи цени, като на дребно те ще стигнат до 12,50 лв./кг.", "date": "2018.03.05", "title": " Телешкото поскъпва, зеленчуците поевтиняват"}
{"url": "https://trud.bg/%d0%bc%d1%8a%d0%b3%d0%bb%d0%b0-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%be%d0%ba%d0%be%d0%bb%d0%be-%d1%82%d1%80/", "text": "Шофьорите да се движат с повишено внимание в района на тунел „Траянови врата“ на АМ “Тракия”, предупреждават от АПИ. В района има намалена видимост до 20 метра вследствие на мъгла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Мъгла затруднява движението около “Траянови врата”"}
{"url": "https://trud.bg/%d1%81%d0%bb%d0%be%d0%b2%d0%b0%d0%ba%d0%b8%d1%8f-%d0%bd%d0%b0-%d1%80%d1%8a%d0%b1%d0%b0-%d0%bd%d0%b0-%d0%bd%d0%be%d0%b2%d0%b8-%d0%b8%d0%b7%d0%b1%d0%be%d1%80%d0%b8/", "text": "Президентът на Словакия Андрей Киска призова в неделя за “радикални промени” в кабинета на премиера Роберт Фицо или за предсрочни избори с цел връщане на доверието във властта след убийството на разследващ журналист и годеницата му, предаде Ройтерс. Смъртта на 27-годишните Ян Куцияк и Мартина Кушнирова в края на февруари хвърли страната в криза и доведе до масови антиправителствени протести в петък и искане за оставка на вътрешния министър Роберт Калиняк. Разследващите смятат, че Куцияк и Кушнирова са убити заради последната му статия, която бе публикувана посмъртно. В нея се предполагат връзки между италианската мафия и приближени на премиера. Миналата седмица в Словакия бяха задържани 7 италиански бизнесмени по подозрение за връзка с убийството, но 48 ч по-късно бяха освободени заради липса на доказателства. “Словакия е изправена пред криза с доверието. Започвам с преговори с политическите партии, как да го върнем”, каза президентът Киска. Фицо, който кара 3-ти мандат, категорично отхвърли възможността за нови избори, които щели да отрекат резултатите от вота през 2016 г. “Само коалицията може да решава за рокади в кабинета, конституцията не предвижда роля за президента в този процес”, подчерта премиерът. Натискът върху него обаче е силен, след като и по-малкият партньор във властта “Мост-Хид” настоя за оставката на Калиняк. Ръководството на партията ще обсъди на 15 март бъдещето на управляващата коалиция.", "date": "2018.03.05", "title": " Словакия на ръба на нови избори\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81%d0%b8%d0%bb%d0%bd%d0%b8%d1%8f%d1%82-%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%b5%d0%bd-%d0%bd%d0%b0%d1%82%d0%b8%d1%81%d0%ba-%d0%bf/", "text": "Силният миграционен натиск е повлиял върху изборите в Италия, смята френският президент Емануел Макрон. “На този етап оставам предпазлив и чакам решенията на президента на Италия” Серджо Матарела за съставянето на правителството, заяви Макрон след среща в Елисейския дворец с премиера на Квебек Филип Куяр. Давам си обаче сметка, че в света, в който живеем, човек може да защитава красиви идеи, но не може да се абстрахира от бруталността на контекста. Италия днес несъмнено страда в контекста на силния миграционен натиск, в който живее от дълги месеци”, добави Макрон. Той заяви, че Франция ще продължи да защитава силни проевропейски идеи в следващите години.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Макрон: Силният миграционен натиск повлия върху изборите в Италия"}
{"url": "https://trud.bg/%d1%82%d0%b5%d0%bb%d0%b5%d1%88%d0%ba%d0%be%d1%82%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8%d1%82%d0%b5-%d0%bf%d0%be%d0%b5%d0%b2/", "text": "Цените на домати, краставици и чушки ще са по-ниски през тази година спрямо предходната, показва прогноза на Център за икономически изследвания в селското стопанство. Общото производство на домати през 2018 г. ще достигне 138 хил. тона, а вносът ще надхвърли 66 хил. т. Изкупните цени при доматите, средно за 2017 г. са били около 1 лв./кг. , което е около 16% по-високо от тези през 2016 г. Експертите очакват тази година да има леко понижение в средните цени, но то да не бъде с повече от 5%. По-малко ще плащаме и за краставиците, твърдят от центъра.  Средните изкупни цени през 2017 г. са били около 1,23 лв. /кг, което е увеличение от 18% в сравнение с 2016 г. През 2018 г. очакваме цените на оранжерийни краставици да остане сравнително високо около 1,1 лв./кг, което е около 11% по-ниско от година по-рано, обясняват от Център за икономически изследвания в селското стопанство. Предварителните предвиждания на САРА при пипера са за производство от 76 хил. т., което е ръст от 7% спрямо 2017 г. Цените на производител се очаква да се движат около 0,7 лв. за кг. През 2017 г. те са били около 0,72 лв./кг. Телешкото месо обаче ще ни струва по-скъпо тази година, прогнозират от центъра. Причината е, че се очаква да бъдат произведени близо 18,7 хил. тона говеждо и телешко месо, което обаче е намаление спрямо 2017 г. Недостатъчното производство спрямо нуждите на потреблението ще поддържа високи цени, като на дребно те ще стигнат до 12,50 лв./кг или ръст със 7% в сравнение с миналата година.", "date": "2018.03.05", "title": " Телешкото поскъпва, зеленчуците поевтиняват"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d1%89%d0%b5-%d0%bd%d0%b0%d0%bb%d0%be%d0%b6%d0%b8-%d0%bc%d0%b8%d1%82%d0%b0-%d0%b2%d1%8a%d1%80%d1%85%d1%83-%d0%ba%d0%b0%d0%bd/", "text": "Президентът на САЩ Доналд Тръмп потвърди, че Канада и Мексико ще бъдат засегнати от неговите планирани вносни мита върху стоманата и алуминия, пише New York Times. Тръмп потвърди, че не е доволен от търговския дефицит с Мексико и Канада. Той заяви, че митата върху металите ще бъдат премахнати, докато не бъде сключено „ново и справедливо“ споразумение за свободна търговия на мястото на съществуващото Северноамериканско споразумение за свободна търговия (НАФТА), което президентът от дълго време критикува. Същевременно той призова Канада „да се държи по-добре с американските фермери“, а Мексико „да направи повече“ по въпроса за спирането на наркотиците, пристигащи в САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Тръмп заяви, че ще наложи мита върху Канада и Мексико, ако условията на НАФТА не бъдат предоговорени"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%ba%d0%be%d1%80%d0%b5%d0%ba%d1%82%d0%bd%d0%be%d1%81%d1%82-%d0%bf%d0%be%d0%b2%d1%8a%d1%80%d0%bd%d0%b0-%d0%be/", "text": "Фентъзи мелодрамата за любовта между една жена и едно морско чудовище “Формата на водата” триумфира на тежко политизираната церемония по 90-ото раздаване на наградите “Оскар”, като прибра статуетките за филм и режисура. Филмът бе перфектен за тазгодишното, наситено с идеология и лицемерие, връчване на най-престижните и популярни награди в киното. Това е филм, в който добрите жертви са една жена с физически дефект, нейната тъмнокожа приятелка и техния гей другар, а злото е олицетворено от бял, хетеросексуален мъж и западния империализъм като цяло. На всичкото отгоре и филмът е режисиран от мексикански имигрант – Гийермо дел Торо. От сцената той дръпна про-мигрантска реч, която беше изтълкувана като не толкова прикрита атака срещу администрацията на Доналд Тръмп и усилията на президента да намали масовата нелегална миграция през южната граница с Мексико. Цялото шоу беше доминирано от анти-Тръмп реторика и опити за шеги от страна на водещия Джими Кимъл. Те обаче не бяха достатъчно остри и оставиха усещане за креативна импотентност. Илюстрация на цялото представяне на водещия беше репликата, че статуетката “Оскар” е идеален пример за мъж защото няма пенис. Цялата вечер беше пронизана от политически прокламации на феминистка тематика, вдъхновени от разкритията за сексуалните трансгресии на мегапродуцента Харви Уайнстийн и други ключови фигури от индустрията. Дни преди церемонията се появиха информации, че организаторите искат повече шоу и по-малко политика, но това просто не се случи. Цялата вечер беше пълна с либерално-левичарски лекции за миграцията и против оръжията. Много коментиращи отбелязаха, че това са най-политизираните и скучни “Оскар”-и в историята. В актьорските категории заслужени награди получиха Гарид Олдман за “Най-мрачният час” и Франсис Макдорманд за “Три билборда извън града”. Хорърът “Бягай” на Джордан Пийл, който разказва за богати бели семейства, които отвличат и зомбират здрави чернокожи мъже, спечели “Оскар” за най-добър оригинален сценарий. Гей романтиката “Назови ме с твоето име” пък бе удостоена със статуетката за адаптиран сценарий. Най-добра анимация е филмчето с мексиканска тематика “Коко”. Церемонията ще се запомни с това как политическата коректност окончателно глътна и повърна наградите “Оскар”.   Най-добър филм – “Формата на водата” Най-добър режисьор – Гийермо дел Торо за “Формата на водата” Най-добър актьор – Гари Олдман за “Най-мрачният час” Най-добра актриса – Франсис Макдорманд за “Три билборда извън града” Най-добър оригинален сценарий – Джордан Пийл за “Бягай” Най-добър адаптиран сценарий – Джеймс Айвъри за “Назови ме с твоето име”", "date": "2018.03.05", "title": " Политическата коректност повърна „Оскар“-ите (обзор)\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b4%d0%b0-%d0%bd%d0%b5-%d0%b2%d0%bb%d0%b8%d0%b7%d0%b0-%d0%b2-%d1%87%d0%b5%d0%b7-%d0%be%d0%b1%d0%b7%d0%be%d1%80/", "text": "Държавата да не влиза в сделката за ЧЕЗ както на това, така и на другите електроразпределителни дружества, защото това би означавало намеса на институциите в частна сделка. Това бе позицията на ДПС, коментирана пред медиите по време на семинар “Отворено управление – нова възможност за либералните демокрации. Привличане на гражданите в процеса на вземане на решения”. Преди дни Карадайъ определи форума като начало на широка обществена дискусия за участието на гражданите във властта. Във форума взеха участие сър Греъм Уотсън, дългогодишен лидер на АЛДЕ, евродепутати и кметове на ДПС. В сделката с ЧЕЗ трябва да се намеси гражданското общество, подчерта председателят на ДПС Мустафа Карадайъ. И разви тезата си: “Не онова гражданско общество, което ние сме свикнали да го определяме като неправителствените организаци. А това създадено от свободни и активни граждани, които знаят и познават процеса, и носят своята отговорност, и които реагират към такъв тип процеси”. “Пред последните два месеца властта генерира проблеми, посочи още Мустафа Карадайъ. И допълни:”Как изглежда картината? Два търговски обекти сключват договор! Ако властта по един или друг начин опитва да обсебва процесите, те се превръщат в диктатура”.", "date": "2018.03.05", "title": " Държавата да не влиза в ЧЕЗ (обзор)"}
{"url": "https://trud.bg/%d0%be%d1%82-%d0%bf%d1%81%d0%b6-%d0%b4%d0%b0-%d0%b8%d0%b3%d1%80%d0%b0%d0%b5%d0%bc-%d1%81%d1%8a%d1%81-%d1%81%d1%8a%d1%80%d1%86%d0%b5-%d0%b0-%d0%bd%d0%b5-%d1%81-%d0%b3%d0%bb%d0%b0%d0%b2%d0%b0-%d1%81/", "text": "Унай Емери, треньор на ПСЖ, отправи апел към играчите си за реванша с “Реал” (Мадрид) от осминафиналите в Шампионската лига. “По-важното е да играете със сърцето, отколкото с главите си”, заяви испанският спец. Парижани загубиха първата среща с 1:3 и в най-добрия случай се нуждаят от победа с 2:0, за да отстранят носителя на последните два трофея в надпреварата. “Предстои най-важният ни мач за годината – добави Емери. – Уникален момент за Франция и всеки, който обича футбола в Париж. Имаме възможност да сторим нещо запомнящо се. Това, че Неймар няма да играе означава само едно – този, който го замести, трябва да е двойно по-мотивиран, за да се докаже. Феликс Брих, който ще свири мача, е именит и доказан в своята професия. Всичко зависи само от играчите.” Не на това мнение са в Испания, където вдигнаха врява за наряда на УЕФА. Вестник “АС” твърди, че централата е назначила “домакински” рефер. Причината – статистиката показва, че Брих е по-строг към гостуващите отбори, докато домакините получават по-рядко картони. Процентното съотношение при отсъждането на дузпи също е в полза на тимовете, които играят у дома. Двама от основните футболисти на “кралския клуб” Лука Модрич и Тони Кроос пропуснаха последния мач срещу “Хетафе” (3:1), заради травми, но са възстановени за мача в Париж. Снимка: Twitter", "date": "2018.03.05", "title": " От ПСЖ: Да играем със сърце, а не с глава срещу “Реал” (ИНФОГРАФИКА)"}
{"url": "https://trud.bg/%d0%bf%d0%be%d0%bb%d1%8f%d1%86%d0%b8-%d0%b8-%d1%83%d0%ba%d1%80%d0%b0%d0%b8%d0%bd%d1%86%d0%b8-%d1%82%d1%8a%d1%80%d1%81%d1%8f%d1%82-%d0%b8%d0%bc%d0%be%d1%82%d0%b8-%d0%b2-%d0%bd%d0%b5%d1%81%d0%b5%d0%b1/", "text": "Цените на имотния пазар в Бургас плавно вървят нагоре. Руснаците не продават жилищата си, но не остават целогодишно в морските градове, както преди. През зимата заключват имотите си и се връщат чак през следващото лято. Единствено, прословутият квартал в Поморие, известен като „Малката Москва“ е пълен с руски туристи през повече месеци от годината, но най-много са хората отново през лятото. Такава е картината на пазара, която чертаят брокерите на имоти по Южното море. Интересът към закупуване на нови апартаменти от страна на руснаци в Поморие вече не е толкова голям. „Малката Москва“ не расте и само през лятото е пълна, потвърди пред „Труд“ и кметът на Поморие Иван Алексиев. На живописния полуостров в съседство е малко по- различно. Бумът от 2005 г., когато в Несебър масово се купуваха имоти от руснаци и българи, вече го няма. Въпреки това обаче интерес към купуване на апартаменти в красивия и романтичен град на ЮНЕСКО има от страна на поляци и украинци. В Бургас купувачите на имоти най-често са местни жители- млади семейства, живели до момента под наем, или млади хора от Сливен и Ямбол, които идват в Бургас, за да си търсят по-добра работа и за да се установят трайно край морето. Обикновено разполагат с бюджет 50-60 хил. евро. Търсят се тристайни или двустайни тухлени апартаменти, коментират брокерите в морския град. Такива обаче се намират трудно в добрите комплекси, а предлагането е малко. Много се търсят и жилища в района на мола в комплекс „Славейков“. Равносметката е, че най-много жилища в Бургас се продават в „Славейков“ и „Изгрев“. Това са предимно двустайни панелни апартаменти, които купувачите ремонтират с тенденция да ги пригодят за тристайни. Цената им е около 40 000 – 50 000 евро. Най- търсени си остават гарсониерите. Само за година цената им е нараснала с близо 3 000 евро, но и в този сегмент няма голямо предлагане. В край на 2016 г. гарсониера от 40 квадрата се продаваше за 36 000 евро, сега цената и е 38 500 – 39 000 евро. Ваканционните имоти пък са излезли от мода и не се търсят, особено тези в затворените комплекси. Българи, които са си купили апартаменти край морето с цел да ги отдават под наем обясняват, че поддръжката им е скъпа, плащат такса инфраструктура и не са на печалба. Освен това през зимата често ставали обект на посегателства от крадци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Поляци и украинци търсят имоти в Несебър\t\t\t"}
{"url": "https://trud.bg/%d1%80%d0%be%d1%81%d0%b0%d1%82%d0%be%d0%bc-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b0-%d1%81%d1%82%d1%80%d0%be%d0%b8-%d0%b0%d0%b5%d1%86-%d0%b0%d0%ba%d0%ba%d1%83%d1%8e-%d0%b2/", "text": "Руската държавна корпорация “Росатом” планира през април да започне строителството на атомната електроцентрала “Аккую” в Турция, съобщава ТАСС. За реализацията на проекта са необходими 101 лиценза, като до момента са получени 90 от тях. Към момента проектът се финансира изцяло от руска страна, като “Росатом” има право да продаде до 49 процента от проекта на заинтересовани инвеститори. Атомната централа с четири енергоблока ВВЕР-1200 трябва да бъде построена в окръг Мерсин на брега на Средиземно море до 2021 г. Споразумение за това Русия и Турция сключиха през май 2010 г. Общият обем на инвестицията се изчислява на 22 милиарда долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " “Росатом” започва да строи АЕЦ “Аккую” в Турция през април"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-124/", "text": "Хиляди на протест по улиците на големите градове. Прокуратурата решава утре дали да пусне рентгенолога, или да поиска от съда да му наложи „задържане под стража”.         Тристайните апартаменти заемат 30% от продажбите. Бюджетът варира от 140 хил. до 350 хил. евро.           Трудово-правната консултация на “Труд”.             Никой не иска да изчисли реалната контрабанда, казва журналистката Валя Ахчиева в интервю за “Труд”.           Стопаните с пържените домати и чушки ще гледат нещо, което не разбират много добре – новата статия от рубриката TV Панорама на Иван Гарелов.       Ще бъда доволен, ако и трите закона бъдат приети до края на годината, казва Иван Вълков, депутат от ГЕРБ, член на парламентарната комисия по транспорт, в интервю за “Труд”.         Много преди патриарх Кирил са казвани истините за ролята на средновековна България за създаването и укрепването на Киевска Рус, после и за наследилата я Русия. Това неизбежно поставя и нас в нова ситуация, гравитационните последствия биха били нееднозначни по характер. Следва да поискаме писмени данни и археологически материали от нашето минало, каквито несъмнено има в руски хранилища – анализ на д-р Илия Илиев.         Силует на Унай Емери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Вижте акцентите в броя на вестник “Труд” във вторник, 6 март 2018"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%bd%d0%b0%d0%b5%d1%82%d0%b5-%d0%bf%d1%80%d0%b5%d0%b4%d0%b8-%d0%b4%d0%b0-%d0%b7%d0%b0%d0%bf%d0%be%d1%87%d0%bd/", "text": " Здравейте, може ли работник с постоянен трудов договор да работи на друго място в продължение например на два месеца със срочен трудов договор, без да наруши някаква нормативна разпоредба. Ако това е възможно, каква е процедурата? Предварително благодаря!  А. Илиева, гр. Петрич  В Кодекса на труда (КТ), в чл.110 и чл. 111 са уредени възможности за допълнителен трудов договор при един и същ или при друг/втори работодател. Съгласно първата разпоредба работникът или служителят може да сключи трудов договор с работодателя, при когото работи, за извършване на работа, която не е в кръга на неговите трудови задължения, извън установеното за него работно време.", "date": "2018.03.05", "title": " Какво трябва да знаете, преди да започнете втора работа"}
{"url": "https://trud.bg/%d0%bd%d0%be%d0%b2-%d1%81%d1%8a%d0%b4%d0%b8%d0%b9%d1%81%d0%ba%d0%b8-%d0%b3%d0%b0%d1%84-%d1%82%d0%be%d0%b7%d0%b8-%d0%bf%d1%8a%d1%82-%d0%b2-%d1%80%d1%83%d1%81%d0%b5/", "text": "Нов съдийски гаф съпътства мач в Първата ни лига. Два дни след съмнителната дузпа, решила изхода от мача „Лудогорец“ – „Септември“ (1:0), двубоят “Дунав” – ЦСКА, спечелен от гостите с 2:0, също бе опорочен. Най-спорният момент бе в 36-ата минута. Тогава Божидар Чорбаджийски, капитанът на “червените”, удари на два пъти Васил Шопов без топка в наказателното поле на гостите. Вместо да бъде изгонен, защитникът бе санкциониран от съдията Георги Кабаков с жълт картон. Официално предупреждение получиха още Николай Бодуров, Божидар Васев и самият Шопов, спречкали се след ситуацията. “Червените” стигнаха до трудна победа. Гол вкара Фернандо Каранга, като топката рикошира в тялото му при гола, оставяйки съмнения, че е играл с ръката. В последната минута Едвин Джеси оформи крайния резултат. Преди головете на ЦСКА Ндиайе можеше да вкара за “Дунав”, но ударът му срещна гредата.", "date": "2018.03.05", "title": " Нов съдийски гаф, този път в Русе"}
{"url": "https://trud.bg/%d0%b8%d0%b4%d0%b0%d1%82-%d0%b4%d0%b6%d0%b5%d0%bd%d0%b4%d1%8a%d1%80-%d0%be%d0%b1%d0%b8%d1%80%d0%b4%d0%b6%d0%b8%d0%b8%d1%82%d0%b5/", "text": "Не само проститутките, чиито редици оредяват в Слънчев бряг, трябва да мислят начини и хитрини за оцеляването си в студения свят на конкуренция, дебнещи полицаи и интелигентна клиентела. Същото се отнася и за крадците – особено тези по плажа, дошли да захлебят през сезона на гърба на повече или по-малко имотните туристи. Липсата на всякакъв патриотизъм е първата черта на “плажаджиите”. Защото за тях няма значение кого ще оберат – българин или чужденец. Само че с годините става все по-трудно: похватите им остаряват, стават неприложими, а схемите им, веднъж разкрити, ги обричат на сигурен затвор, ако ги повторят. Затова пък иновациите им са все по- смели и умопомрачаващи. Преди няколко лета на мода беше алпинизмът. “Алпинистите”, притежаващи наистина завидни сръчности и умения, се катереха по тераси на хотели и влизаха необезпокоявани през отворените в жегата врати на хотелските стаи. Когато обаче техен колега се строполи от високо, заедно с външното тяло на климатик, за което се бе захванал и загина, “алпинизмът” твърдо замря. Пък и туристите започнаха да си затварят вратите, дори и когато отиват на плаж. Маскирането като сутеньор също вече не е хит. Да си хванеш партньорка, пък тя да не те изпържи, си е жив късмет, коментират в ъндърграунда. Да се правят на влюбени с някоя аверка и да чакат в хотелския коридор, за да видят как дадена стая се опразва и да я атакуват – също опира до партньорство. Номерът със затичването и внезапната прегръдка на окичена с бижута чужденка или прицелването в чантата и вече е изтъркан. А и не е гаранция, че придружителят няма да излезе някой скрит Рамбо. Причакването на пияни туристи на излизане от дискотеките, нападенията след наблюдение от храсти или иззад дървета – също. Полицаи разказват действителен случай – как преди време, при схемата “прегръдка”, млад ром се оказал буквално в ръцете на възрастна здравенячка чужденка. Тя погрешно разбрала “сблъсъка” и приютила младока в стаята си, за да получава свежи ласки. На всичко отгоре, туристката се оказала ненаситна и го заплашила, че ако я изостави, ще го натопи, че я изнасилил. Крадецът не издържал, отишъл в полицията, където признал всичко и помолил да го отърват от сексуалното робство, защото имал да храни семейство и трябвало да заработва, а чужденката се ослушвала с плащането… През последното лято бяха измислили умопомрачителен трик – да се заравят в пясъка през нощта на плажа. Влюбената двойка щом дойде и влезе в морето на нощно къпане, пясъчният крадец излиза от скривалището си и обира каквото му попадне. Криенето в храстите и пясъка обаче носи огромен риск – да те надуши следовото куче на полицейския патрул. Затова през този сезон трябва да се очаква нещо по-модерно. Навярно ще настъпи мигът на джендър – крадците. Т.e. под прикритието на джендъри, обирджиите да атакуват набелязаните обекти, като разчитат на толерантното отношение към тях от страна на идващите на нашето море летовници. В крайна сметка май важна ще се окаже логистиката. Пак миналото лято бяха заловени крадци с уреди за нощно виждане, демек мислили са тактика и решили да купят скъпо струващата техника, но да откриват богата “плячка”. В началото на лятото през 2016- та пък заловени крадци откровено се оплакваха, че пристигналите туристи са много бедни и носят у себе си само по 20 лева. Това породи мълва сред бранша на крадците – че туристите са се изхитрили и им правят контраудар. Освен да носят малко пари, къпещите се по плажа през деня и нощта, все по-често не носели скъпи вещи в чантите си. Прословуто бе и явлението “тиранти”. След като няколко души бяха обрани по една и съща схема, със свалени панталони, всички започнаха да ходят с тиранти. Така дори и крадла да им предложи платена френска любов, няма да се възползва от свалените панталони, да ги бутне на земята и обирайки ги, да ги остави безпомощни.", "date": "2018.03.05", "title": " Идат джендър обирджиите!\t\t\t"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b3%d1%8a%d1%82-%d0%ba%d1%80%d0%b0%d1%81%d0%b8%d0%bc%d0%b8%d1%80%d0%b0-%d0%bb%d1%83%d0%ba%d0%b0-%d0%bf%d1%80%d0%be%d1%81%d1%82%d0%b8%d1%8f%d1%82-%d0%bd/", "text": " – Проблемът не е само при мен. В България има общо седем университета, които предлагат специалност „Археология“. Ако допуснем, че годишно от всеки университет излизат поне 10 обучени специалисти, то това значи, че от 1998 г. насам (когато аз се дипломирах) България би трябвало да разполага с около 1400 висшисти-археолози, без да броим тези преди тях. По официални данни обаче работещите археолози в момента са между 200 и 300. Затова твърдя, че България е една от най-богатите държави в света… Една от малкото, която може да си позволи да финансира обучението на специалисти и след това да ги изхвърли на боклука.  – Години наред се гордеех, че съм единственият археолог, който успява да провежда археологически разкопки и изследвания, без да ощети с нито един лев държавния бюджет. Използвах какви ли не подходи – частни спонсори, платено обучение за чужди студенти (което включва, разбира се, и популяризиране на родното ни наследство), различни програми и проекти. Оказа се обаче, че в очите на археологическата гилдия това е „престъпление“ и че ако археолозите не точат пари от държавата, са „нелегални“, „частни“ и „незаконни“. И за да не останете с впечатление, че става въпрос само за пари (макар че като говорим за археология, именно за това става въпрос), ще цитирам суверена (българския народ), който е казал: „Вързан поп – мирно село“. Да не забравяме, че през 1945 г. са екзекутирани 2730 души, представители на българската интелигенция, политически и военен елит. Между които и основателят на българската археология, международно признатия учен Богдан Филов! Та защо аз и още 1400 човека в България не можем да упражняваме професията си? Ами защото „попът“ трябва да е вързан. Защото от 1945 г. насам в България интелигенция няма! И защото простият народ се управлява по-лесно.  – От политическата конюнктура. Няма правила (има закони, но те не се спазват). Ако си удобен – разрешават. Ако не си – търси си работа в Англия, да речем. Официално разрешителните се издават от министъра на културата, но преди това документите трябва да минат през Археологическия институт с музей към БАН. После отиват в т.нар. Съвет за теренни проучвания (специализиран експертен съвет към Министерството на културата). Там се прецеждат още веднъж. Твърди се, че по този начин се упражнява контрол върху качеството на археологическите проучвания. Който е запознат поне малко с хала на културните паметници в България, е наясно, че ефектът е изключително негативен. Преди време един адвокат ме попита: „Добре де, при нас също има определени правила и изисквания, за да получим право да упражняваме професията си. Но го правим веднъж в живота си. А вие твърдите, че всяка година внасяте дипломата си за висше образование в министерството и молба да работите?! В това няма логика.“ Протоколите от заседанията в НАИМ към БАН и в т.нар. Теренен съвет са твърде интересно четиво. Приличат на битпазар. С две думи – на тези заседания се раздават археологически обекти. Притежавам копия от няколко такива обсъждания и само желязната воля и самодисциплина са ме възпрели досега да не ги изгоря в камината заедно с лаптопа! Дотолкова са низки и долнопробни.  – Проектът се казваше Ratiaria semper floreat („Рациария винаги ще процъфтява“ – надпис от времето на император Анастасий върху главната порта на древния град Рациария). Той беше един от общо 13 одобрени проекта в Европа и първият по рода си в България. Имаше за цел да подпомогне включването на древния град Рациария (до днешното село Арчар, Видинско) в листата на ЮНЕСКО. Оказа се обаче, че общината, на чиято територия се намира Рациария, е осъществила проект на стойност 810 000 евро съвместно с община Майданпек, Сърбия. В нашата съседка парите са изхарчени за построяването на супермодерна музейна сграда, а в България – за две табели… Проектът на ЮНЕСКО нямаше как да уцели по-неудобен момент. Някакви си чужденци и някаква си „частна организация“ искаха да видят как се стопанисва древния паметник. Нямаше начин да ни допуснат. Толкова струва нашето културно наследство – 810 000 евро!  – Голямата ми борба е да се спазва законът. Колкото и несъвършен да е, никой не трябва да си мисли, че е над него. В момента съществуват огромен брой нарушения, например изискването за осигурено финансиране на аварийна консервация след края на археологическите проучвания. Посетете обекта Рациария и вижте дали изобщо има някаква защита на изровените старини. Също – изискването (до миналата година) за целогодишна осигурена охрана  на археологическите обекти. Пак отидете до Рациария… Изискването за експониране на културни ценности (надписи и архитектурни детайли) под защитно покритие. Не е необходимо да ходите до Рациария. Идете в Докторската градина в София. Изискването за инвентиране на културните ценности. Идете в НАИМ при БАН или в който ви хрумне музей. Аз лично още преди десет години предадох в Регионален исторически музей Видин всички находки от моите проучвания (около 2000). До ден днешен те не са заведени във фонда на музея и де юре не съществуват. Да продължавам ли?  – Не се бях замисляла как се представят българите в нашите музеи. Спомням си момент от обучението ми в Софийския университет, когато ни обясниха, че дали говорим за българи или за славяни, зависи от политическата конюнктура. Преди 9 септември 1944 г. са търсили българите, след това – по нареждане на Коминтерна – славяните. Поколението, с което аз съм израснала и което ни обучаваше в университета, все още следваше руската славянофилска традиция. Трудно се пробива тази стена, още повече в период, в който българската археология се намира в най-големия си упадък от своето създаване насам. Акцентът е върху създаването на сензациите и усвояването на средства. Отвори се път за плагиатство и за налагане на мнение от позиция на силата. Не мисля, че в тези условия която и да е тема от българската история има шанс…  – Законовата уредба трябва да мине от забранителен в поощрителен режим. Какво се случва, ако някой иска да направи нещо за културните паметници в нашата държава? Най-фрапантният случай от последните дни е опитът да бъде спасена църквата „Св. Спас“ край дупнишкото село Червен брег. Фондация „Света България“ е събрала средства от дарители за запазване на стенописите на църквата. За това е било необходимо да се направи и дренаж, който да отнеме влагата. „Дренаж“ означава малка дупка (да речем, с широчина около 50 см) около основите на сградата. Да, ама не! Тъй като църквата е построена върху по-стара, парите буквално са били иззети от Археологическия институт към БАН. Три години подред т.нар. „дренаж“ се разпростира на метри около църквата. Три години парите на дарителите отиват не по предназначение, а за някакви си никому ненужни археологически сондажи. И три години стенописите продължават да се рушат! А тези, които са отделили от собствените си средства, за да опазят църквата, са измамени. В случая една благородна инициатива е блокирана, защото на изпълнителите е забранено да я извършат. И най-фрапантното е, че според действащия закон тези, които са отделили средства и време, за да спасят един културен паметник, са persona non grata, т.е. нямат думата! Защото са „частна организация“.  – Винаги съм казвала и сега ще го повторя: терминът „организирана престъпност“ не означава „група цигани с лопати“! Ако няма кой да купува, няма да има и кой да копае… В България се преследват онези с лопатите, т.е. лекуваме синдрома, но не и болестта. Разбира се, че иманярството се покровителства свише! В кюпа са музейни работници, прокуратура и полиция. Какво означава това, че с години не можем да опазим един обект като Рациария например? Даже Google maps са заснели иманярска групичка покрай пътя и въпреки това нищо не се случва. Ето това е ефектът, когато се забранява! Забранява се на професионалните археолози, на неправителствените организации, на журналистите, даже и на местните полицаи.  – Аз лично бях извикана в ГДБОП по сигнал на Регионалния исторически музей Видин да давам обяснения за действията си като археолог. Обвинението беше, че след като се финансирам с „частни“ средства (разбирай проекти, спонсори и пр.), то значи продавам част от находките и по този начин финансирам проучванията си!? Да изпратиш сигнал срещу НПО за това, че е успяло да активира местната общественост, да събере средства и да проведе дейности в полза на обществото е достатъчно показателно. Крадецът вика „Дръжте крадеца!“ Моето лично мнение е, че настоящата система протежира иманярството. Темата е дълга, но тези, които имат власт, се възползват.  – Причината е, че гоним лични, а не национални интереси. България е непозната дестинация не само като туристическа, но и като историческа територия. Мога да дам много примери, в които държавата ни изобщо не присъства. Това ще е така, докато не премахнем пипалата на октопода и не дадем път на истинските учени и професионалисти.", "date": "2018.03.05", "title": " Археологът Красимира Лука: Простият народ се управлява по-лесно\t\t\t"}
{"url": "https://trud.bg/%d0%bb%d0%be%d0%b2%d1%86%d0%b8-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%b4%d0%b8%d0%b2%d0%b8-%d0%b6%d0%b8%d0%b2%d0%be%d1%82%d0%bd%d0%b8-%d0%b8-%d0%bf%d1%82%d0%b8%d1%86%d0%b8-%d0%be%d1%82/", "text": "Ловните дружинки в област Монтана изнасят тонове с храна за потъналите в снеговете диви животни и птици. Закъснялата зима блокира дивеча в горите и полетата и без помощта на ловците той е лесна жертва на студ, глад и хищници. В последните дни на февруари и началото на март снежната покривка в Северозапада стигна близо половин метър в Дунавската равнина и над метър в Балкана. Падналите дъждове пък сковаха земята и горите с ледени брони и затрудниха още повече придвижването и намирането на храна от елени, сърни, зайци и фазани. За да спасят дивеча, ловците започнаха масирано изнасяне на зърно в районите си. „Всички дружинки зареждат с царевица и фураж хранилките за животни и птици.  В полските райони ловците разчистват с трактори удобни места, на които разхвърлят слама и жито, за да могат птиците да се топлят и хранят”, разказа ръководителят на сдружение „Огоста” в Монтана Александър Георгиев. Само ловната чета във Вълчедръм е изнесла тези дни в полето един тон зърно, по половин тон храна са напълнили в хранилките ловците от селата Чемиш и Стубел. Грижи за дивите животни и птици полагат и ловците в Берковско. 13-те дружинки под връх Ком са изнесли в районите си по 200-300 кг комбиниран фураж. Група ловци е поела и охраната на стадо от 11 кошути и 4 елена, за да не бъдат нападнати от вълци и чакали. „Условията са много тежки, пробиваме пъртини в дълбоки преспи. Повечето места са недостъпни за машини и ловците носят храната на гръб”, сподели ръководителят на сдружението в Берковица Стоят Ангелов. „Премръзнахме, но спасихме доста животни и птици. Не видяхме обаче в снеговете нито един от природозащитниците, които иначе раздават акъл на всички и прибират милиони за броене на лалугери и комари”, коментираха ловци.", "date": "2018.03.05", "title": " Ловци спасяват диви животни и птици от ледена смърт\t\t\t"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f-%d0%b7%d0%b0-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d1%8f%d0%bc%d0%b1%d0%be%d0%bb/", "text": "Модерна оранжерия за отглеждане на канабис е разкрита частен дом в Ямбол – съобщиха от МВР. Специализираната операция на Областната дирекция на МВР е проведена на 3 март. Лабораторията е заемала една от стаите в жилище на ул.”Търговска”, обитавано от 42-годишен мъж. Помещението е било с топлоизолация, изградени отоплителна, влагоподдържаща и вентилационни системи. Намерени са 13 растения с височина до 150 см, които на наркотеста са реагирали на канабис. В дома са намерени още 3 глави канабис, електронна везна, голямо количество торове и препарати за отглеждане на растенията. Собственикът е задържан за 24 часа. Повдигнато му е обвинение. Работата по досъдебното производство продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Разкриха оранжерия за канабис в Ямбол"}
{"url": "https://trud.bg/%d0%bd%d1%8f%d0%ba%d0%be%d0%bb%d0%ba%d0%be-%d0%be%d0%bf%d0%b8%d1%82%d0%b0-%d0%b7%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%b8-%d0%bf%d0%be-%d0%be%d0%b1%d1%8a%d1%80%d0%bd%d0%b0%d1%82/", "text": "През почивните дни в Сливен са постъпили няколко сигнала за опити за телефонни измами – съобщиха от ОД на МВР. Този път престъпниците използвали “обърната” схема: първо било обаждането за близък, който претърпял тежка катастрофа и се нуждаел от пари за спешна операция, а след това позвънявал мним криминалист. “Инспекторът” увещавал жертвата в никакъв случай да не дава пари, но ако има подръка 1000-2000 лева все пак да ги предаде на измамниците, на които ченгетата били заложили капан и веднага щели да ги арестуват. След това сумата щяла да бъде върната. От полицията съобщиха, че за щастие нито един от опитите за ало-измама не е бил успешен. Но отново предупредиха гражданите да не се доверяват на непознати и да не дават пари на непознати лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Няколко опита за ало-измами по “обърната” схема"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d1%84%d1%81%d0%b1-%d0%b7%d0%b0-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%be%d1%82%d0%be/", "text": "Разработването в Русия на новите видове въоръжение отне много години и се проведе в трудни условия. Това заяви президентът Владимир Путин на заседание на борба на Федералната служба за сигурност (ФСБ), цитиран от РИА Новости. По думите му в работата над съвременната техника са участвали “хиляди хора, стотици конструкторски и научни колективи, промишлени предприятия”. Държавният глава е благодарил на ФСБ за “ефективното прикритие” на тези проекти.", "date": "2018.03.05", "title": " Путин благодари на ФСБ за ефективното прикритие при разработването на новите оръжия на Русия"}
{"url": "https://trud.bg/%d0%b1%d0%b0%d0%b1%d1%85-%d0%be%d1%82%d0%ba%d1%80%d0%b8-%d0%b2%d0%b8%d1%81%d0%be%d0%ba%d0%be%d0%bf%d0%b0%d1%82%d0%be%d0%b3%d0%b5%d0%bd%d0%b5%d0%bd-%d1%89%d0%b0%d0%bc-%d0%b2-%d0%b3%d0%be%d0%bb%d1%8f/", "text": "Огнище на птичи грип бе засечено в голяма птицеферма в Генерал Тошево. При изпълнение на програмата за надзор на болестта по птиците там е констатирана високопатогенна инфлуенца тип H5N8, съобщиха от пресцентъра на Българската агенция по безопасност на храните /БАБХ/. Заради това съгласно европейското законодателство предстои поетапно да бъдат убити и обезвредени 140 000 носачки. Процесът вече е в ход, като труповете на кокошките ще бъдат унищожавани в екарисаж, уточниха пред “Труд” от БАБХ. Оттам потвърдиха, че огнището е засечено във фермата на една от най-крупните селскостопански компании у нас – “Агри.СС”, която има птицекомплекс от 120 дка край Генерал Тошево. Край него са обособени 3-километрова предпазна и 10-километрова наблюдавана зони. В тях са наложени забрани за търговия и придвижване на птици, яйца за разплод, пазари и панаири. Заради риска от разпространение на заразата птиците в стопанствата на разстояние от 10 км от огнището ще бъдат поставени под постоянно наблюдение, уточниха от пресцентъра на БАБХ. Толкова големи поражения заради птичи грип в региона досега не е имало, коментираха производители. В Добричко последният случай на птича инфлуенца тип А бе регистриран през октомври миналата година във ферма с 11 000 патици в с. Стефаново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " БАБХ откри високопатогенен щам в голяма птицеферма в Генерал Тошево\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d1%81%d0%b0%d1%89-%d0%b2-%d0%be%d0%bf%d0%b8%d1%82%d0%b8-%d0%b7%d0%b0-%d0%b2%d0%bb%d0%b8%d1%8f%d0%bd%d0%b8%d0%b5-%d0%bd%d0%b0-%d0%bf/", "text": "Москва разполага с доказателства, че САЩ се опитват да влияят на президентските избори в Русия, заяви заместник външния министър на страната Сергей Рябков, съобщава Ройтерс. Според Рябков Вашингтон се опитва да всее хаос в Русия преди вота на 18 март, като част от опитите за влияние са и новите санкции срещу Москва, приети като отговор на предполагаемата руска намеса в американските президентски избори през 2016-а. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Руски зам.-министър обвини САЩ в опити за влияние на президентските избори"}
{"url": "https://trud.bg/%d0%bf%d1%80%d0%b8%d0%b5%d0%bc%d0%b0%d1%82-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0%d0%bd%d0%b5-%d0%be%d1%82-%d0%be/", "text": "До края на март в Община Търговище тече първият за годината прием на заявления за подпомагане от местния фонд „Инвитро”. Кандидатите трябва да са с постоянен и настоящ адрес на територията на община Търговище през последните три години, да нямат задължения към държавата и местната хазна, да са здравноосигурени, да не са осъждани за престъпления от общ характер и поставени под запрещение, както и да е налице доказан стерилитет, лечим единствено с методите на асистираната репродукция, гласи правилникът за подпомагане. Комисия ще разгледа исканията за финансово подпомагане в срок до 15 април. Всяка от одобрените двойки ще получи до 2 500 лв. за изследвания и процедури. Ако кандидатите са повече от предвидените средства, с предимство ще са тези, които не са ползвали държавно подпомагане и до момента не са вземали пари от Общинския фонд. Вторият прием на документи за 2018 г. в Търговище ще бъде през месец септември. Миналата година общинският фонд подпомогна 9 семейства или лица, живеещи на семейни начала, а от създаването на фонда през 2012 г. досега, са родени 6 деца.", "date": "2018.03.05", "title": " Приемат заявления за подпомагане от общинския фонд „Инвитро” в Търговище"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%be%d0%ba%d1%83%d0%bf%d0%b8%d1%80%d0%b0%d1%85%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%bf%d0%bb%d0%be/", "text": "Около 3000 души окупираха сградата на прокуратурата в Пловдив с викове „Свобода за доктора“ и „Промяна!“ Това се случи във втория ден на протести в защита на задържания за убийството на крадеца рецидивист Жоро Джевизов лекар д-р Иван Димитров. Прокуратурата и досега не е изнесла данни по случая, но по известното до момента Джевизов е влязъл в имота на доктора, за да краде, и е бил прострелян. Това се е случило в първите часове на 2 март, а сутринта тялото на Джевизов беше открито на капак на БМВ, паркирано в съседство. Протестиращите, които искат д-р Иван Димитров да бъде освободен незабавно, се събраха пред сградата на Второ районно в Пловдив. Там под звуците на „Боят настана“ и „Шуми Марица“ обявиха, че лекарят е защитил семейството и дома си и поискаха законодателни промени, които да не позволяват хора, посегнали към оръжие при самоотбрана, да влизат в ареста. След това те потеглиха на шествие към прокуратурата, продължавайки да скандират „Свобода!“ Митингът спря до паметника на Съединението, който е точно до прокуратурата. Там напрежението ескалира и сред хората се чуха реплики към прокуратурата „Мафия!“ и „Плъхове!“, защото прякорът на убития крадец е Плъха. В един момент протестиращите се насочиха към входа на прокуратурата, охраняван от десетина полицаи. Те поискаха дежурният прокурор да излезе и да говори с тях. Вратата остана затворена и хората започнаха да иронизират, че правораздаването за разлика от престъпността има почивен ден. Последваха мощни освирквания и викове „Оставка!“ В един момент изглеждаше, че ще се стигне до атака на сградата, но в крайна сметка хората се разотидоха с обещание да протестират всеки ден пред прокуратурата от 17.30 часа. 72-часовото задържане на д-р Иван Димитров изтича тази вечер и се очаква утре да стане ясно дали прокуратурата ще поиска съдът да го остави в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Хиляди окупираха прокуратурата в Пловдив с викове „Свобода за доктора!“ (СНИМКИ)\t\t\t"}
{"url": "https://trud.bg/%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d0%bc%d0%be%d0%b6%d0%b5-%d0%b4%d0%b0-%d0%b2%d0%bb/", "text": "Западните Балкани са регион, който географски е част от Европа и може да влезе колективно в Европейския съюз. Това заяви върховният представител на ЕС по въпросите на външните работи Федерика Могерини, цитирана от сръбското  . Ръководителят на европейската дипломация написа това в своя персонален блог, „след седмица, прекара в Брюксел в работа над кризите в Близкия Изток и най-вече в Сирия и Западните Балкани“, както отбеляза самата тя. Европейският дипломат номер едно е говорила с „всичките шест балкански партньори“ в София, България. „През следващите месеци те имат – и ние имаме – уникален прозорец на възможност да сложим край на европейското разделение и да обединим нашия континент“, гласи още материала на първия европейски дипломат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Могерини: Западните Балкани може да влязат колективно в ЕС"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%be%d1%82%d0%ba%d1%80%d0%b8-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d1%81%d0%b8/", "text": "Историкът проф. Божидар Димитров и съмишлениците му създадоха национално движение за президентска република под името Боянски клуб “Кан Кубрат”. В сградата на военноинвалидите в София той събра 50-ина приятели, които се обявяват за промяната на конституцията и от парламентарна република България да стане президентска. Събранието започна с “Шуми Марица”. Историкът обяви Управителния съвет на новото движение, като посочи имената на арх. Миломир Богданов, проф. Нина Дюлгерова, ген. Румен Ралчев, Благой Рагин, Кубрат Пулев, Христо Бойчев, доц. д-р Георги Попов, Коцето Калки, ген. Стоимен Стоименов, доц. Костадин Костадинов, отец Боян Саръев, проф. Георги Манолов. Няколко от членовете на съвета обаче ги нямаше в залата и по информация на “Труд” някои от тях нямат и представа, че са в УС. “Труд” се свърза с професорите Нина Дюлгерова и Георги Манолов и те категорично отрекоха да имат нещо общо с новото движение. За всеобща изненада в залата присъстваше бившият шеф на българските национални легиони – 96-годишният Дянко Марков, който бе приветстван. Божидар Димитров посочи, че ще работят с всички партии и движения, съгласни с основната цел на “Кан Кубрат”. Като една от основните си точки движението ще работи за “слагане на край на гражданската война в България от 1923 г. насам”. “Стига сме строили скелети, само броим комунистите и фашистите колко са убили, ами убивали са. Слагаме край на войната и точка. Ще построим паметник като в Испания за всички загинали”, каза разпалено Божидар Димитров.", "date": "2018.03.05", "title": " Божидар Димитров откри движението си с “Шуми Марица” (СНИМКИ)"}
{"url": "https://trud.bg/%d0%be%d1%81%d0%b5%d0%bc-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d1%81%d0%bb%d0%b5%d0%b4/", "text": "Осем души са били арестувани в белгийската столица Брюксел след антитерористична операция на фона на данни за подготовка на заговор, съобщи източник, близък до разследването, предава АФП. Заподозрените са задържани в столичния квартал Моленбек, където живеят имигранти, свързани с атентатите в Париж и Брюксел.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Осем души са арестувани в Брюксел след антитерористична операция"}
{"url": "https://trud.bg/%d0%b1%d0%b8%d0%b2%d1%88-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d0%bf%d1%80%d0%b5%d0%b1%d0%b8-%d0%b6%d0%b5%d1%81%d1%82%d0%be%d0%ba%d0%be-%d1%81%d0%bf%d0%be%d1%80%d1%82%d0%b8%d1%81/", "text": "Известният бивш футболист, който стана ММА боец Даниел Златков е разследван от полицията за нанасянето на жесток побой на Оливър Златков, син на покойната журналистка Радослава Златкова от радио Благоевград и на бившия полицай Кръстан Златков. Момчето, което е на 21 години е излизало от дискотека “Графити” в Благоевград в нощта на събота срещу неделя, когато е било нападнато и бито със садистична жестокост от ексфутболиста, който бе и участник във ВИП Брадър. Вследствие на ударите Оливър е изпадал няколко пъти в безсъзнание, закаран е в Спешния център от персонала на дискотеката, където му е оказана помощ. Ударите на випаджията са били толкова силни, че един от тях е разцепил едната бузата на младежа. Иззети са записите от видеокамерите на дискотеката и е започнало разследване. На тях се виждало ясно какво се е случило. Момчето е било свалено на земята и ритано агресивно в главата от бияча си. След което е оставен да лежи в безпомощно състояние. Оливер е на 21 години, спортист, известен е с поставянето на световен рекорд по набирания на лост. Момчето е настанено в болница, в тежко състояние. Прокуратурата започна разследване по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Бивш футболист преби жестоко спортист, син на журналистка и бивш полицай\t\t\t"}
{"url": "https://trud.bg/22-%d0%b4%d0%bd%d0%b8-%d0%bf%d1%80%d0%b5%d0%b7-%d1%8f%d0%bd%d1%83%d0%b0%d1%80%d0%b8-%d0%b2%d1%8a%d0%b7%d0%b4%d1%83%d1%85%d1%8a%d1%82-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%b1%d0%b8/", "text": "Почти през целия месец януари жителите на Монтана са дишали замърсен с фини прахови частици въздух, съобщиха от Регионалната инспекция по околната среда и водите /РИОСВ/. Според изследванията на еколозите най-тежко е било положението на 27 януари, когато нормата за замърсяване – 50 милиграма на куб. м., са били надхвърлени 4 пъти, на 6, 8, 25 и 26 януари пък праховите частици са били три пъти повече от допустимото, а в 17 дни от месеца нормата е била завишена един или два пъти. Основната причина за пренасищането на атмосферата с прахови частици е употребата на твърдо гориво от населението в зимните месеци, коментират експертите. Общинската администрация в Монтана разработва програма за борба със замърсяването на атмосферния въздух, но тя ще бъде завършена в края на тази година, а от следващата ще влезе в действие, заявиха от местната управа. Сред планираните мерки са преминаване на домакинствата на отопление с газ, тъй като Монтана е единствения газифициран областен град в Северозападна България. Предвижда се още въвеждане на екологичен обществен транспорт, намаляване на автомобилния трафика в централната градска част и увеличаване на зелените площи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " 22 дни през януари въздухът в Монтана бил мръсен"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d1%81%d0%b5-%d1%81%d1%80%d0%b5%d1%89%d0%b0-%d1%81-%d1%8e%d0%b6%d0%bd%d0%be%d0%ba%d0%be%d1%80%d0%b5%d0%b9%d1%81%d0%ba%d0%b0-%d0%b4%d0%b5%d0%bb%d0%b5/", "text": "Ким Чен-ун ще се срещне с южнокорейски делегати на официална вечеря в Пхенян за пръв път, откакто пое поста на лидер на Северна Корея, предаде BBC. Кабинетът на южнокорейския президент потвърди, че в Пхенян е изпратена делегация. Една от целите на пратениците на Южна Корея е да инициират разговори между Севера и САЩ, както и да се обсъдят условията, при които Северна Корея да се откаже от ядрените си оръжия. Пратениците са от безпрецедентно високо ниво – началникът на разузнаването Сун Хун и съветникът по национална сигурност Чунг И-йонг. Според държавното радио на Северна Корея, двамата са били посрещнати от севернокорейския председател на комитета за мирно обединение Ри Сон Гуон Ще доставим идеята на президента Мун Дже Ин за поддържане на диалога и подобряването на отношенията между Севера и Юга, както и за премахването на ядреното оръжие от Корейския полуостров. Планирам да проведем задълбочени дискусии как да продължим диалога не само между Севера и Юга, но и между Севера и Щатите”. Американският президент Доналд Тръмп заяви, че САЩ са готови да преговарят със Северна Корея, ако тя първо премахне ядрените си оръжия. Макар че Северна Корея изразява готовност за преговори, външното ѝ министерство съобщи, че поставянето на предварителни условия за преговори от страна на САЩ е „абсурдно“:  Отношенията между САЩ и Северна Корея бяха доста напрегнати преди Зимните олимпийски игри в Пьонгчанг, когато двете страни се заплашваха взаимно с пълно унищожение. Олимпийските игри бяха повод за възобновяване на преговорите между Севера и Юга, а двете страни се явиха под общ флаг. Въпреки това, американският вицепрезидент Майк Пенс заяви, че няма „светлина в тунела“ в отношенията със Северна Корея, а САЩ и регионалните им съюзници трябва да продължат да „изолират Северна Корея дипломатически и икономически, докато не тя не се откаже от ядрената и ракетната си програма, припомня BBC. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Ким Чен Ун се среща с южнокорейска делегация за пръв път, откакто е лидер на КНДР"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b8%d0%bd%d0%b8%d1%86%d0%b8%d0%b0%d1%82%d0%be%d1%80/", "text": "Открити уроци по родолюбие зарадваха малки и големи във Велико Търново. В редица детски градини в Старата столица малчуганите доказаха, че още от малки обичат старопрестолния град и България, учат любознателно историята, опознават българската култура и традиции. Патриотични инициативи за Трети март и 140 години от Освобождението на България, за живота и делото на Апостола на свободата Васил Левски, за първомартенските обичаи се състояха в детските градини „Соня“, „Алек мак“, „Пролет“, „Слънчев дом“ и др., както и в читалището в Дебелец. Кметът на Велико Търново Даниел Панов поздрави инициаторите на уроците по родолюбие. Той благодари на ръководствата на детските градини, педагозите, както и на родителите, че възпитават децата на Велико Търново в дух на родолюбие. По негова инициатива през миналата година бе дадено начало на общинската образователна програма „Корени и криле“. Целта на кампанията е с патриотични инициативи и открити уроци да бъде привлечен интересът на малчуганите, учениците и младите хора към българската история, знаковите събития, бележитите българи и великотърновци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Кметът на Търново поздрави инициаторите на открити уроци по родолюбие"}
{"url": "https://trud.bg/%d0%b7%d0%b0-%d1%80%d0%b0%d0%b7%d0%b2%d0%b0%d0%bb%d0%b5%d0%bd%d0%b8%d1%82%d0%b5-%d1%83%d1%87%d0%b5%d0%bd%d0%b8%d1%86%d0%b8-%d0%b4%d1%80%d1%8f%d0%bd%d0%be%d0%b2%d0%b8%d1%86/", "text": "Някога българинът водел сина си при даскала с думите: „Водя ти магаре, направи го човек“. За момичетата не става дума, дълго време нашенци не смятат за нужно женското чедо да се образова, стига му да знае как се върти къща и се угажда на мъж и свекърва! В повечето от училищните правилници пише, че родителите нямат право нито да влизат в училище, нито да питат или да се карат някому за нещо. Ако имат оплаквания и възражения, могат да се обърнат към училищното настоятелство, да речем. Какви са били възпитателните и наказателните мерки спрямо немирни и своеволни ученици? Ето цитат от летописната книга на врачанското училище: “През 1862 година за учител бил повикан Симеон Подбалкански… Най-напред е учил около 300 деца и за да може да управлява тая тълпа, той освен надзирателите, помощниците (става дума за ученици – бел.авт.), употребявал в голям размер всички познати до това време дисциплинарни средства… Дисциплината и успеха се крепили с такива груби и сурови мерки, че…“ Фалагата (дървен уред, с който стягали краката на наказания, за да могат по-лесно да го удрят с пръчка по стъпалата), камшикът, пръчката, кукурузени или бобени зърна изпод коленете, разтваряне на устата с клечки, плюене в тях, затваряне за известно време в тъмницата (нещо като дървен сандък или долап, в който се влиза на четири крака и обикновено се намира под катедрата на учителя), боядисване с чернилка лицето, развеждане на почернения ученик из града с надпис на челото му, носещ името на престъплението… са били въведени в употреба само и само да подкрепят училищната дисциплина. Тия наказателни мерки са държали в страх и трепет всички ученици. Бягства от училище ли? О, не! Тези ученици, които са бягали от училището, родителите им ги довеждали обратно с ботук на краката. Какво е „ботук“ можем само да се досещаме, навярно е нещо като конските букаи. Т.е. правилникът не допуска (или не предполага) каквито и да е разногласия между родители и учители относно виновността на ученика. „Въобще учителите са длъжни да вляват (вливат) на учениците нравственост, добри чувства, честност и послушание. Да прибягват до наказание само в краен случай – когато някой развален ученик от поучения не разбира, само тогава може с бой…“ В самоковския училищен правилник (1864) се подчертава, че но с условия: „Учителят, който наказва с пръчка, трябва да управлява гнева си, да не би да удари виноватия на лошо място и да не му изрече някои неприлични думи”. Каква деликатност, а? Бой, ама такъв, че да не увредиш човека. И внимаваш с думите! В шуменското училище (1860) законотворците са съвсем конкретни: бой с “пръчки по гърба” – от 4 до 30 удара, в зависимост от степента на прегрешението. Плюс още няколко наказания, които са трудни за понасяне дори и от възрастни – лишаване от храна за цял ден, например. Властта на учителите се разпростирала далеч зад училищната ограда и ученикът можел да си докара провинение и в друго време и място. Питомците на класните и взаимните училища били привиквани да помагат във всяка общоградска или общоселска работа, без значение дали е неделя или ваканция. Учениците пеели и прислужвали в църквата, посрещали и изпращали видни гости или длъжностни лица, участвали в сватби и погребения. Ученикът бил „Строго се запретява на учениците – пише в правилника на габровското училище за 1873 г. – да държат у себе си каквото и да е оръжие, барут и други опасни предмети; тъй също им се забранява да ходят по къра и да гърмят.” Този текст може да звучи озадачаващо, но да си спомним за какви времена става дума, да отворим отново „Под игото“ с вазовите описания какво става във всяка къща на малкото подбалканско градче в навечерието на въстанието. А това как ви се струва: „Не се разрешава на учениците да се събират деня и нощя да правят банди, да пиянствуват и да пеят неприлични на званието им или запретени песни”. (Май и тогава са имали проблеми с чалгата, но удивителното е, че училището заема категорична позиция!) В Националния музей на образованието в Габрово има възстановка на някогашното българско „взаимно“ училище от Възраждането и там могат да се видят и табелките – бели за послушните и черни за непослушните ученици. Картонени табелки, висящи на връвчица на детските гърди, ох… За забелязване е, че черните са къде по-разнообразни като съдържание: немирен, непокорен, лъжец, крадец, „развращен“. Там са и пръчките – въздългички, за да не става учителят от мястото си. И пак врачанският учител Подбалкански въвел билетите, наречени кавалари. Те били два вида – тенекиени и хартиени. Хартиените от своя страна били червени, жълти, зелени и бели и съответно имали печат и стойност – от 50 до 10 пари. Билетите били награда за добро поведение и морално-нравствени постъпки, но с тях можело човек да се отърве от наказания за лудории или незнаене на урок. Е, можем да си представим какви пазарлъци и интриги са ставали с тези билети зад гърба на педагозите…", "date": "2018.03.05", "title": " За „развалените“ ученици – дряновици, камшици и тъмница\t\t\t"}
{"url": "https://trud.bg/%d0%bc%d0%b0%d1%82%d0%b5%d0%be-%d1%80%d0%b5%d0%bd%d1%86%d0%b8-%d0%bf%d0%be%d0%b4%d0%b0%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%ba%d0%b0%d1%82%d0%be-%d0%bb%d0%b8%d0%b4%d0%b5%d1%80/", "text": "Матео Ренци ще подаде оставка като лидер на италианската Демократическата партия, предадоха информационните агенции. Решението му идва след слабото представяне на партията на вчерашните парламентарни избори. Италианските правителствени облигации поевтиняха след добрите резултати, показани от популистките и антиевропейски партии на изборите, съобщава Блумбърг. Очакванията за продъжителен период на нестабилност доведоха и до спад на фондовия пазар в Милано. Еврото също поевтиня в началото на деня, но новината за постигнатото коалиционно споразумение в Германия възстанови част от загубите на общата европейска валута.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Матео Ренци подава оставка като лидер на италианската Демократическата партия"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d0%bf%d0%be%d0%b4%d0%ba%d1%80/", "text": "Столичани също се събраха на протест в защита на д-р Иван Димитров от Пловдив, обвинен за убийството на  , нахлул в негов имот, предаде  . Пред Съдебната палата в София се събираха подписи в подкрепа на рентгенолога. Д-р Димитров беше задържан за убийството на криминално проявения Жоро Джевизов – Плъха. Заради протеста беше спряно движението на трамваите пред Съдебната палата. По-рано в Пловдив на протест хиляди пловдивчани подкрепиха лекаря. Те скандираха „Свобода за доктора” и настояваха за незабавното му освобождаване и снемане на обвиненията срещу него. Утре демонстрациите в Пловдив продължават.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Столичани излязоха на протест в подкрепа на пловдивския лекар, убил крадец в дома си (СНИМКИ)"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d1%81%d1%8a%d0%b4-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b4%d0%b2%d0%b0%d0%bc%d0%b0/", "text": "Турски съд отхвърли днес искане за освобождаване на двама гръцки войници, които бяха  , след като навлезли на турска територия при лошо време, предаде агенция Ройтерс, като се позова на турски медии. Адвокат на войниците поиска тяхното освобождаване по-рано днес. Двамата бяха задържани миналата седмица в близост до североизточната гръцка граница, след като при патрулиране при лошо време навлезли в турска територия според командването на гръцката армия. Гръцки правителствен говорител каза, че очаква бързото им завръщане.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Турски съд отказа да освободи двамата гръцки военнослужещи, задържани за пресичане на границата"}
{"url": "https://trud.bg/%d0%b5%d1%81-%d1%89%d0%b5-%d0%bd%d0%b0%d0%bb%d0%be%d0%b6%d0%b8-25-%d0%bc%d0%b8%d1%82%d0%be-%d0%b2%d1%8a%d1%80%d1%85%d1%83-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8/", "text": "Европейският съюз ще наложи 25 процента мито върху вноса на стоки от САЩ, ако президентът Доналд Тръмп обложи вноса на стомана от Европа, предаде БТВ. Списъкът с американски стоки включва дънките “Ливайс” и бърбъна, каза еврокомисарят по търговията Сесилия Малмстрьом пред Би Би Си. Тя уточни, че Евросъюзът ще изчака окончателното решение на Доналд Тръмп, преди да въведе реципрочната мярка. Миналата седмица Тръмп заяви, че “търговските войни са хубаво нещо” по повод на намерението си да обмити европейската стомана. Малстрьом отбеляза, че ако това се случи, Брюксел ще постави въпроса пред Световната търговска организация.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " ЕС ще наложи 25% мито върху американските стоки, ако Тръмп обложи вноса на стомана от Европа"}
{"url": "https://trud.bg/%d0%b5%d0%bb%d0%bf%d1%80%d0%be%d0%bc-%d1%82%d1%80%d0%be%d1%8f%d0%bd-%d1%81%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bd%d0%b0-%d0%b8%d0%b7%d0%bb%d0%be%d0%b6/", "text": "Лидерът в производството на електромотори в Европа „Елпром Троян“ ще се представи на специализираното изложение за металообработване и металообработващи машини в Екатерининбург, Русия. Международният панаир ще се проведе от 20-ти до 22-ри март. Българската компания ще представи иновативните си разработки през последната година, както и стандартната продукция на завода, предпочитана от водещите фирми в сектора. „Целта на участието ни е да покажем нашите възможности и да затвърдим позициите си на руския пазар“, коментира маркетинг директорът на завода Росица Петкова. През годината от „Елпром Троян“ планират участия и на редица други специализирания изложения в страната и чужбина.", "date": "2018.03.05", "title": " „Елпром Троян“ се представя на изложение в Русия"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%be%d1%82%d0%be-%d0%bf%d0%be%d0%bf%d1%83%d0%bb%d0%b8%d1%81%d1%82%d0%ba%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%bf/", "text": "Италианското популистко Движение „ “ „чувства, че носи отговорността за това да формира правителство на Италия“, след като спечели най-много гласове от всички други отделни партии на парламентарните избори в неделя, предава АФП. „Тези избори бяха триумф за Движение „Пет звезди“. Ние сме победителите“, заяви лидерът на Движението Луиджи ди Майо по време на пресконференция. Според неговите думи, партията, спечелила 32% от гласовете на избирателите, е готова да започне преговори „с всички политически играчи“ и да помогне за формирането на мнозинство в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Италианското популистко Движение „Пет звезди“ се чувства отговорно да формира правителство"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%81-81-%d0%b1%d1%8e%d0%b4%d0%b6%d0%b5%d1%82%d0%b0-%d1%81%d0%b8-%d0%b7%d0%b0-%d0%be%d1%82%d0%b1%d1%80%d0%b0/", "text": "Китай обяви днес, че увеличава с 8,1% бюджета за отбрана за 2018 г. до 1,11 трилиона юана ($175 млрд.), предаде АФП, позовавайки се на доклад, представен преди откриването на годишната сесия на парламента. „Ще се придържаме към китайския път за укрепване на въоръжените сили“, заявява премиерът Ли Къцян в документа до Общокитайското събрание на народните представители. Той посочва, че военните са изпълнили целта за намаляване на войниците с 300 000, с което Китайската народна армия наброява около 2 млн. души. Увеличението на бюджета за 2018 г. с 8,1% е по-голямо от това през 2017 г. – 7% и през 2016 г. – 7,6 на сто, посочва АФП. Като цяло този ръст изпреварва с малко растежа на икономиката – 6,9% през 2017-а, като за 2018-а е планирано увеличение от 6,5% на БВП. На конгреса на управляващата комунистическа партия през октомври президентът и партиен лидер Си Цзинпин обеща до 2050 г. армията на Китай да е от световна класа. Той може да получи повече от полагащите се по традиция 10 години на върха, след като в дневния ред на парламента влязоха промени на конституцията, с които отпада ограничението от два президентски мандата. Когато те бяха представени от премиера Ли Къцян, над 3-те хиляди депутати избухнаха в аплодисменти, отбелязва АФП. Очаква се поправките да бъдат одобрени единодушно или с голямо мнозинство при гласуването им на 11 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Китай увеличава с 8,1% бюджета си за отбрана"}
{"url": "https://trud.bg/%d0%b7%d0%b0%d0%ba%d0%be%d0%bd%d1%8a%d1%82-%d0%bf%d0%bb%d1%8a%d1%85%d0%be%d0%b2%d0%b5%d1%82%d0%b5-%d0%b8-%d1%85%d0%be%d1%80%d0%b0%d1%82%d0%b0/", "text": "Според теоретици на правото случаят с Доктора, застрелял Плъха, е ясен. Рентгенологът гръмнал крадеца при неизбежна отбрана, като го сварил сред нощ в дома си и оня го ранил с нож в крака. Това деяние не е обществено опасно, не е престъпление и не се наказва – чл.12 ал.1 от НК. Според практикуващи юристи обаче има дупка в закона относно пределите на отбраната. А има ли дупка, тя служи само на плъховете – да се измъкват оттам. Покойният Плъх, който имал 9 присъди, Бог горе ще го накаже, но безнаказаните му събратя по земята ни се множат – гладни са и влизат в къщите ни, понеже не знаят друг начин да се заситят, освен като вземат от нашето, като минат и през трупове, ако трябва. Какво можем да направим? Да запушим поне дупките в НК. За да не падат в тях хората като Доктора, възползвали се от правото да бранят имота, здравето и честта си. Друг е въпросът за котките, които спят, докато разни гризачи мишкуват в държавата.", "date": "2018.03.05", "title": " Законът, плъховете и хората"}
{"url": "https://trud.bg/%d1%83%d0%b0%d0%b9%d0%bb%d0%b4%d1%8a%d1%80-%d0%b3%d0%be%d0%bd%d0%b8-%d0%b4%d0%b6%d0%be%d1%88%d1%83%d0%b0-%d0%b7%d0%b0-%d0%bf%d0%b0%d1%80%d0%b8/", "text": "Дионтей Уайлдър отчаяно се нуждае от мач с Антъни Джошуа, но не за да обедини титлите в тежката категория на профи бокса, а за да прибере по-сериозен хонорар в сметката си. Стана ясно, че американецът е прибрал едва 2,1 милиона долара за победата си над кубинеца Луис Ортис в Бруклин този уикенд, с която защити титлата на Световния боксов съвет (WBC). Успехът бе и сред най-трудните за Бронзовия бомбардировач – той стигна до нокаут едва в 10-ия рунд, а преди това съперникът, известен като Кинг Конг, го беше притиснал сериозно до въжетата. Хонорарът на Ортис пък е блил още по-нисък – половин милион в зелено, но въпреки това е най-високият в кариерата на кубинеца. Уайлдър пък очаква значително по-сериозна сума, ако се добере до мач с Джошуа, който държи поясите на Световната боксова асоциация (WBA), Международната боксова федерация (IBF) и Международната боксова организация (IBO). Британецът обаче първо има обединителен мач с Джоузеф Паркър (Нова Зеландия), който е шампион на Световната боксова организация (WBO). Боят е на 31 март в уелската столица Кардиф, а „Скай Спортс“ покани Уайлдър за коментатор. „Вече се разбрахме и нямам търпение да дойда в Кардиф и да се видя с Джошуа – заяви Уайлдър. – Не сме се чували от ноември, а преди това правехме планове за голям мач. За мен няма значение кой ще победи, но пък всички искат да ме видят срещу Джошуа. Нека той не ми бяга повече.“", "date": "2018.03.05", "title": " Уайлдър гони Джошуа за пари"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%b1%d0%b5%d1%80%d0%b4%d0%b8%d1%85/", "text": "Григор Димитров се опитва да си върне формата след здравословните проблеми в последно време и избра чешкия си колега Томаш Бердих да му помогне. Двамата тренират заедно в Индиън Уелс (САЩ) преди първия турнир от сериите „Мастърс“ за годината. Иначе Димитров запази 4-ото си място в ранглистата, въпреки ранното отпадане в Дубай миналата седмица. Основната причина е провалът на 5-ия Александър Зверев (Германия) в мисията му да стигне финала в същата надпревара. Първата ни ракета при жените Виктория Томова пък се изкачи с едно място и вече е 142-а.", "date": "2018.03.05", "title": " Григор тренира с Бердих"}
{"url": "https://trud.bg/%d0%b0%d1%81%d1%82%d0%be%d1%80%d0%b8-%d1%82%d1%80%d1%8f%d0%b1%d0%b2%d0%b0%d1%88%d0%b5-%d0%b4%d0%b0-%d0%bf%d0%be%d0%b4%d0%bf%d0%b8%d1%88%d0%b5-%d0%bd%d0%be%d0%b2-%d0%b4%d0%be%d0%b3%d0%be%d0%b2%d0%be/", "text": "Неделя трябваше да бъде спортен ден в Италия. Поредният уикенд, белязан от срещите от Серия А. А един от двубоите дори щеше да противопостави големите съперници „Милан“ и „Интер“. Но вместо футболни емоции, в страната бе ден на траур. Двубоите бяха отложени, а играчи, треньори, фенове и анализатори – сковани от вестта за смъртта на Давиде Астори. Бранителят на „Фиорентина“ почина в съня си едва 31-годишен. Националът на Италия издъхна по време на лагер на тима му в Удине, часове преди мача с „Удинезе“. Сърцатият играч така и не слязъл за закуска, което притеснило щаба на „виолетовите“, защото винаги бил пръв. „Той трябваше да подпише нов договор в понеделник, искаше да приключи кариерата си във Флоренция – призна шокираният президент на клуба Андреа Дела Вале. – Той беше отправна точка за целия отбор. След мача с „Болоня“ разговаряхме близо половин час. Обясняваше ми за новите момчета, за проекта. Звучеше като спортен директор или треньор.“  А според медицинските лица на тима, Астори може да е имал генетичен проблем, който до момента да не е бил диагностициран, въпреки многобройните прегледи. „Идеята ни за ситуацията на този етап е, че футболистът е починал от сърдечен арест вследствие на естествена смърт – призна прокурорът на Удине Антонио Де Николо – Странно е, че такова нещо може да се случи на професионалист, чието състояние се следи внимателно и не е показал предупредителни знаци.“  Марко Спортиело, стражът на „виолетовите“, пък е последният, който е видял жив Астори. Двамата са играли видео игри вечерта преди фаталната нощ. А един друг вратар, този на „Нант“ Чиприан Татарушану описа неделята като най-лошият ден в живота му. Двамата бяха съотборници във Флоренция преди румънецът да премине във френския тим през 2017 година.  „Това е най-лошият ден в живота ми – обясни Татарушану. – Не мога да повярвам, че нямаше минута мълчание по време на двубоя с „Марсилия“ (1:1). Това е скандално, липса на респект. След такава драма, резултатът не е от значение. Ще има много други мачове.“  За сметка на това в Англия и Испания дербитата „Манчестър Сити“ – „Челси“ и „Барселона“ – „Атлетико“ (Мадрид) започнаха с едноминутно мълчание в памет на Астори.  „Това е трагедия – призна Конте след загубата от „гражданите“ с 0:1. – Подобни новини винаги ме събарят психически. Работих с него в националния отбор и ми е изключително трудно да говоря сега. Той беше играч, но преди всичко фантастичен човек.“", "date": "2018.03.05", "title": " Астори трябваше да подпише нов договор в понеделник"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bd%d0%b0%d1%81%d0%bb%d0%b5%d0%b4%d0%bd%d0%b8%d0%ba-%d0%bf%d0%be%d0%b4%d0%bf%d0%b0%d0%bb%d0%b8%d0%bb-%d1%81%d0%bf%d0%be%d1%80%d0%b5/", "text": "Наследник подпалил къща, заради неуредени отношения с фамилията за имота в село Гецово. Тази версия разследва полицията в Разград, след като в събота към 22 часа е погасен пожар, който унищожил част от покрива на къща в селото. Огледът на мястото е установил умишлен палеж на наследствения имот, за който имало спорове между роднини. Арестуван е бил 30-годишният М.Н. от Разград, който бил сред наследниците и е бил уличен като извършител на палежа. Ще се уточняват щетите, нанесени на къщата. По случая е образувана проверка, допълват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Арестуваха наследник, подпалил спорен имот"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bb%d0%b5%d0%b2%d0%b8%d1%86/", "text": "Канцлерката Ангела Меркел приветства резултатите от вътрешнопартийния вот, с който членовете на Германската социалдемократическа партия (ГСДП) казаха “да” на коалиция с нейния Християндемократичен съюз (ХДС), предаде Ройтерс. В неделя стана ясно, че над 450 000 членове на левицата, от общо 463 723, са одобрили съюза с консерваторите, с което бе сложен край на продължилата 5 месеца несигурност след парламентарните избори на 24 септември. Гласуването бе последната пречка пред новата коалиция, след като миналия месец ХДС и сестринската й партия ХСС одобриха съюза с ГСДП. “Започваме работа колкото се може по-скоро”, обеща Меркел, след като очерта приоритетите си – международната търговия, конкуренцията с Китай и войната в Сирия. Президентът Франк-Валтер Щайнмайер официално предложи на Бундестага Ангела Меркел за нов, 4-ти поред, мандат. Очаква се кандидатурата й да бъде мине безпроблемно през гласуването на 14 март.", "date": "2018.03.05", "title": " Меркел приветства решението на левицата"}
{"url": "https://trud.bg/%d0%bd%d0%b0%d0%bd%d0%ba%d0%be%d0%b2-%d0%b4%d0%be-20-%d0%bc%d0%b0%d1%80%d1%82-%d0%b7%d0%b0%d0%bf%d0%be%d1%87%d0%b2%d0%b0-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d0%bc%d0%b0%d0%b3/", "text": "До 20 март ще започне реалното строителство на новия участък от магистрала „Хемус“ от Ябланица до пътен възел „Боаза“, съобщи министърът на регионалното развитие и благоустройството Николай Нанков по  . Той посочи, че проектирането на участъка от Ябланица до пътен възел “Боаза” вече приключва. „До 20 дена стартираме с реалното изпълнение, като планът е в рамките на година и половина да сме завършили тези 10,3 километра“, заяви министър Нанков. И добави: „Паралелно с това в момента тече проектирането и тежката геология, която се извършва, в участъка между пътен възел „Боаза“ и разклона Ловеч-Плевен. 52 километра е дължината, ще го разделим на три етапа и в средата на година ще стартираме с обществената поръчка за избор на изпълнител“. Министърът Нанков поясни, че с новото проектиране на участъка от пътен възел “Боаза” до разклона за Ловеч и Плевен ще бъдат спестени 300 милиона лева от държавния бюджет: „Спестяваме с новото проектиране около 7 мостови съоръжения и три дълги тунела“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Нанков: До 20 март започва строежа на магистрала “Хемус” от Ябланица до Боаза"}
{"url": "https://trud.bg/%d0%b2%d0%be%d0%bd-%d0%be%d1%81%d1%82%d0%b0%d0%bd%d0%b0%d0%bb%d0%b0-%d0%bd%d0%b0-%d1%81%d1%83%d1%85%d0%be-%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd%d0%b3/", "text": "На който не му върви в работата, му върви в любовта, но това не важи за Линдзи Вон. Американската скиорка остана само с един бронзов медал на зимните олимпийски игри в Пьонгчанг, въпреки заявените амбиции за злато поне в спускането. Суперзвездата обаче призна, че последната й поява на игрите е била скучна и извън пистата. „Да, в олимпийското село кипят доста страсти – призна Вон. – Със сигурност много от спортистите търсят секс, но аз така и не го намерих. Трябва да се обърнете към някой, на който му е излязъл късметът, защото при мен не стана така.“ Вон се появи и на церемонията по раздаването на наградите „Оскар“, но и там не направи впечатление сред значително по-известните холивудски звезди. „Тук е доста по-страшно, отколкото на олимпиадата – призна скиорката. – Има толкова много известни хора. Прекалено голямо събитие е и гледам да не преча.“", "date": "2018.03.05", "title": " Вон останала на сухо в Пьонгчанг"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d1%81%d0%b8-%d1%81%d0%b2%d0%b8%d1%85%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bf%d0%bb%d0%b0%d1%89%d0%b0%d1%82-%d1%82/", "text": "Общинските съветници на град Смядово, Шуменско, си намалиха заплатите с 10%, а икономисаните пари ще отидат за такси за детските градини на всички малчугани от общината. От 1 март родителите вече не дължат по 25 лв. месечно, съобщи кметицата Иванка Петрова/ГЕРБ/. Идеята за свиване на възнагражденията дошла от нея, а хубавото било, че на последната общинска сесия всички 13 местни парламентаристи били “за”. Сега заплатите им за участие в комисии и общинска сесия стават 500 лв., което също не е малка сума за вършената от тях работа. За година ще се спестяват около 25 000 лв., изчислила е кметицита икономист. След отпадане на таксите за градини тя очаква да се увеличи и броят на децата в забавачките. В момента 130 малчугани ги посещават, но има и много социално слаби семейства, които не могат да си позволят услугата, заради таксата. Има достатъчно места в градините на общината, важно е децата да ги посещават, защото там са на топло, нахранени добре и в тяхна близка среда за игра и образоване, коментира Петрова АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Съветници си свиха заплатите, плащат такси в градините"}
{"url": "https://trud.bg/%d0%be%d1%81%d0%ba%d0%b0%d1%80-%d0%b8-%d0%b7%d0%b0-%d0%ba%d0%be%d0%b1%d0%b5-%d0%b8-%d1%80%d1%83%d1%81%d0%ba%d0%b8%d1%8f-%d0%b4%d0%be%d0%bf%d0%b8%d0%bd%d0%b3/", "text": "Два спортни „Оскар“-а бяха връчени на 90-ата церемония на най-големите световни филмови награди. НБА легендата Кобе Брайънт постигна поредния си триумф в Лос Анджелис след звездните години с местния „Лейкърс“. Черната мамба получи наградата за най-добър късометражен анимационен филм за „Мой скъпи баскетбол“. „Като играч имах право само да мълча и да тупкам топката – заяви Брайънт, който е продуцент и сценарист на лентата. – Радвам се, че сега мога да направя нещо повече.“ Изказването му веднага бе възприето като политическо послание в подкрепа на колегите му Леброн Джеймс и Кевин Дюрант, които наскоро критикуваха американския президент Доналд Тръмп. „Оскар“ за документален филм пък получи „Икар“ на британския режисьор Брайън Фоугъл. Темата е руската държавна програма да допингиране на спортисти, а историята се върти около показанията на Григорий Родченков, бивш шеф на Московската антидопингова лаборатория. „Нашият безстрашен свидетел сега живее в сериозна опасност – заяви режисьорът. – Надяваме се филмът да бъде аларма както за това, което се случва в Русия, така и за важността да казваме истината.“ За втори пореден път филм на спортна тема печели наградата в тази категория, след като през 2017-а „Оскар“ получи „О Джей: Произведено в Америка“ за живота на О Джей Симпсън.", "date": "2018.03.05", "title": " „Оскар“-и за Кобе и руския допинг"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d1%85%d0%b2%d0%b0%d0%bd%d0%b0%d1%82%d0%b0-%d1%81-%d0%b5%d0%bf%d0%be/", "text": "Олимпийската шампионка в бягането на 3000 метра с препятствия Рут Джебет е дала положителна проба за кръвния допинг еритропоетин (ЕПО). 21-годишната кенийка, която от 5 години насам се състезава за Бахрейн, грабна титлата в Рио преди 2 години, а месец по-късно свали 6 секунди от предишния световен рекорд. Това е нов удар по атрактивната дисциплина, след отнемането на златния медал на шампионката от Лондон 2012 Юлия Зарипова (Русия) заради повторен преглед на допинг проба. Световната шампионка от Берлин 2009 Марта Допингес (Испания) също загуби титлата си.", "date": "2018.03.05", "title": " Олимпийска шампионка хваната с ЕПО"}
{"url": "https://trud.bg/%d0%b1%d1%80%d0%b0%d0%b4%d0%bb%d0%b8-%d1%83%d0%b8%d0%b3%d0%b8%d0%bd%d1%81-%d1%81%d0%b5-%d0%bb%d0%b5%d0%ba%d1%83%d0%b2%d0%b0%d0%bb-%d0%bd%d0%b5%d0%b5%d1%82%d0%b8%d1%87%d0%bd%d0%be/", "text": "Първият британския шампион от Тур дьо Франс сър Брадли Уигинс е „пресякъл границите на етиката“ при приема на лекарствени средства, забранени от антидопинговите агенции. Колоездачът и шефът на отбора му „Скай“ сър Дейв Брейлсфорд се опитали да подобрят спортното представяне чрез кортикостероида триамцинолон, смята комисията за култура, медии и спорт към Британския пармамент. Уигинс е имал лекарско разрешение за употреба на веществото заради заболяване. „Решително отричам твърденията, че съм употребявал лекарства без нужда – защити се Уигинс. – Тъжно е, хората могат да бъдат подлагани на обвинения без никакви основания.“", "date": "2018.03.05", "title": " Брадли Уигинс се лекувал неетично"}
{"url": "https://trud.bg/%d0%bd%d0%b0%d1%81%d0%bb%d0%b5%d0%b4%d1%81%d1%82%d0%b2%d0%b5%d0%bd%d0%b8-%d0%bf%d0%b5%d0%bd%d1%81%d0%b8%d0%b8-%d0%b7%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b1%d0%be%d0%b9%d1%86/", "text": "Родителите на загинали бойци зад граница да получават наследствени пенсии. Такава поправка в Кодекса за социално осигуряване (КСО) искат седем депутати от БСП и ГЕРБ, която мина с пълно единодушие в комисията по отбрана. Очаква се тя да бъде подкрепена от всички и в зала. В момента такива пенсии получават само близките на загиналите наборни войници. От 1 януари 2008 г. армията ни стана професионална. Според новата нормативна база обаче никъде не е предвидено как се процедира в такива случаи. Сега ако професионален войник загине у нас близките му получават само еднократно обезщетение по ЗОВС, но не и наследствена пенсия. Причината е, че боецът е постъпил в армията по желание и е на договор. Според последните идеи за поправки в /КСО/ родителите му ще взимат наследствена пенсия пожизнено, ако смъртта е настъпила по време на службата му зад граница, защото е заминал там не доброволно, а е пратен с решение на кабинета или НС. Намеренията са пенсията за близките на загиналите редници и сержанти да е 150% върху социалната за старост, която е 120,98 лв. , а за офицерите – 160%. Новата мярка ще е за родителите на 23 загинали рейнджъри – 10 в Камбоджа и 13 в Ирак. За това ще са необходими между 55-60 000 лв. в зависимост колко от тях са живи.", "date": "2018.03.05", "title": " Наследствени пенсии за загинали бойци зад граница\t\t\t"}
{"url": "https://trud.bg/45-%d0%b4%d1%83%d1%88%d0%b8-%d1%81%d0%b0-%d1%83%d0%b1%d0%b8%d1%82%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%b1%d0%be%d0%bc%d0%b1%d0%b0%d1%80%d0%b4%d0%b8%d1%80%d0%be%d0%b2/", "text": "По данни на базираната в Лондон „Сирийска обсерватория за правата на човека“ бомбардировките на сирийския режим по контролирания от опозицията анклав Източна Гута са убили 45 цивилни на 5 март, предана АФП. Организацията съобщава, че най-малко 19 от жертвите са загинали в град Хамурие, където самолетите на режима са използвали импровизирани муниции, познати като „барелни бомби“.  „Обсерваторията“ предупреждава, че броят на жертвите може да се увеличи допълнително, защото от отломките на сградите все още се вадят тела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " 45 души са убити по време на бомбардировките в Източна Гута за последното денонощие"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8%d0%b7%d1%80%d0%b0%d0%b7%d0%b8%d0%bb-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%bf%d1%80%d0%b5%d0%b4-%d0%b1%d0%be%d1%80%d0%b8%d1%81%d0%be%d0%b2/", "text": "Президентът на Руската федерация Владимир Путин поздрави премиера Бойко Борисов по случай националния празник на България, съобщиха от правителствената информационна служба. В телефонен разговор, проведен днес, двамата обсъдиха енергийните проекти на територията на страната ни, а Борисов запозна Путин с развитието на темата за Западните Балкани, върху която акцентира Българското председателство на Съвета на Европейския съюз – изграждане на транспортна и дигитална свързаност в региона, както и развитие на електроенергийната и газопреносната инфраструктура. Коментирано беше и провеждането на среща между двамата по време на Българското председателство. Българският премиер представи идеята си за развитие на проекта за АЕЦ „Белене“ като общобалкански и посочи, че тя е срещнала подкрепа от колегите му от страните от Западните Балкани. Президентът Путин изрази готовност страната му да се включи в обсъжданията при подновяване на работата по проекта. По време на разговора беше обсъдено развитието на газовия хъб „Балкан“ и възможностите за директни доставки на газ за България при взаимоизгодни условия и пълни гаранции от страна на Европейската комисия. В тази връзка беше коментирано и изграждането на газопровода „Турски поток“, като руският президент посочи, че проектът в голямата си част е изпълнен, а Борисов информира, че се очаква на 1 юни да е готова интерконекторната връзка между България и Турция. Разгледан беше и вариант за изграждане на отклонение от газопровода “Турски поток”, което да достига пряко до хъба. Бойко Борисов и Владимир Путин подчертаха, че двустранният диалог се развива добре и се наблюдава напредък в отношенията в редица сфери на икономиката, в търговията и туризма. Отчетено беше, че стокооборотът между България и Русия е нараснал с 24% през 2017 г., а туристите, посетили страната ни, са близо 560 хил., което е с 1,3 на сто повече от 2016 г.", "date": "2018.03.05", "title": " Путин изразил готовност пред Борисов Русия да се включи в обсъжданията при подновяване на проекта за АЕЦ “Белене”\t\t\t"}
{"url": "https://trud.bg/%d0%bf%d0%b0%d0%b4%d0%b0%d1%89%d0%b8-%d0%ba%d0%b0%d0%bc%d1%8a%d0%bd%d0%b8-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bf%d1%8a%d1%82%d1%8f-%d1%80%d1%83%d0%b4%d0%be%d0%b7%d0%b5%d0%bc/", "text": "Падащи камъни затвориха пътя Рудозем – Смилян. Временното ограничение на движението е въведено снощи и ще важи до утре на обед, предаде БТВ. Обходният маршрут с. Смилян – с. Чокманово – с. Фатово – Рудозем и обратно. Машините на пътно-поддържащата фирма разчистват участъка, но скалната маса продължава да пада. От областно пътно управление предупреждават, че по цялата  републиканска пътна мрежа на територията на област Смолян има опасност от падащи камъни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Падащи камъни затвориха пътя Рудозем – Смилян"}
{"url": "https://trud.bg/%d0%bf%d1%8a%d1%82%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bd%d0%b0%d1%82%d0%be%d0%b2%d0%b0%d1%80%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5/", "text": "Натоварено е автомобилното движение в края на серията почивни дни, предава  . Росен Рапчев от Пътна полиция обобщава информацията за обстановката по пътищата в страната: “В момента имаме доста сериозна натовареност на движението по магистрала „Тракия“ и от Благоевград към София. Искам да предупредя водачите, които ще тръгнат по магистрала „Тракия“ в момента, че на 64 км. има гъста мъгла и препоръчваме водачите да намалят сериозно скоростта в този участък и да са много внимателни. Има едно свлачище на магистрала „Люлин“, което е само в аварийната лента. Хората трябва да минават с повишено внимание. Не очакваме големи задръствания. Хората се съобразиха. Не са предприели сериозни пътувания, изнасяне от големите градове нямаше. Очакваме нормалния трафик, който е за всеки първи работен ден след почивни дни”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " “Пътна полиция”: Натоварено е движението по “Тракия” и от Благоевград към София"}
{"url": "https://trud.bg/%d1%80%d0%b0%d0%b7%d1%81%d0%b5%d1%8f%d0%bd-%d0%bf%d0%bb%d0%b0%d1%89%d0%b0-1200-%d0%bb%d0%b2-%d0%b7%d0%b0-%d0%b7%d0%b0%d0%b1%d1%80%d0%b0%d0%b2%d0%b5%d0%bd-%d0%ba%d1%83%d1%84%d0%b0%d1%80/", "text": "Разсеян  , който вся паника, като си забрави   на паркинга пред хипермарекет “Практикер” в Шумен, е наказан с 1200 лв. глоба. В.Д. от Търговище е сключил споразумение с прокуратурата, а Районния съд в Шумен е одобрил окончателното наказание. От съдебното определение става ясно, че в черното куфарче, което предизвика отцепване на района и разкарване на Спецотряда за борба с тероризма от Варна, е имало 79 ловни патрони 12-ти калибър. Затова мъжът е наказан за неправилното им опазване. Боеприпасите обаче ще му бъдат върнати, въпреки че е допуснал нарушение, оставяйки ги без надзор, постановява съдът. Както “Труд” писа, инцидентът стана ден след откриване на хипермаркета в края на миналата година. В.Д. от съседно Търговище бил нетърпелив да напазарува евтин паркет. При подредба на покупките в багажника на колата си обаче, вадил вещи и забравил да прибере ловните си принадлежности. Разкрит бил по видеозапис от камерите на магазина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Разсеян плаща 1200 лв. за забравен куфар"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d1%81%d0%ba%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%b7%d0%b0-%d0%b4%d0%be%d0%ba%d1%82%d0%be%d1%80-%d0%b4%d0%b8%d0%bc%d0%b8%d1%82/", "text": "“Свобода за доктора!”, “Смърт за Плъховете!” С тези скандирания над 3000 гневни граждани преминаха по улиците на Пловдив. Протести в защита на д-р Иван Димитров имаше пред Съдебната палата в София, Стара Загора и Варна. В тях се включиха предимно хора, страдали от години от терора на престъпниците, бездействието на властите и вратичките в закона, които позволяват на рецидивистите да тормозят мало и голямо. Както писа “Труд”, д-р Димитров, рентгенолог от Окръжната болница в Пловдив, бе задържан за 72 часа в ареста. Той бе обвинен за умишленото убийство на осъждания 9 пъти крадец Жоро Джевизов, по прякор Плъха. Трупът на серийния обирджия бе намерен на 2 март призори върху капака на автомобил близо до сградата на Областната управа. Оказа се, че същата нощ Плъха е разбил гаража в двора на къщата на медика. Стопанинът чул шум и излязъл навън, крадецът го нападнал и наръгал с нож в крака и ръката. При самозащита д-р Димитров стрелял по него. Без да знае, че го е ранил смъртоносно, лекарят се прибрал вкъщи и призори отишъл на работа. Днес не стана ясно дали и кога е съобщил за среднощния инцидент. Хилядите протестиращи вече два дни са категорични, че докторът е защитил с оръжие своя живот, семейството си и дома си. Действал е в условията на неизбежна отбрана и изобщо не бива да бъде подвеждан под наказателна отговорност. До момента обаче не е известна официална позиция на полицията и прокуратурата в Пловдив. 72-часовото задържане на лекаря изтича в 17, 40 ч утре и дотогава прокуратурата трябва да реши дали да го пусне под парична гаранция или с мярка “подписка”, или да поиска от съда да го задържи за постоянно под стража. До момента не е ясно и какви са оръжията и дали са намерени от разследващите. Става дума и за пистолета, използван от д-р Димитров, и за ножа, с който той е бил наръган от Плъха. Има версия, че крадците са били двама, но вторият до момента не е разкрит и задържан. Не се изключва именно той да е носел огнестрелното оръжие, което лекарят да е изтръгнал от ръцете му и да е стрелял по Плъха, който го е нападнал с ножа. Другата вероятност е, че докторът е държал вкъщи незаконен пистолет, за да се пази от крадци, след като 3 пъти къщата и гаражите са били обирани. Днес в шествието и митинга в Пловдив се включиха приятели и колеги на д-р Димитров, както и фенове на местните отбори “Ботев” и “Локомотив” и таксиметрови шофьори. Под звуците на “Боят настана” и “Шуми Марица” те преминаха в шествие от Второ РПУ до паметника на Съединението, където е и сградата на прокуратурата. Те обявиха, че ще протестират всеки ден, ако докторът не бъде освободен, за да се прибере при семейството си. Депутатът от “Атака” Павел Шопов, който е пловдивчанин, каза, че 3 пъти го обирали и 2 пъти е гонил крадци по улицата и ще настоява президентът да помилва д-р Димитров. Няколкостотин столичани се събраха около 16 ч пред Съдебната палата и пуснаха подписка в защита на д-р Димитров. Хората спряха движението на трамваите по бул. “Витоша”, а после блокираха и кръстовището по бул. “Ал. Стамболийски”. Протестите в Стара Загора и Варна започнаха в 17 ч и продължиха и след редакционното приключване на броя.   Наказуемо е убийство, извършено при превишаване пределите на неизбежната отбрана (чл.119 от НК), коментираха юристи във връзка с казуза за Доктора и Плъха. Когато престъплението е извършено в условията на неизбежна отбрана деянието не е обществено опасно, тоест не е престъпление (чл.12 ал.1 НК). Понятието “неизбежна отбрана” е дефинирано в чл. 12 от НК: “…за да се защитят от непосредствено противоправно нападение държавни или обществени интереси, личността или правата на отбраняващия се или на другиго чрез причиняване вреди на нападателя в рамките на необходимите предели.” Съгласно чл.12 (3), който влезе в сила от 13 октомври 2006 г., няма превишаване пределите на неизбежната отбрана, ако нападението е извършено чрез проникване с насилие или с взлом в жилище. Според юристите от тези разпоредби може да се направи извод, че ако Доктора е прострелял Плъха в момента на нападението, се касае за деяние при неизбежна отбрана, което не е наказуемо. Ако обаче прострелването е извършено, след като Плъха е преустановил нападението и е хукнал да бяга, не е налице неизбежна отбрана. Може обаче да е налице убийство в състояние на афект, тъй като Доктора едва ли е запазил спокойствие след схватката с крадеца. Предвиденото наказание при тази хипотеза е в по-нисък размер.   “Частната собственост е неприкосновена и тази неприкосновеност трябва да бъде пазена от закона. Многократно сме настоявали за разширяване на пределите и обхвата на неизбежната отбрана в Наказателния кодекс, както и за чувствително облекчаване на режима за носене на оръжие. Въоръженият мъж е свободен мъж”. Това обяви евродепутатът и зам.-председател на ВМРО Ангел Джамбазки. През тази седмица ВМРО ще инициира обществен дебат за разширяване института за неизбежна отбрана.   Иконописецът Йордан Опиц изтърпя 2 г. и 3 месеца в затвора за убийство на крадец наркоман, влязъл да краде в кооперацията му в София. Присъдата на художника бе 5-годишна, но той работеше като изографиса олтара на общежитието в Казичене и бе освободен предсрочно за примерно поведение. В този казус от 2007 г. прокуратурата доказа, че Опиц е превишил пределите на неизбежна отбрана, тъй като в момента на стрелбата крадецът е бил клекнал на земята. Освен това иконописецът бе гърмял с газов пистолет, преработен в боен и бе подведен под отговорност и за незаконно притежавано огнестрелно оръжие. 10 години по-рано – през 1997 г., столичният бизнесмен Еди Минасян простреля смъртоносно крадец, опитал се да задигне автомобила му. Минасян улучи от около 30 метра нападателя, въпреки това бе оправдан. По онова време законът даваше право на самоотбрана при защита на собствеността, но по-късно тази норма бе отменена от Конституционния съд.     “Още съм в шок, за секунди ни се преобърна живота”, разказа Жулиета Димитрова, съпругата на д-р Димитров. Тя отказа да говори каквото и да е за фаталната нощ, преди да са се произнесли разследващите. Тя и двете им момиченца на 6 и 2 години и половина спели и съпругата е благодарна, че мъжът й ги е защитил. Поради това, че докторът дава нощни дежурства или излиза много рано сутрин на работа, той спи в отделна стая. На сутринта Жулиета и съпругът й се чули за кратко по телефона, но тя не е видяла да е бил ранен, нито са говорили по-подробно. “Децата не знаят какво се случва, освен по-голямата, която ме пита къде е татко й и аз й казвам, че е зает и има много работа. Утре тя има рожден ден и аз се надявам съпругът ми да се прибере и тя да получи за подарък татко си”, добави през сълзи Жулиета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " България иска свобода за доктор Димитров (обзор)\t\t\t"}
{"url": "https://trud.bg/%d1%81%d1%82%d1%80%d0%b0%d1%85-%d0%be%d1%82-%d0%bd%d0%be%d0%b2%d0%be-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d0%b5-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%be%d1%82%d0%be/", "text": "Пострадалото от наводненията в Бургаско миналата есен село Равнец е в страх от ново бедствие. Заради снеготопенето по улиците отново потекоха реки, които няма къде да се оттичат, предаде  . Дворът на семейство Костадинови отново е под вода. “Всичко е кал, тиня, боклуци – аз не мога да изляза извън къщи. Вечер спя и пипам водата да не е влязла”, сподели Куна Костадинова. Георги Костадинов допълни, че се страхуват при всеки дъжд и сняг. Повече от 4 месеца след наводнението, много семейства в Равнец живеят изпомпвайки ежедневно наводнените дворове, за да не влезе водата отново в къщите им. “Ставаме като в бент от самото шосе и си купихме бензинова помпа, само и само да можем да помпим”, споделя как се справя с проблема Милка Попова. За два месеца в селото е паднал дъжд, колкото за година и половина, а влагата в къщите расте. От кметството обясниха, че отпуснатите от държавата 600 000 лева са изразходени за авариен ремонт. “Тази тръба като батерия е сложена аварийно, тя помогна сега. Но във втория етап ще бъде диаметърът по-голям, за да може да улавя големите води и направо да ги вкара към реката”, обясни кметът на селото Христо Колев. За изграждане на отводнителни съоръжения се чака помощ от Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Страх от ново наводнение в бургаското село Равнец заради снеготопенето "}
{"url": "https://trud.bg/%d0%bd%d0%b0%d1%84%d1%82%d0%be%d0%b3%d0%b0%d0%b7-%d0%b5-%d0%b3%d0%be%d1%82%d0%be%d0%b2-%d0%b4%d0%b0-%d0%b2%d0%be%d0%b4%d0%b8-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d1%81-%d0%b3%d0%b0/", "text": "Украинската компания “Нафтогаз” е готова да води преговори с “Газпром” за нормализиране на отношенията, но в случай на провал Киев ще разчита на нов арбитраж. Това заяви търговският директор на “Нафтогаз” Юрий Витренко, предаде  . “Искаме отношенията ни с “Газпром” да съответстват максимално на европейските норми и право”, добави Витренко. Преди два дни “Газпром” уведоми официално “Нафтогаз”, че започва процедура по  на договорите за доставка и транзит на газ. От руската компания обясниха това с решението на Стокхолмския арбитражен съд “Газпром” да плати 2 и половина милиарда долара, тъй като не е транспортирал определено количество газ през Украйна и не е платил достатъчно за транзита.  Президентът на “Газпром” Алексей Милер нарече това решение “асиметрично” и заяви, че арбитражът се води от двойни стандарти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Нафтогаз е готов да води преговори с Газпром за нормализиране на отношенията"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bf%d0%be%d0%b4%d0%be%d0%b7%d0%b8%d1%80%d0%b0-%d0%b7%d0%b0%d0%bf%d0%b0%d0%b4%d0%b0-%d1%87%d0%b5-%d1%81%d0%b5-%d0%be%d0%bf%d0%b8%d1%82%d0%b2%d0%b0-%d0%b4%d0%b0/", "text": "Руският външен министър Сергей Лавров заяви, че Русия има свидетелства, че западните страни, преди всичко САЩ, искат да запазят в Сирия терористичната организация „Джебхат ан Нусра“, за да сменят режима в Дамаск, предава РИА Новости. „Имаме все повече свидетелства, че нашите западни партньори, преди всичко САЩ, биха желали „Джебхат ан Нусра, която сега сменя своето име, но не и същността си, да бъде изведена изпод ударите на спаси в случай на завръщане към плановете, според които режимът в Дамаск ще бъде свален“, заяви Лавров по време на пресконференция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Лавров подозира Запада, че се опитва да запази „Джебхат ан Нусра“, за да свали режима на Асад"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82-i-1-%d0%b2%d1%80%d0%b0%d1%86%d0%b0/", "text": "Временно е ограничено движението по път I-1 Враца – Ботевград в участъка Мездра – Ребърково, поради срутена скална маса на пътното платно. Това съобщиха от Агенция “Пътна инфраструктура”. Шофьорите изчакват на място.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Ограничено е движението по път I-1 Враца – Ботевград в участъка Мездра – Ребърково заради срутена скална маса"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d1%81%d0%b5-%d0%be%d0%bf%d0%bb%d0%b0%d0%ba%d0%b2%d0%b0-%d0%be%d1%82-%d0%bd%d0%be%d0%b2-%d0%b0%d1%81%d1%84%d0%b0%d0%bb%d1%82/", "text": "Световният шампион във Формула 1 Люис Хамилтън остана доволен от новата кола на „Мерцедес“ след първите предсезонни тестове в Барселона. Британецът обаче се оплака, че преасфалтирането на пистата „Каталуня“ я е „лишило от характер“. „Колкото по-стар е асфалтът, толкова по-вълнуващо е едно трасе – обяви Люис. – Когато всичко е гладко и идеално, става прекалено лесно и не е толкова интересно.“ Шефът на „сребърните стрели“ Тото Волф пък отхвърли обвиненията, че „Мерцедес“ предоставя по-лоши двигатели и скоростни кутии на клиентските отбори, отколкото на заводския. „Не мисля, че нашите клиенти могат да се оплачат от доставките – заяви Волф. – Те получават същия материал, какъвто и заводския отбор.“", "date": "2018.03.05", "title": " Хамилтън се оплаква от нов асфалт"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d1%80%d1%8a%d0%ba%d0%be%d0%b2%d0%be%d0%b4%d0%b8-%d0%b5%d0%ba%d0%be%d1%81%d1%8a%d0%b2%d0%b5%d1%82%d0%b0-%d0%b2-%d0%b1%d1%80%d1%8e%d0%ba%d1%81/", "text": "Министърът на околната среда и водите Нено Димов председателства Съвета на ЕС по околна среда в Брюксел в качеството му на ротационен председател. Първата тема, която беше обсъдена бе за зелени устойчиви инвестиции, които ще допринесат и за създаване на нови работни места. Държавите-членки обсъдиха и какъв би бил най-добрият подход за съществено повишаване употребата на рециклирани пластмаси и последващо повишаване възможностите за печалба от пазара на вторични суровини в ЕС.", "date": "2018.03.05", "title": " Нено Димов ръководи екосъвета в Брюксел"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d1%81%d0%b0%d1%89-%d1%87%d0%b5-%d1%81%d0%b0-%d1%82%d1%80%d1%8a%d0%b3%d0%bd%d0%b0%d0%bb%d0%b8-%d0%bf%d0%be/", "text": "Германското правителство предупреди в понеделник, че трансатлантическата търговска война е вредна и за Европа, и за САЩ и призова Вашингтон да не тръгва по „грешен път“, след уикенда, белязан от агресивна риторика между страните, предава АФП. „Не искам да давам оценки колко сме близко или далеч от търговска война. Такава търговска война няма да е в полза на интересите нито на Германия, нито на Европа, нито на Америка“, заяви говорителят на германския канцлер Щефан Зайберт пред репортерите в Берлин. „Изолационизма и протекционизма са грешния път“, отбеляза още Зайберт, след като през уикенда президента на САЩ Доналд Тръмп обяви, че ще въведе високи мита на вносните европейски автомобили.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.05", "title": " Германия обвини САЩ, че са тръгнали по „грешен път“, възприемайки протекционизма"}
{"url": "https://trud.bg/%d1%82%d0%b0%d1%81%d0%b5%d0%b2%d0%b0-%e2%84%961-%d0%bf%d0%be-%d0%b3%d1%80%d0%b0%d1%86%d0%b8%d1%8f-%d0%b2-%d1%80%d0%b8%d0%b3%d0%b0/", "text": "Катрин Тасева бе избрана за най-грациозна състезателка на турнира по художествена гимнастика „Балтийски обръч“ в Рига (Латвия). Българката взе бронзов медал в многобоя и два златни на отделните уреди – на топка и лента, а последното признание е резултат от изявата й в галаспектакъла. Националният ансамбъл пък от вчера е на лагер във варненската база „Спортпалас“. Момичетата на Весела Димитрова ще тренират почти 3 седмици в морската столица, след което се връщат в София за състезанията от Световната купа. С петте титулярки са и трите резерви Стефани Кирякова, Анна Шивачева и Камелия Стоилова.", "date": "2018.03.05", "title": " Тасева №1 по грация в Рига"}
{"url": "https://trud.bg/%d0%bd%d1%8f%d0%bc%d0%b0-%d1%81%d0%bf%d0%b0%d1%81%d0%b5%d0%bd%d0%b8%d0%b5-%d0%be%d1%82-%d1%85%d0%b8%d1%80%d1%88%d0%b5%d1%80/", "text": "Марсел Хиршер няма никакво намерение да отслабва хватката си върху световните ски. Австрийският ас за седма поредна година печели Големия кристален глобус, след като грабна две победи за два дни – в гигантския слалом и слалома в Кранска гора (Словения). Трофеят дойде дни след като Хиршер сложи край на олимпийския карък, който помрачаваше кариерата му. В Пьонгчанг той взе златни медали в комбинацията и гигантския слалом. Триумфът пък идва в края на сезон, започнал нещастно – Марсел счупи кост в стъпалото по време на есенната подготовка. „Явно той е най-добрият – призна и основният му съперник през последните години Хенрик Кристоферсен. – В такъв случай нямам нищо против да прибере глобусите.“ 23-годишният норвежец има време да чака, но Хиршер сякаш няма скоро да пусне кокала. Шампионът твърди, че е далеч от съвършенството в спорта и има накъде да се развива. Може би единствената надежда за Хенрик и останалите е австриецът да се умори от спорта и да загуби мотивацията си. А може би и този момент не е толкова далеч. „Вече се виждам как пия бира и съм пуснал шкембе – признава Марсел. – А вместо ски ще карам мотор.“", "date": "2018.03.05", "title": " Няма спасение от Хиршер"}
