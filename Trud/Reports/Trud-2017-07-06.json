{"url": "https://trud.bg/%d0%b4%d0%be-%d0%ba%d1%80%d0%b0%d1%8f-%d0%bd%d0%b0-2019-%d0%b3-%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bf%d1%80%d0%b5%d0%b4%d0%b2%d0%b8%d0%b6%d0%b4/", "text": "Столичната община предвижда в края на 2019 година в София да има между 150 и 200 км велоалеи. Това заяви в Столичния общински съвет зам.-кметът по транспорта Евгени Крусев след семинара „Планиране и изграждане на велосипедна инфраструктура на територията на Столична община“ с цел обмяна на добри практики между София и Посолството на Холандия. Семинарът цели да пренесе част от опита на Холандия и да подпомогне развитието и популяризирането на велосипедния транспорт у нас. „Идеята е да се свържат всички велоалеи в една мрежа и велосипедът да стане предпочитан начин на придвижване. Освен централните отсечки мислим и как да свържем централните части и крайните отсечки на града в обща велосипедна инфраструктура“, посочи Крусев. По думите му важен акцент е насърчаването на културата на придвижване с велосипеди, което и холандски експерти са откроили като основно предизвикателство, през което те са преминали. Крусев съобщи,че холандските му колеги са представили изключително интересни решения за кръгови кръстовища, в които се съчетава преминаване на автомобили и велосипедисти. Зам.-кметът каза, че у нас също може да се мисли за изграждане на кръгови велоалеи, през които да преминават велосипеди, автомобили и дори трамваи. Идеята предстои да се обмисли добре и да се прецени дали може да се реализира, уточни Крусев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " До края на 2019 г. Столична община предвижда да има между 150 и 200 км велоалеи"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8%d1%82%d0%b5-%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bd%d0%be%d0%b2-%d0%bd%d0%b5%d0%b1%d0%be%d1%81%d1%82%d1%8a%d1%80%d0%b3%d0%b0%d1%87/", "text": "Строеж на 77-метрова сграда до бул. „България“ одобри днес Столичният общински съвет. Проектът бе одобрен вчера от комисията по архитектура и градоустройство, след като на предишни заседания бе отхвърлен на два пъти. Проблемът с новия небостъргач е дали теренът попада в зона без ограничения за височината на застрояване или не, както и за влиянието му върху трафика в района. Инвеститорът е дружеството „България билдинг“. Новият небостъргач ще включва офиси, магазини, жилища и апарт хотел. Граждани от района излязоха на протест и организираха и подписка против строежа в края на юни, въпреки че проектът отпадна от дневния ред на СОС тогава. В края на миналата година Върховният административен съд реши окончателно да отмени отказа на главния архитект да разреши проекта, защото ОУП не важи в частта му за конкретния терен. През април комисиите по градоустройство и по екология върнаха искането на инвеститорите, за да направят транспортен анализ. Тогава те поискаха доказателство, че теренът попада в зона, която допуска застрояване без ограничения за височината. Столичният общински съвет, с гласовете на ГЕРБ и Реформаторски блок и Глас Народен, разреши стоежа на 77-метровате сграда. „Касае се за една сграда, която е 77-метрова и тази сграда беше разгледана на разширен експертен съвет след две заседания на комисиите по архитектура и екология.“, коментира главният архитект на София Здравко Здравков. „Направихме разширен експертен съвет с повече от 30 експерта от Университета по архитектура строителство и геодезия и от професионалните организации. Изключително подробно беше разработено по отношение на трафик анализ. Беше ни доказано, че мястото на тази сграда няма да пречи на функционирането на булеварда“, обясни главният архитект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Общинарите одобриха нов небостъргач в София\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b3%d1%8a%d1%80%d1%86%d0%b8%d1%8f-%d1%89%d0%b5-%d0%b8%d0%b7%d0%b3%d1%80%d0%b0%d0%b4%d1%8f%d1%82-%d0%bc%d1%83%d0%bb%d1%82%d0%b8%d0%bc%d0%be/", "text": "България и Гърция се договориха да разширят обхвата на мултимодалния транспортен коридор между двете държави, свързващ пристанищата Варна, Бургас, Кавала и Александруполис. Това стана ясно след проведена среща между министъра на транспорта, информационните технологии и съобщенията Ивайло Московски и гръцкия министър на инфраструктурата и транспорта Христос Спирдзис, съобщиха от пресцентъра на Министерство на транспорта, информационните технологии и съобщенията. Гръцката страна прие предложението на България към съвместния проект да бъде включена и връзка с пристанището в гр. Русе. По този начин ще се постигне пълна мултимодалност на коридора между пътен, железопътен, морски и речен транспорт, както и пряк път до държавите по поречието на р. Дунав. По време на срещата министър Спирдзис предложи включването и на жп връзката с пристанище Солун в рамките на коридора, с цел достигане до по-големи търговски пазари. Двамата министри се обединиха около позицията, че това е проект с висока добавена стойност и очакванията са, че той ще привлече големи инвеститори от Близкия и Среден Изток, Китай, Русия и др. големи пазари. Министрите обсъдиха създаването на съвместна проектна компания, чрез която двете държави да кандидатстват за финансиране, да изграждат и оперират заедно целия коридор. Предстои двете държави да поискат съвместна среща с еврокомисаря по транспорт Виолета Булц за уточняване на модела, по който да се създаде компанията. Друга тема, която беше обсъдена е уеднаквяването на стандартите за пристанищни, железопътни и мултимодални услуги между двете съседни държави, като идеята е всички документи да се обработват на едно гише за целия коридор. По този начин ще се намали административната тежест и значително ще се улесни бизнеса. Министър Ивайло Московски посочи, че през миналия програмен период България в голяма степен е модернизирала железопътните и пътни направления в страната към границата с Гърция и връзките с пристанищата Бургас и Варна. Той заяви, че в момента се търсят възможности за изграждане на връзката Варна – Русе. С оглед постигнатата обща позиция за проекта предстои двете държави в кратки срокове да подпишат Меморандум за разбирателство за изграждането на коридора Русе – Варна – Бургас – Александруполис – Кавала – Солун. Министър Московски отправи покана към гръцкия си колега след изготвяне на окончателните текстове на документа той да бъде подписан в България. Министър Спирдзис посочи, че Гърция ще подкрепи изцяло България по време на Председателството на Съвета на ЕС през 2018 г. и се надява да бъдат поставени за обсъждане теми от взаимен интерес за всички държави в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " България и Гърция ще изградят мултимодален коридор между Черно море, Егейско море и река Дунав"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b8%d1%8f%d1%82-%d1%88%d0%b0%d0%bd%d1%81-%d0%b4%d0%b0-%d1%81%d0%b5-%d0%b8%d0%b7%d0%bc%d1%8a%d0%ba/", "text": "„Единственият шанс да се измъкнем от ситуацията е образованието, да ограмотяваме хората. Вие виждате от репортажите, понеже колегата Симеонов даде примера с Асеновград – те не могат да говорят, камо ли за образование, за работа…“ Това казва премиерът Бойко Борисов по време на правителственото заседание във вторник, стана ясно от публикуваната пълна стенограма. „В момента безработицата е 6%, и по-надолу няма да слиза по простата причина, че това са хора, които или не искат да работят и лягат на социалната система, или дори и да искат, поради липса на квалификация нищо не могат да правят, не ги взимат. И затова ние такъв акцент поставяме на образованието!“, обяснява Борисов в обсъждането на решението за създаване на Механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. „Аз не си спомням правителство да е гарантирало по 330 милиона на година повече, в рамките на мандата ще се увеличават учителските заплати. И когато го мислихме в програмата откъде и как, решихме единодушно, че трябва да се започне с образованието. Можеше да започнем с полицейските заплати, можеше да започнем и с армията и сигурно е необходимо. Но решихме, че за дългосрочното развитие на страната най-важни са именно образованието и обхващането на всяко едно дете, за да може след това да си намери работа“, декларира министър-председателят. Точка 23  Проект на Решение за създаване на Механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст БОЙКО БОРИСОВ: Вълчев!  КРАСИМИР ВЪЛЧЕВ: Уважаеми господин министър-председател, уважаеми колеги, един от акцентите в списъка с приоритети на управление на правителството е провеждане на решителна политика, насочена към ликвидиране на неграмотността и задължително образование със силата на всички държавни институции и инструменти.  Необхващането и преждевременното отпадане на деца и ученици от образователната система води до една от най-големите обществени загуби. Тези деца в бъдеще най-често възпроизвеждат неграмотност, остават непригодни за пазара на труда и са бъдещ криминален контингент или в най-добрия случай – контингент на социалната система.  Изпълнявайки Вашето нареждане, под ръководството на вицепремиера Дончев и заедно с министър Горанов, министър Петков и министър Радев разработихме Механизъм за съвместна работа на институциите по обхващане и задържане в образователната система на лицата и учениците в задължителна предучилищна и училищна възраст.  Механизмът е насочен към подобряване на взаимодействието и определяне на функциите и задълженията на всички отговорни страни, за да се постигне по-пълен обхват и задържане в системата на образованието на децата и учениците.  Предложеният механизъм предвижда, първо, създаване на екипи за съвместна работа на институциите за обхващане и задържане в образователната система на децата и учениците. Те ще включат представители на регионалните управления по образованието, на институциите в системата на училищното и предучилищното образование, на съответната община, на съответната дирекция за социално подпомагане и на съответната областна дирекция, районно управление на МВР. Според спецификата на изпълняваните дейности, в екипите ще се включат и други институции. Тези екипи трябва да осигурят взаимодействие на институциите на терен. Работата им ще стартира в края на август, те ще работят по идентифициране на децата и учениците, които не са обхванати и които трябва да бъдат издирени и вкарани в училище, ще осъществяват координирани мерки за подкрепа, ще работят с родители и медиатори.  На второ място, Механизмът съдържа правила за обмен на информация между институциите за децата и учениците, които не са обхванати, които са в риск от преждевременно отпадане и са преждевременно отпаднали и не могат да бъдат открити на постоянния им или на настоящия адрес. В системата на образованието, а и в системата на социалното подпомагане съществуват редица мерки и дейности за подпомагане на достъпа до образователната система, в която констатираме като слабост некоординираната работа на институциите. С този механизъм целим да преодолеем това.  Механизмът е отворен за допълнение в бъдеще. Съгласуван е с Националното сдружение на общините в Република България.  БОЙКО БОРИСОВ: Приема се.  ВАЛЕРИ СИМЕОНОВ: Аз искам да поздравя министър Вълчев, както и всички министри, които са работили. Изключително важно е това решение, много навременно. Виждам, че се бърза с сроковете да се хване 2017 г., да се обхванат тези деца, защото те генерират фактически тази престъпност, с която се сблъскваме в Асеновград и къде ли не след години, ако не са обхванати. Това е много добро начало.  Има още някои неща, които трябва да се дооправят, ние говорихме с министър Вълчев, това решение трябва да се подобри, тъй като не обхваща социалните помощи като механизъм, само са маркирани. Но в следващото решение трябва да се разшири там начинът, по който да се контролират социалните помощи тогава, когато децата не посещават училище, когато отсъстват, не са на адрес и прочие.  Иначе много добро е това решение, приветствам още веднъж и подкрепяме във всяко отношение.  Имаше и там някои забележки на генерал Петров по отношение на извинителните бележки. Също днес на оперативката при мен беше коментирано как да стане.  Трябва да се допълва с времето, но сега трябва да се приеме това решение, така че да можем тази година да влезем и да обхванем децата.  БОЙКО БОРИСОВ: Единственият шанс да се измъкнем от ситуацията е образованието, да ограмотяваме хората. Вие виждате от репортажите, понеже колегата Симеонов даде примера с Асеновград – те не могат да говорят, камо ли за образование, за работа… В момента безработицата е 6%, и по-надолу няма да слиза по простата причина, че това са хора, които или не искат да работят и лягат на социалната система, или дори и да искат, поради липса на квалификация нищо не могат да правят, не ги взимат. И затова ние такъв акцент поставяме на образованието! Аз не си спомням правителство да е гарантирало по 330 милиона на година повече, в рамките на мандата ще се увеличават учителските заплати. И когато го мислихме в програмата откъде и как, решихме единодушно, че трябва да се започне с образованието. Можеше да започнем с полицейските заплати, можеше да започнем и с армията и сигурно е необходимо. Но решихме, че за дългосрочното развитие на страната най-важни са именно образованието и обхващането на всяко едно дете, за да може след това да си намери работа. Много правилно министърът на науката и образованието каза, че добрият за нас случай е когато легне на плещите на данъкоплатците, на социалната система – това е добрият случай. Това, разбира се веднага води до тежко напрежение, недоволство от работещите хора, че от техните пари близо…, Бисере колко горе-долу на година отиват от социалните системи за издръжка на тези хора, които не работят, не са квалифицирани?  БИСЕР ПЕТКОВ: За социални помощи сумата е над 200 милиона лева годишно. Но освен социалните помощи, те получават и много други и по програми.  БОЙКО БОРИСОВ: ОК, това са стотици милиони. В същото време не се полага някакъв обществено полезен труд или да се дава принадена стойност. Нали за да вдигнем ръста на икономиката ни трябва човешка сила, човешкият потенциал е на първо място. И затова инвестираме толкова пари в образованието.  При положение, че се очаква с годините качеството на образованието, при по-доброто възнаграждение на преподавателите, да нараства, паралелно с това всичките министерства, които са въвлечени сега в този механизъм, трябва да направят всичко необходимо всяко едно дете (възрастните сме ги изпуснали), но за в бъдеще да гарантираме, че всяко дете ще може да чете, да пише, за да може като отиде по-късно да кандидатства за работа да бъде прието.  Така че, благодаря за подкрепата.  ВАЛЕРИ СИМЕОНОВ: Извинявам се, господин Борисов, обръщам се към министър Вълчев. При разработването на повишението на заплатите добре би било да се предвиди един допълнителен коефициент за тези, които работят в утежнени условия, с етнически малцинства. Това е добре да бъде предвидено, включително тези центрове, за които предлагате, тези, които са ангажирани с работа в такива кризисни райони, добре е да получават доста по-добро заплащане, за да имате хора и да вършат работа.  КРАСИМИР ВЪЛЧЕВ: Приемам го. Ние, всъщност, точно в тази посока работим, тези учители в общия случай работят в по-тежки условия, трябва да компенсират много повече дефицити на тези деца, много повече усилия трябва да положат, които трябва да бъдат овъзмездени.  Благодаря.  ТОМИСЛАВ ДОНЧЕВ: Всъщност, педагогическите качества на един учител, който работи с трудни деца, в трудно училище, там педагогическото майсторство даже трябва да е на по-високо ниво и тук резултатите от външното оценяване не са ориентир. Защото оценка 5,80 или 6 в математическа гимназия е едно, оценка 4,50 в едно училище, където децата са задържани с усилия, може да е по-голямо постижение даже от първото. Безспорно трябва да има такъв механизъм и той не може да се базира изцяло на резултатите от външното оценяване.  БОЙКО БОРИСОВ: Приемаме точката. На заседанието министрите обсъждат и проблемите в борбата с градушките. „Трябва да погледнем малко по-напред в начина, по който да се работи с борбата с градушките“, призовава министърът на земеделието и горите Румен Порожанов. „Това, което ще направим, в петък пускаме покани както към земеделските производители, водещите асоциации, така и към общините, за да видим цялостно тази услуга да се разшири, не само върху земеделския сектор, а да се разшири и върху урбанизираните територии. Нека да видим какво мислят общините, защото щетите, които се получават в населените места не са по-малки. Разбира се, всичко това трябва да мине на пазарен принцип. Държавата сигурно няма да излезе изцяло от този процес, да – може би част от инвестициите да се правят с помощта на държавата, това са станции, радари и т. н., но самата издръжка на ракети и на персонал да бъде поета от тези, които ще се ползват от въпросната услуга“, обяснява идеята Порожанов. БОЙКО БОРИСОВ: Приемаме точка 8.  Така и така си взел думата, да ни кажеш по градушките какво направихте.  РУМЕН ПОРОЖАНОВ: Вчера подписахме споразумение със синдикатите. Към споразумението се присъединиха девет от площадките, двете в Пловдивско не се присъединиха. Ако не се върнат на работа и не започнат да обстрелват в следващите дни, при необходимост, разбира се, сме създали организация да обучим 75 човека, които да бъдат в резерв, така че да запълнят тези площадки, които не работят и съгласно закона ще предприемем действия. То няма и стачка, тя не е направена по реда на закона.  БОЙКО БОРИСОВ: Остави стачката, гледай това, което обективно трябва да се направи.  РУМЕН ПОРОЖАНОВ: Това, което обективно сме направили. Тъй като те са държавни служители, ние можем да им увеличим заплатите от 1 януари, след атестация и оценка. Това нещо ще бъде направено. В момента им даваме допълнително материално стимулиране, което компенсира около 18% на месечна база заплатите им до края на годината. Отново напомням, заплатите са им 460 лева на тези хора, ракетострелците, но тези 460 лева те ги получават целогодишно, независимо от това, че работят не повече от 5 месеца в активния сезон. Разбира се, те ще получат допълнително материално стимулиране, ще направим възможности за увеличаване на заплатите.  Но за мен по-важното е, че ние трябва да погледнем малко по-напред в начина, по който да се работи с борбата с градушките. Има една изработена стратегия, тя обаче е малко черно-бяла: държавно предприятие и вноски на земеделските производители в това държавно предприятие, от които вече да се издържат, самата издръжка, ракети и заплати на сектора.  Това, което ще направим, в петък пускаме покани както към земеделските производители, водещите асоциации, така и към общините, за да видим цялостно тази услуга да се разшири, не само върху земеделския сектор, а да се разшири и върху урбанизираните територии. Нека да видим какво мислят общините, защото щетите, които се получават в населените места не са по-малки. Разбира се, всичко това трябва да мине на пазарен принцип. Държавата сигурно няма да излезе изцяло от този процес, да – може би част от инвестициите да се правят с помощта на държавата, това са станции, радари и т. н., но самата издръжка на ракети и на персонал да бъде поета от тези, които ще се ползват от въпросната услуга.  Така че, чисто стратегически смятаме да предложим… Разбира се, това ще бъде свързано със законово изменение, да предложим един модел, който да се обсъди, и от 1 януари следващата година да се мине на нов принцип.  Благодаря.  БОЙКО БОРИСОВ: А битовите им условия?  РУМЕН ПОРОЖАНОВ: Битовите им условия. Водихме разговор с Агенцията за бежанците, госпожа Първанова каза, че фургоните, които евентуално коментирахме, са на разположение, но не са с придобито право на собственост поради спорна собственост, водене на дела по придобиването им. Така че в момента това, което можем да направим, е да пуснем нова поръчка за фургони.  БОЙКО БОРИСОВ: То не е само фургоните, просто те са 11 площадки, или колко са?  РУМЕН ПОРОЖАНОВ: Те са над 200 площадки, но в 11 районни центъра. Иначе самите площадки, от които се стреля, са над 200. Вие знаете, то е една малка сграда и самите системи за изстрелване са отвън и се стреля от тях.  БОЙКО БОРИСОВ: Добре. Направете им едно обследване да видим какво може да се направи.  РУМЕН ПОРОЖАНОВ: Ясно, разбрах.", "date": "06.07.2017", "title": " Борисов: Единственият шанс да се измъкнем от ситуацията е образованието (стенограма)\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d1%81-%d0%be%d1%82%d1%81%d1%82%d1%80%d0%b0%d0%bd%d0%b8-%d0%b4%d1%80%d0%b0%d0%b3%d0%be%d0%bc%d0%b8/", "text": "Председателят на НС Димитър Главчев отстрани заместник-председателят на ПГ на „БСП за България“ Драгомир Стойнев от заседанието в пленарната зала, предаде „Фокус“. Главчев отстрани Стойнев заради репликиране от място на изказващите се от трибуната. Драгомир Стойнев се възпротиви след като бе отнета думата на Елена Йончева, която каза, че репликата „Здравейте, циркаджии“ си има автор. В знак на протест парламентарната група на „БСП за България“ напусна залата. Преди да бъде отстранен Стойнев от заседанието, народните представители разглеждаха доклада на СЕМ за 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Председателят на НС отстрани Драгомир Стойнев от пленарно заседание"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d0%b5%d0%b7%d1%80%d1%8f%d1%89%d0%b8-%d1%82%d1%83%d1%80%d0%b8%d1%81%d1%82%d0%b8-%d0%b2-%d0%bd%d0%b5%d1%81%d0%b5/", "text": "Мъжът, нападнал незрящи туристи, се извини чрез медиите и след настояване от адвоката му, на битите туристи, предава  . Не успял да ги открие, за да им се извини лично. 21-годишният Тодор Николов дойде в съда с роднини. Съдът в Несебър ще разгледа назначената съдебно-медицинска експертиза, която трябва да покаже дали може да се лекува в ареста. Младежът страдал от тежко ендокринно заболяване, високо кръвно и глаукома. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Нападателят на незрящи туристи в Несебър се извини чрез медиите"}
{"url": "https://trud.bg/%d1%88%d0%b2%d0%b5%d0%b4%d1%8a%d1%82-%d1%80%d0%b8%d1%82%d0%bd%d0%b0%d0%bb-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d0%b8%d1%81%d0%ba%d0%b0-%d0%b4%d0%b0-%d0%b8%d0%b7%d0%bb%d0%b5/", "text": "Шведският турист Ралф Сундберг, който изрита камериерка в главата в Слънчев бряг, иска да излезе на свобода, докато чака делото. Вече месец шведът е в ареста, където чака присъда, предаде  Заради нападението го очакват до 3 години затвор или административна мярка глоба. Според адвоката му положението му в ареста е нетърпимо, той бил държан изолиран от другите затворници, поради риск за живота му. Защитата твърди, че продължителното му задържане в ареста е умишлено от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Шведът, ритнал камериерка, иска да излезе на свобода\t\t\t"}
{"url": "https://trud.bg/%d0%bf%d1%80%d0%b5%d0%b7-%d0%bf%d0%be%d1%87%d0%b8%d0%b2%d0%bd%d0%b8%d1%82%d0%b5-%d0%b4%d0%bd%d0%b8-%d1%89%d0%b5-%d1%81%d0%b5-%d0%bf%d1%80%d0%b8%d0%b5%d0%bc%d0%b0%d1%82-%d0%b7%d0%b0%d1%8f%d0%b2%d0%bb/", "text": "Министърът на земеделието, храните и горите Румен Порожанов пое ангажимент да се изготви бърз анализ на пораженията от падналите през последната седмица градушки. Той обясни, че екипът на Министерството ще направи всичко възможно, за да започне изплащане на обезщетения за пропаднали площи още до края на тази година. Това съобщиха от пресцентъра на Министерство на земеделието, храните и горите. Земеделският министър призова стопаните да подават заявления в общинските служби „Земеделие“, след което сформираните комисии по места в страната ще обследват засегнатите от градушки земеделски площи и ще изготвят протоколи. В тях участват експерти от общинските служби „Земеделие“ и представители на местната власт и на браншови организации. Допълнени екипи ще работят и в събота и неделя на територията на областите Велико Търново, Плевен, Ловеч, Търговище, Русе, Разград и София – област. Към момента са подадени 251 заявления за засегнати площи за 158 хил. дка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " През почивните дни ще се приемат заявления от стопани с поразени  площи от градушките"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d1%80%d0%b5%d0%ba%d0%be%d0%bb%d1%82%d0%b0-%d0%be%d1%82-%d0%bf%d1%88%d0%b5%d0%bd%d0%b8%d1%86%d0%b0-%d0%bd%d0%b0%d0%b9-%d0%ba%d0%b0%d1%87%d0%b5%d1%81%d1%82%d0%b2/", "text": "Тази година реколтата от пшеница се отличава с най-доброто качество през последните десетилетия, което е резултат от инвестициите и труда на зърнопроизводителите и добре избраните сортове. Това стана ясно по време на заседание на Консултативния съвет по зърното с участието на министъра на земеделието, храните и горите Румен Порожанов, съобщиха от МЗХ. По предварителни данни се очаква производството от реколта 2017 г. да бъде около 5,2 млн. тона за пшеницата и 600 хил. тона за ечемика, но прогнозата е без отчитане на пораженията от градушките през последната седмица. Към момента засетите площи с пшеница са малко над 11 млн. декара, а с ечемик – 1,301 млн. декара. Прогнозираният среден добив за пшеница е 476 кг/дка, при ечемика е 446 кг/дка, като тези стойности са по-високи с 6% при пшеницата и 7% при ечемика, в сравнение с миналата година. Площите с маслодайна рапица възлизат на над 1,8 млн. дка, с царевица – 4,1 млн. дка, а със слънчоглед – 8, 13 млн. дка. Преминалите технически преглед зърнокомбайни, които участват в жътвата до момента са 6 830. Техниката е в добро състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Новата реколта от пшеница – най-качествена за последните десетилетия"}
{"url": "https://trud.bg/%d0%b8%d0%bb%d0%b8%d0%bd%d0%b4%d0%b5%d0%bd-%d0%b8%d0%b4%d0%b2%d0%b0-%d0%b1%d0%b5%d0%b7-%d0%bf%d0%be%d0%bc%d0%b8%d1%80%d0%b5%d0%bd%d0%b8%d0%b5/", "text": "На 30 май 2012 година министър председателят на Република България Бойко Борисов обяви, че е спазарил с Ирак 500 (петстотин, б.р.) бойни машини на пехотата (МТЛБ – Многоцелеви теглич, лек, брониран, б.а.). Водеща новина, нали? Не последва никаква сделка и не бе потърсена ничия сметка. Но пък беше водеща новина на всички телевизии. „Ето, днес ви продадох…“ Обичаме да целуваме думите на властта, нали? Обещанията носят точки в ефира. Ефирът няма хигиена, стига казаното да е водеща новина и да носи рейтинг. В нормалните държави – не сутрин, а веднага след новините, такива обещания ще бъдат анализирани, поширани и дефибрилирани. Каквото и да означават последните кулинарно-медицински термини.  Нищо от тази новина не се сбъдна. Нищо не се случи с българския ВПК (Военно-промишлен комплекс) по този договор. Не, че днес няма българско оръжие в Ирак и Сирия. Разследванията на очевидно неуморната и напориста Диляна Гайтанджиева в „Труд“ (не знам защо телевизиите са скопени за тази новина), показаха, че ние въоръжаваме страшно много паплач по света. Но, да се върнем към обещания и изпълнения в международната политика. Беше ни обещано, че на Илинден ще има договор между България и Македония. Ха! Ние чуваме само декларациите. Май ни е по-лесно да вярваме в чудеса, отколкото в обяви за тежка работа. А работата изисква дипломация, каквато ГЕРБ отдавна са отказали да ползват (когато в такива времена външният ти министър отговаря за съдебната реформа е трагедия за дипломацията, б. а.).  Ако си обичаме лидера, на каквато охлювна любов се ползва Бойко Борисов, то всяка декларация се приема като псалм и надежда за чудо. Магистрала „Струма“, магистрала на образованието. Македония – наша. Думи, думи, думи… При първото посещение у нас на, може би най-нормалния от последните премиери на Македония, Зоран Заев, договорихме да подпишем най-важния братски договор в нашата история. Договорът всъщност означава да си признаем, че сме едно и също нещо, наследници сме на една и съща история. И още по-важното нещо е, че този договор трябваше да се подпише на исторически болезнената дата 2-ри август – Илинден. Това е денят, когато избухва македонската революция на последната останала под Османско робство територия, част от Българската епархия. Чия е тази дата? Чий е този подвиг? За мен е общ, наш, български, македонски. То е едно и също нещо. За политиката обаче е друго. Властови. Толкова дълбока рана не се лекува с едно посещение и едно обещание за договор между България и Македония. На ниво хора и бит – няма проблеми. На ниво нация и власт – това е левкемия.  Подписването на договор между България и Македония е минирано. Ако се признае историческата истина, каквато и да е тя, означава да се заличи животът на няколко поколения. Няма как да стане – нито лесно, нито трудно, нито за десетилетие. Помислете си! У нас, след 27 години посткомунизъм, е трудно да кажеш на родителите си – огромната част от българите, че са живели в лъжа, защото строят на комунистите днес е отречен. Абсурд! А тук говорим само за социум. А как звучи социум плюс нация? Ще ви попитат и тези, и онези: Как така сме живели в лъжа – ние бяхме щастливи, живеехме честно, работехме, градихме за вас, не сме били богати. Как така сме живели в лъжа! – ще настояват дори.  Ами не, не са живели в лъжа. Живели са истински. Живели са честно, човешки. Поколения наред македонци с македонско самосъзнание, което се базира на антагонизма с българската култура и самосъзнание, са живели честно, почтено и днес ще им кажеш, че имат животът им е бил лъжа? И това ще се случи само защото Зоран Заев е министър-председател? Майко, мила! Няма да е лесно братя да се съберат, след век принудителна омраза. Още по-трудно ще е за техните деца, внуци. Но пък кой знае. Пътят на мира е единствено верен. Какво друго ни остава? Вижте, най-важното е как да намерим пътя помежду си.  Това не са паспортите, които раздаваме, това не са военните гробища, нито псалмите на нашите историци. Това са контактите, това са диалозите.  Кои са ни близки на тази земия, на нас – българи и македонци? Хайде избройте ми ги! Аз не виждам по-близки. Всъщност не виждам разлика, освен пропагандата на сърби, гърци, американци, руснаци, турци, албанци… и то не като хора, а като държавна политика. Кой е по-близък от българите и македонците?  В Косово, където прекарах достатъчно време, чувах, как албанците унизително твърдяха, че ако си поделим Македония, всички в света ще са щастливи. Това ли е? Премиерът Зоран Заев направи много хубава и важна стъпка. Мир. Помирение. Важно е оттук нататък да не спираме. Може да има всякакви форми на братско помирение, но нека не забравяме: Ние сме едно. Република Македония отложи подписването на договора за добросъседство между България и Македония, което беше насрочено за 2 август, най-вероятно ще бъде отложено за друга дата, съобщи електронното издание “Телма”. Официалното оправдание е, че на 2 август Македония, съвместно с Черна гора, ще бъде домакин на срещата на страните от Адриатическата харта, в която ще участва вицепрезидентът на САЩ Майк Пенс. Никой обаче не обясни какво пречи едното на другото.", "date": "06.07.2017", "title": " Илинден идва без помирение\t\t\t"}
{"url": "https://trud.bg/%d0%bc%d0%bd%d0%b8%d0%bc%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%bc%d1%8a%d0%ba%d0%bd%d0%b0%d1%85%d0%b0-25-000-%d0%bb%d0%b2-%d0%b8-%d0%bd%d0%b0%d0%ba%d0%b8%d1%82%d0%b8-%d0%be/", "text": "Хора от Габрово и Сливен станаха поредни жертви на телефонни измамници. Мошениците успели да измъкнат крупна плячка-прибрали общо над 25 000 лева и накити, предаде „ „. 59-годишна жена от Габрово е станала жертва на измама. Вярвайки, че съдейства на полицията за залавянето на телефонни измамници, жената оставила на предварително посочено място плик с пари в различна валута на обща стойност 13 000 лв., както и златни и сребърни накити. 63-годишен мъж от Сливен е бил завлечен с 12 000 лева и 3000 долара. Той също е бил заблуден, че помага на полицията при залавяне на престъпна група, занимаваща се с телефонни измами. По случаите са образувани досъдебни производства. Органите на реда предупреждават за пореден път, че полицията не ангажира граждани за участие в специализирани операции по телефона. Съветват хората, когато получат подобно обаждане, придружено със заплахи и искане на пари и ценности, незабавно да прекратят телефонната връзка.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Мними полицаи измъкнаха 25 000 лв. и накити от хора от Габрово и Сливен"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b5%d0%bc-%d0%b7%d0%b0-%d1%83%d0%bc%d0%b8%d1%88%d0%bb%d0%b5%d0%bd-%d0%bf%d0%b0%d0%bb%d0%b5%d0%b6-%d0%b7%d0%b0%d1%81%d1%82%d0%b0%d0%b2%d0%b0-%d0%bf%d1%80%d0%b5/", "text": "Районна прокуратура –Велико Търново внесе в съда обвинителен акт срещу Тодор А.  за това, че на 5 септември миналата година в землището на великотърновското село Райковци в местността „Ливадата 5“, умишлено унищожил чужда движима вещ като запалил купа със сено с височина 8 метра и  тегло 5470 кг. на стойност 975.80 лв. С деянието си  причинил на Кольо Х.  от великотърновското село Мишеморков хан вреди на стойност 904,40 лева . Пострадалият  Кольо Х. косил и събрал сено от ливади в землището на Райковци за изхранване на животните, които отглеждал, като го  складирал на купа. Обвиняемият живеел в Гурково, но притежавал наследствени имоти в махала в землището на Райковци, които не обработвал и посещавал селото, за да нагледа наследствената си къща и да се черпи с роднини и познати. В деня на престъплението бил в селото и  пил ракия с  негов братовчед и съсед. В ранния следобед тръгнал да се прибира. Когато минал край купата сено, я запалил. Останал да наблюдава, докато огънят се разгорял и станал висок, след което тръгнал към къщата си. Съседи видели как човек запалил сеното и разразилия се от това огън и  веднага се обадили на кметския наместник, който уведомил РСПБЗН – Велико Търново. Веднага местните хора  се включили да ограничат и да гасят пожара, за да не се запали гората и цялото село. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Обвиняем за умишлен палеж застава пред Темида"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d1%82%d1%83%d1%80%d1%87%d0%b8%d0%bd-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb-%d0%ba/", "text": "Окръжна прокуратура – Монтана внесе за разглеждане в съда обвинителен акт срещу турския гражданин Серкан Ч., предизвикал катастрофа, в която е загинала жена, а няколко души са били ранени. Това съобщиха от пресцентъра на държавното обвинение. Серкан работил като шофьор на товарен автомобил. На 03.05.2017 г. той пътувал по маршрут от Германия за Турция през България. Около 19 ч. обвиняемият наближавал района на с. Смоляновци, обл. Монтана, където настилката била мокра и хлъзгава. Въпреки това водачът на ТИР-а шофирал със скорост от 98 км.ч., при ограничение от 70 км.ч. Половин час по-късно, непосредствено преди с. Смолянци, на пътния участък предстояло изкачване и продължителен десен завой за товарния автомобил. Освен, че управлявал с превишена скорост, обвиняемият Серкан Ч. навлязъл в лентата за насрещно движение, където в същия момент навлизал в завоя и се движел автобус, превозващ пътници по маршрута София – Белоградчик. Когато забелязал автобуса в насрещната лента, шофьорът на ТИР-а опитал да спре и направил рязка маневра, но ремаркето на товарния автомобил се поднесло странично и със задната част останало в лентата за насрещно движение. Последвал силен, почти челен удар на автобуса със задната част на препречилото му пътя ремарке на товарния автомобил. Сблъсъкът бил толкова силен и внезапен, че изхвърлил автобуса от пътното платно, вследствие на което същият смазал крайпътната ограда (предпазните мантинели) и се преобърнал в намиращата се в съседство крайпътна нива. В резултат на тежкото пътно-транспортно произшествие загинала пътничка в автобуса, а на множество лица били причинени средни телесни повреди, в това число и на жена в напреднала бременност. Обвиняемият Серкан Ч., който понастоящем е с мярка за неотклонение „Задържане под стража“ в Софийския затвор, не се признава за виновен по предявеното обвинение, като счита, че няма вина за произшествието. Предстои насрочване на първо съдебно заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Предадоха на съд турчин, предизвикал катастрофа, при която е загинала жена"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d0%b5-%d0%ba%d1%80%d0%b8%d0%b5-%d0%b7%d0%b0%d0%b4-%d0%bb%d1%8f%d1%82%d0%bd%d0%b0%d1%82%d0%b0-%d0%b1%d0%b8%d1%82%d0%ba%d0%b0-%d0%bc%d0%b5%d0%b6%d0%b4%d1%83-%d0%b8/", "text": "Дойде лятото и повечето българи вече мислят къде и как да преживеят летните горещини. И го правят независимо дали са изтощени от изнурителна работа, от изтощително търсене на работа или от деморализираща липса на работа. За разлика от тях обаче, политиците са неуморими. Може би защото набраха скорост от месеците с различни предизборни кампании или защото не знаят какво да правят в управлението, но политическото противопоставяне продължава с пълна сила. Какво става? Дали Бойко Борисов не може да се примири, че за пръв път от много време има сериозен опонент за сърцата на българите? Или от ГЕРБ отклоняват вниманието от липсата на управленски програми и действия? Трудно е да се каже, но е безспорно, че отново наблюдюваме дълбоко политическо разделение.  А бяхме забравили голямото противопоставяне между десния президент д-р Желю Желев и автентично левия премиер Жан Виденов, завършило със залеза на политическите кариери и на двамата. Д-р Желев загуби предварителните избори за президент, организирани от СДС по американски модел за пръв и последен път на 1 юни 1996 г., а Виденов беше прогонен в края на същата година от властта, и от политиката. Това стана със съвместните усилия на съпартийците си, на политическите си противници, на външни фактори и на емоционално или материално стимулирани граждани. Забравихме ги, защото от онези години на големи политико-идеологически противопоставяния, когато България трябваше и можеше да избира между различни вътрешнополитически и геополитически варианти за развитие, минаха вече две десетилетия. Докато последващите спорове имаха съвсем друг характер. Разминаване между президент и премиер (поставям президента на първо място като държавен глава, независимо че истинската власт по конституция и на практика е у премиера) имаше и по-късно, но беше различно. При това в битките на върха не ставаше дума само за разлики между политически сили, а по-често за личностни. Спорове между личности бяха конфликтите между 1997 и 2001 г. (президент Петър Стоянов и премиер Иван Костов), между 2006 и 2009 г. (президент Георги Първанов и премиер Сергей Станишев), между 2011 и 2013 г. (президент Росен Плевнелиев и премиер Бойко Борисов) и между 2014 и 2017 г. (отново последните двама). Да ги припомня – между Стоянов и Костов (“Иване, кажи си“ през 1999 г.), между Първанов и Станишев (доста по-скрити, но в края на краищата Първанов беше принуден да напусне БСП след края на президентския си мандат), между Плевнелиев и Борисов (главно в отношението към Русия). Как изглеждаха отношенията президент–премиер, когато идейният им произход беше различен? Нормално е там да очакваме големи конфликти. Но не е така. Защото след острите спорове между Желев и Виденов, отношенията между Първанов и Сакскобургготски (2001–2005) бяха по-скоро на близко сътрудничество, може би с изключение на престижния въпрос кой да подпише договора за присъединяването ни към ЕС на 25 април 2005 г., а и той беше решен по соломоновски – и двамата. При съжителството на Първанов с Борисов във властта (2009 – 2011) отношенията се изостриха, но атаките срещу президента идваха от министри, а не от премиера. Най-яркият спомен от онова време бе атаката на вицепремиера Симеон Дянков, нарекъл през 2010 г. Първанов „млад милионер“. Но с Борисов нещата изглеждаха различно – двамата споделяха общи спортни страсти и сходни геополитически виждания не само в евроатлантическа посока, а и към Русия и Владимир Путин. Незабравими ще останат договореностите за „големия енергиен шлем“ на Първанов и прегърнатото от Путин каракачанско паленце, дарено му от Борисов. Дали това съжителство се дължи на вроденото умение и на двамата към компромиси и приспособяване към ситуацията, е друг въпрос. Припомнянето на историята показва, че противопоставянето президент–премиер е по-скоро феномен от началото на прехода, когато идеологиите и институционалните отношения все още се изглаждаха. Затова не е толкова лесно да се обясни острият конфликт, в който управляващата партия ГЕРБ влезе с президена Радев. Но има разлика – става дума за противопоставяне не между президент и премиер, а между президент и парламентарният лидер на ГЕРБ Цветан Цветанов. Дали обаче наистина е така? Според мен, не става дума за конфликт на президента с парламента, а за умението на Борисов, независимо дали е 1, 2 или 3, да разпределя политическите роли, за да печели от всяка ситуация. Да не забравяме, че сегашният кабинет е по-скоро чиновнически, а ярките политици на ГЕРБ останаха в парламента. Затова вместо ексцентричният вицепремиер Дянков, острието на атаката стана партийният строител Цветанов. Промени има и в характера на споровете – в началото на прехода те бяха геополитически, а сега зад тях прозират финансови интереси (парите движат света, нали така). Но какво се крие зад кулисите, какви са истинските мотиви на възродения спор? Според мен, същността на проблема е, че в българския политически живот днес има две ярки фигури на водачи с различен облик и виждания за целите на политиката. Формално и двамата са генерали, но едва ли може да става сравнение между армейски и полицейски офицер, да не говорим за пътя им до генералските пагони. И двамата имат силно влияние в българското общество, доказано чрез получени гласове. Думите и на двамата се слушат, а понякога се и чуват. Всичко останало ги прави несъвместими. Борисов говори често, много, обикновено онова, което слушателите искат да чуят. Докато Радев пести думите си, изказва се рядко и немногословно, при това не с цел да го харесат и разберат всички. Борисов е чувствителен към променящата се ситуация, реагира мигновено и често сменя позициите си, включително и в диаметролно противопопожна посока. При Радев няма нищо такова – той повтаря вече заявеното и не отстъпва от позициите си, независимо че това може да му донесе обществено недоволство. Това няма как да не породи борба за това кой ще спечели неформалното влияние върху българското общество, тъй като формалното е записано в конституцията. И истинският конфликт не е между Радев и Цветанов, а между Радев и Борисов. Затова Цветанов е толкова уверен, че Борисов не може да му се разсърди. Този конфрикт е същностен, защото се отнася до най-важното – как трябва да се прави политика в България. Чрез действия, които се харесват в момента, без да се мисли за последиците, или да се мисли стратегически, преди да се действа прагматично. Защото е вярно, че политиката е изкуство на възможното, но и това, че когато не знаеш накъде отиваш, стигаш до място, на което не искаш да бъдеш. А това не е ли най-краткото описание на нашия преход?", "date": "06.07.2017", "title": " Какво се крие зад лятната битка между институциите\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b4%d0%b8%d0%b2%d0%b8-%d0%bf%d1%82%d0%b8%d1%86%d0%b8-%d0%b2-%d0%bf/", "text": "Министърът на околната среда и водите Нено Димов участва в акция на Спасителния център за диви животни на Зелени Балкани по освобождаването на диви птици. В гората край Кремиковския манастир бяха пуснати 5 млади керкенеза, част от които излюпени в Спасителния център в Стара Загора, а други – диви сирачета, отгледани във волиерите му. На свобода излетя и млад белоопашат мишелов, пациент на Центъра. Това съобщиха от пресцентъра на Министерство на околната среда и водите. Това е прекрасна инициатива и министерството ще продължи да я подкрепя, заяви министър Димов. Предприятието за управление на дейностите по опазване на околната среда (ПУДООС) финансира Спасителния център с над 200 000 лв. годишно. От началото на 2017 г. в него са пристигнали над 600 диви животни. През миналата година са спасени над 1300 екземпляра. Към Спасителния център работят и много доброволци. „Спасителният център показва устойчивост през последните 20 години. Хубавото е, че в него се обучават много млади хора – ученици и студенти, които учат ветеринарна медици“, допълни министър Димов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Министър Димов освободи диви птици в природата"}
{"url": "https://trud.bg/%d0%bc%d0%b8%d0%bb%d0%b5%d0%bd-%d0%bc%d0%b8%d1%85%d0%be%d0%b2-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0/", "text": "Първото заседание на комисията „Грипен“, за разлика от дебатите в пленарна зала, премина в далеч по-конструктивен дух. Това заяви пред   Милен Михов от Патриотичния фронт, който е и член на комисията. „Самото заседание имаше по-скоро организационен характер. Беше приет правилник за работа на комисията и бяха уточнени някои технически и процедурни въпроси, свързани с това как ще се организира работата на комисията – какви документи и от къде ще бъдат искани.“, обясни Михов. Той уточни, че от Обединени патриоти са доволни от началото на работата на комисията. „Липсваше острият тон, на който бяхме свидетели в пленарна зала, както от ГЕРБ, така и от БСП. Това ни дава основание да смятаме, че комисията ще се занимава действително с осветяване на процедурата и даване на публичност на всичко свързано досега, защото става дума не само за пари, а за един обществено значим въпрос, към който всеки гражданин има отношение, независимо дали разбира от авиация“, коментира още  Милен Михов. „Ние от Обединени патриоти сме изключително заинтересовани от обективната работа на тази комисия, защото не бихме искали, ако евентуално има някакви пропуски, те да бъдат прехвърлени на този екип на Министерството на отбраната. В този дух ние разчитаме и вярваме, че ще намерим най-пълно съдействие от министър Каракачанов и Министерство на отбраната. Ние не се разглеждаме като извънредна комисия, не се разглеждаме като политическа репресия или трибунал срещу когото и да е, а и Обединените патриоти не водят война с институциите и не поддържат диалог с президента.“, обясни Михов.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Милен Михов: Заседанието на комисията „Грипен“ премина в конструктивен дух"}
{"url": "https://trud.bg/%d0%bc%d0%b0%d1%85%d0%b0%d0%bb%d0%b8-%d0%bf%d0%b0%d0%b2%d0%b5%d1%82%d0%b0%d1%82%d0%b0-%d0%be%d1%82-%d0%b1%d1%83%d0%bb-%d0%bf%d1%80%d0%b0%d0%b3%d0%b0-%d0%b7%d0%b0%d1%80%d0%b0%d0%b4/", "text": "Зам.-кметът на София по транспорта Евгани Крусев отговори на протестиращите срещу махането на паветата от бул. „Прага“. Организацията „Обществен релсов транспорт“ настоява за запазване на паветата, както това стана на бул. „Дондуков“. Ремонтът на „Прага“ започна преди дни и предвижда подмяна на паважната с асфалтова настилка. По думите на Крусев обаче единственото общо между „Дондуков“ и „Прага“ е, че и двете артерии са булеварди. Бул. „Дондуков“ е в сърцето на София и е част от резервата „Сердика – Средец“ и там паветата има смисъл да останат, каза Крусев. „Бул.“Прага“ свързва трите най-важни болници и само, който не е пътувал с линейка, той не знае какво е да преминаваш с кола на Спешната помощ от там. Паветата по „Прага“ са по-едри за разлика от тези по „Дондуков“, които са по-малки и са гранитни. Съответно шумът, който причиняват паветата по „Прага“, е огромен, камари са и жалбите, получени в общината от граждани за шума по булеварда, подчерта зам.-кметът. Освен това, по думите му, булевардът понася тежко тролейбусно движение, което причинява проблеми с експлоатацията на новите тролейбуси. Затова аргументите паважната настилка да се смени с асфалт надделяват, каза още Крусев. Той подчерта, че паветата не се загубват, а отиват в складовете на Столичната община и ще бъдат използвани за по-малки улици, които не понасят толкова тежък трафик и където действително биха допринесли за създаването на благоприятна градска среда. Крусев коментира и твърдения на „Спаси София“, че по релсовия път на бул. „Дондуков“ се поставяли найлони, което компрометирало качеството на ремонта. Зам.-кметът отрече подобни практики и каза, че релсите се поставят от един от най-известните проектанти на релсов път в България с 35-годишен опит в тази дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Махали паветата от бул. ”Прага” заради линейките и шума"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%bc%d1%8a%d0%b6-%d0%bc%d0%b0%d0%bc%d0%b8%d0%bb-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bf%d1%80%d0%b8/", "text": "Районна прокуратура – Велико Търново предаде на съд 52-годишeн бургазлия, мамил търговци при смяна на банкноти. Обвинението срещу Хакъ Ч. е за това, че за периода от 13 октомври 2016 г. до 31 януари тази година въвел в заблуждение различни търговци при обмяна на банкноти с номинал 2 и 5 лв. с банкноти с по-голям номинал и с това им причинил вреда в общ размер на 887 лв., представляваща разликата между получената и предадената сума, като:  Така измамил касиер, с което причинил на дружеството  имотна вреда в размер на 287 лв. „Ужилил” и продавач-консултант и супервайзор в  книжарница, с което причинил на Издателска къща имотна вреда в размер на 300 лв. Подвел и друг търговец и измъкнал от него 300 лева. Обвиняемият е осъждан със 17 влезли в сила присъди за извършени различни престъпления -основно измами.  На 13 октомври миналата година Хакъ Ч. решил да си набави лесни пари. Измамите извършвал по идентичен начин. При влизане в  търговските обекти, първо давал на касиера или на продавача 5 лева, като  казал, че това е за почерпка  и заради услуга, която ще му извършат, като му уедрят 600 лева от по два и от по пет лева, която бил спечелил в казино. В пачката обвиняемият поставял две банкноти по-малко. След като продавачът преброи парите и установи липсата, обвиняемият вземал отново пачката за да я провери, започнал бързо да брои, като в този процес ловко прибирал част от банкнотите. След „проверката“ връщал пачката, като  допълвал  с две банкноти.  Измаменото лице убедено, че получава банкноти в размер на уговорената сума му предоставяло банкноти с по-голям номинал в същия размер.  По искане на прокуратурата Хакъ  Ч. е  с взета мярка за неотклонение „задържане под стража“.  Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Изправят на съд мъж, мамил търговци при смяна на банкноти"}
{"url": "https://trud.bg/%d0%bd%d0%be%d0%b2%d0%be%d1%82%d0%be-%d0%b2-%d0%ba%d0%b0%d0%bb%d0%bd%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d1%81%d1%80%d0%b5%d1%89%d1%83-%d0%bf%d1%80%d0%b0%d0%b2%d0%be/", "text": "Едва ли някой е очаквал, че с провала на специално създадените за овладяването на съдебната власт политически ГМО-та – „Да, България” и Нова република, атаките срещу единственото останало независимо от влиянието на олигарсите звено в правосъдната система – прокуратурата, ще бъдат преустановени. Хибридната война срещу държавното обвинение не само, че не е приключила, а в изминалите три месеца станахме свидетели на удвояване на калните атаки срещу правоохранителни институции, а кулминацията тепърва предстои. Всичко това има своето логично обяснение – в периода май-септември се провежда изборът на новия състав на Висшия съдебен съвет. Магистратската квота беше попълнена с шестима съдии, четирима прокурори и един следовател. След два месеца ще бъдат излъчени останалите 11 членове, които ще се избират с квалифицирано мнозинство от парламента. Два са новите момента в поредния сезон на сериала по ерозиране на доверието към правосъдната система. На преден план излизат все по-радикалните методи и идеи, които задкулисието прилага в кампаниите срещу легитимните институциите. Фабрикуват се сценарии, които имат за цел да засегнат реномето и да блокират работата не само на една отделна институция. Освен обичайната мишена – прокуратурата, сценаристите целят да въвлекат и основните стожери на властта, с което да предизвикат цялостна дестабилизация на държавата. За това говорят и етапите на развитие на хибридните скандали от последните месеци – т.нар. „ЦУМ-гейт” и „развитите” на болтове на Лозан Панов. Другият нов момент е обновяването на говорителите на „опорните точки” на олигархията. Капитулиралите на предсрочния парламентарен вот основни проводници на тезите на задкулисието бяха набързо изтеглени на заден план, докато с пропагандирането на клишетата за нуждата от „дълбока” съдебна реформа вече са натоварени нови лица. Провалилият се и като министър, и като партиен лидер Христо Иванов бе заменен от превърналия институцията Върховен касационен съд в квартална партийна организация неин административен ръководител Лозан Панов. А опорките, върху които стъпи „Да, България” в предизборната кампания и логично доведоха до катастрофалния резултат партията на олигархията, започнаха да се изразяват от чуждестранни бизнес организации, част от които идеално изпълняват ролята на прикритие на местни адвокати-лобисти, чиито интереси далеч не съвпадат с тези на прокуратурата. Задкулисието действа „ва банк” и е радикализирало марионетките си до крайна степен. Изкуствено лансираната от петнящия тогата на Темида Лозан Панов „опорна точка” за изваждането на прокуратурата от съдебната власт е това, което доскоро проваленият Христо Иванов не смееше публично да заяви. Радикализирането, освен като опит за задкулисен натиск около избора на членове на новия Висш съдебен съвет, произлиза и от изнервеността на подсъдими и обвиняеми олигарси, чиито съдебни дела тепърва ще минават през различните инстанции. Вариантът да бъдат осъдени олигарси, като Огнян Донев и Иво Прокопиев, с ръководители на съдилищата, като Калоян Топалов на Софийския градски съд и Лозан Панов на ВКС, изглежда (почти) невъзможен. Но точно това крие риск от бумерангов ефект върху цялата пирамида от зависимости, които олигархичните кръгове са изградили в съдебната система. За да се разсейва вниманието на обществото от реалните зависимости в правосъдието, а и за да предотвратят надвисналия заради политизиране на съдебната система импийчмънт на Лозан Панов, адвокатите-лобисти и юридически защитници на олигарсите, намериха за удачно да претоплят старата, но златна мантра за „безконтролната” прокуратура. Заради това, от известно време слушаме за „проклетото” Велико Народно събрание, още „по-проклетия” Конституционен съд, който преди 15 години предотвратил „реформата”, т.е. мародерството над държавното обвинение. Чуваме и за нуждата от намаляване на парламентарната квота във ВСС и т.н., все познати „идеи” на адвокати, като Георги Атанасов – учредител на „Да, България”, а преди това и на близкото по идеология движение на Меглена Кунева, и неговите съдружнички – Ина Лулчева и Даниела Доковска, които са защитници на подсъдимия олигарх Огнян Донев в съдебната зала. Лансираните от адвокатите-лобисти и марионетките на олигарсите Христо Иванов и Лозан Панов радикални идеи, веднага са мултиплицирани от само привидно несвързани с тях стари и нови „говорители” и ГМО-организации, като Даниел Смилов, „Правосъдие за всеки”, Иван Брегов, Съюз на съдиите в България, Калин Калпакчиев и други. Човек трябва да е силно заблуден или откровен наивник, ако смята, че цялата активност по постоянно информационно облъчване през медиите-бухалки и превзетите публицистични предавания на бТВ, Нова и БНТ, през няколкото хибридни Марша на безсрамниците, та до подривната роля, която една групичка от членове на ВСС изпълнява, не се дирижират от общ център, който задава персонално задачите и „опорните точки”. Ето така се оказва, че поетът Иван Брегов изведнъж станал „експерт” на Института за пазарна икономика по въпросите на правосъдието. Изпълнените с ненавист и манипулации твърдения на доскоро неизвестния „специалист” с педантична последователност биват препечатвани по график от хибридните сайтове за пропаганда на олигархията – „Медиапул”, „Клуб Зет”, „Дневник”, „Капитал”. Докато не се оказва, че всъщност това са същите идеи, които Христо Иванов повтаря в прекратените петъчни чатове с малцината останали фенове на ГМО-то „Да, България” или в неспирните си турове из телевизионните студия.  Освен новите лица, винаги готови да участват в „активни мероприятия” са и „звездите” на олигархичните кръгове във ВСС. Соня Найденова и Калин Калпакчиев и този четвъртък са решили пак да инсценират скандал на Пленума на Висшия съдебен съвет. Двамата настояват ВСС да обсъжда Доклада на европейските прокурори, които бе представен в края на миналата година след продължителен анализ на работата на българската прокуратура. Седем-осем месеца по-късно, в края на мандата си, в едно от последните заседания преди съдебната ваканция, Найденова и Калпакчиев „изненадващо” са осенени от идеята, че не били взети конкретни мерки по препоръките в доклада. И всичко това, с ясното съзнание, че и двамата са съдии и като такива не би следвало да се месят в работата на държавното обвинение. Но Калпакчиев и Найденова, Христо Иванов и Лозан Панов, а и останалите проксита на задкулисието удобно мълчат по препоръката, че е необходима цялостна експертна проверка на работата на съдилищата. Упорито мълчание има и по друго заключение в ежегодните Мониторинговите доклади на Европейската комисия – как в България съдиите не издават присъди за корупция. Сценарият за този четвъртък е добре познат. На заседанието на ВСС ще бъдат направени няколко манипулативни внушения за нереформираната прокуратурата, Калпакчиев ще развие тезата за безконтролните обвинители, които всъщност подлежат на съдебен контрол. Лозан Панов ще поговори за удобните медии пред асансьора на ВСС. Ще сподели как българите не трябва да вярват в институциите, ще поиска от президента и премиера незабавно да изпълнят ултимативното му искане за ликвидиране независимостта на прокуратурата, ще напомни и на парламента, че трябва да избере тези кандидати за членове на ВСС, които едно-две „хибридни” НПО-та пожелаят. Всичката тази „продукция” ще роди поредица от „фалшиви новини” в сайтове на олигархията. Те пък ще бъдат последвани от хибридна пропаганда във фейсбук, където двама-трима графични дизайнери ще заработят хонорарите си. Всичката тази активност е своеобразна тренировка за „Големия финал”, който ще е в началото на септември, когато е изборът на парламентарната квота на новия ВСС и на новия председател на Върховния административен съд. Тогава недоволството ще се насочи и срещу мандатоносителя и президента, защото не са се съобразили с искането на задкулисието – ръководителят на новата антикорупционна служба да е посочен от олигархичния кръг „Капитал”. Оказва се, че без участие в управлението, дори без парламентарно представителство, задкулисието продължава да рекетира институциите, властите, а и цялата държава. Да изразява претенции – кой, как и какво да решава и да управлява. Диктатура без мандат! Неолиберална идеология, която е на път да се изроди в либерален фашизъм. Но ако има какво да притеснява задкулисните сценаристи най-много, то това не е само търсенето на персонална наказателна отговорност за натрупаните на гърба на обществото ресурси, а все по-засилващият се гняв в обществото от липсата на справедливост. За разлика от хибридните протести по жълтите павета, които с мъка събират по няколкостотин „професионални” протестъра, в Асеновград, чието население е колкото средно голям столичен квартал, хиляди излязоха, за да изразят яростта си от липсата на възмездие. Така че, вместо да планират организирането на следващото „активно мероприятие” срещу поредната държавна институции, задкулисните кукловоди по-добре да помислят какво ще правят, когато хилядите гневни българи им потърсят отговорност.", "date": "06.07.2017", "title": " Новото в “калната война” срещу правосъдието\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%81%d0%bf%d0%be%d1%80%d1%8a%d1%82-%d0%b7%d0%b0-%d0%b3%d1%80%d0%b8%d0%bf%d0%b5%d0%bd-%d0%be%d0%bc%d0%b0/", "text": "Спорът за това  не е спор за това кой самолет е по-добър, а да се свали и омаловажи авторитета на президентската институция и на Румен Радев конкретно, посочи председателят на БСП Корнелия Нинова пред  . „Г-н Борисов, макар да сме парламентарна република, той управлява като премиерска. Парламентът не е важен, той взима решенията. Изведнъж се появява една силна институция, каквато нямаше преди, един силен човек, като президента Радев. За мен това е опит да бъде принизена ролята на президента и на институцията“, коментира Нинова. Според нея президентът Радев е различен от статуквото, от годините на прехода. „Какво направи той – каза в Гърция, че иска единен орган за борба с корупцията, който да сложи политическата класа на мястото ѝ и да я дисциплинира. По време на КСНС стана въпрос за модернизацията – нито Борисов, нито Цветанов обелиха дума за корупция“, каза тя. По думите ѝ управляващите са се притеснили от предложението на президента за създаване на единен орган за борба с корупцията. „Цветанов е изпълнител на волята на Борисов. Добър театър. Цветанов не прави нищо без неговото съгласие. Това е съгласувана атака срещу президента Радев. Цветанов да атакува, Борисов да бъде умиротворителят, този, който създава комфорт в държавата“, посочи лидерът на БСП. „Г-н Борисов отиде в Брюксел и пред премиера на Швеция каза „започваме преговори с вас“. Той предреши нещата, не Румен Радев“, допълни тя. Според нея всичко се решава от ГЕРБ, защото те имат парламентарно мнозинство. Бойко Борисов лобира неуспешно между две лобита, коментира Нинова във връзка с казуса за НДК. По повод  тя заяви, че се надява да установи истината. „Струва ми се, че за пръв път се случи нещо различно в ГЕРБ. Те имат своите вътрешни противоречия и това го знаем от години. За пръв път се вижда, че две лобита в ГЕРБ се сбиха. Борисов е поставен в ситуация да лобира между тях. Сутринта избра едно, вечерта друго. Това го прави винаги.“, каза Нинова. На въпрос кой стои срещу Боршош и кой стои срещу другото лоби, Нинова заяви: „Неофициално Лиляна Павлова срещу Румяна Бъчварова. Не знам подробности. Две групи се обвиняват взаимно в корупция. Важното е, че две групи се обвиняват взаимно в корупция. Представяте ли си как изглежда в Европа това? Караме се за едни плочки. Както казах, всеки ход е политически. Това пречи на развитието на държавата. Борисов лавира неуспешно. Сутринта избра да уволни Боршош, а след това реши да го върне“, обясни Нинова. Тя призова ДАНС и прокуратурата да кажат дали има престъпление в НДК. По думите й комисията просто ще проучва как са се разходвали парите. Нинова уточни, че в предизборната им кампания са казали, че ще се борят срещу монополите. Това е проблемът, а не скандалите между ГЕРБ и ОП. Тя поясни, че по искане на БСП е създадена комисия за неизплатените заплати и днес ще се отчетат. „Не сме доволни от работата й, защото излиза с полувинчати решения. Проблемът е, че се прехвърлят фирми на клошари, а ние искаме промяна в това“, коментира тя. По думите й едно от решенията е да се затегне контролът за прехвърляне на фирми и първо да се изплащат заплатите на работниците, а след това на банките. Според нея през последната седмица Народното събрание разглежда законопроекти, но не и тези на опозицията. „Два месеца законопроектът за частните съдебни изпълнители стои на трупчета. Това е важно за хората, защото за заем от 100 лв. им изнасят имуществото, връщат 800 лв. Не са важни скандалите в ГЕРБ“, поясни тя. Във връзка с   Нинова коментира, че са водили разговори ги разбират. По думите й не може от 5 години да нямаш униформа, да се бориш с престъпността и да нямаш елементарни условия. Нинова заяви, че от ГЕРБ са се опитали да кажат, че БСП са виновни, но са виновни и Цветанов, и Бъчварова. Нинова заяви, че не разбира прекъснатите разговори с полицаите на министър Радев с полицаите и това, че изведнъж търси аргументи. Относно  , Нинова коментира, че не бива българските граждани да се разделят на едни и други. „От едните да изискваме, а от другите не. Всички трябва да са равни пред закона“, добави тя. По думите й един от големите проблеми на ромското население е образоването.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Корнелия Нинова: Спорът за „Грипен“ омаловажава авторитета на Румен Радев"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d1%81%d0%bb%d0%b5%d0%b4-%d0%ba/", "text": "Петима от пострадалите в тежката верижна   вчера са в тежко състояние, съобщиха от болница „Св. Анна” и от „Пирогов” пред  . В „Пирогов” е настанена 80-годишна жена с опасност за живота, която е на командно дишане. Там са приети общо 7 от пострадалите при катастрофите вчера. Предстои операция на друга възрастна жена с фрактури на крайници. 2-годишното дете е добре и предстои днес или утре да бъде изписано. В „Св. Анна” са били настанени 14 от пострадалите, от които четирима са в по-тежко състояние. Те са в реанимация и не може да се изключи опасността за живота им. Единият от пострадалите има счупване на шийни прешлени, с увреждане на гръбначния мозък и неговото състояние е много тежко. Две жени са с черепно-мозъчни травми, а трета – с травма на сърцето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Петима души са в тежко състояние след катастрофата на „Тракия”"}
{"url": "https://trud.bg/%d1%80%d0%b5%d0%bc%d0%be%d0%bd%d1%82-%d0%b1%d0%b5%d0%b7-%d0%bc%d0%b0%d1%80%d0%ba%d0%b8%d1%80%d0%be%d0%b2%d0%ba%d0%b0-%d0%bf%d0%be-%d1%88%d0%be%d1%81%d0%b5%d1%82%d0%be-%d0%b7%d0%b0-%d1%81%d1%82%d0%be/", "text": "Никаква маркировка и указателни знаци не предупреждават шофьорите за затворен участък, ремонт и посока за обходен маршрут по шосето за столичния кв. „Кремиковци“. Работници запълват огромните неравности на печално известния с редица произшествия жп прелез и никой не оповестява кога той ще приключи.", "date": "06.07.2017", "title": " Ремонт без маркировка по шосето за столичния кв. „Кремиковци“."}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b8%d1%85%d1%82%d0%b8%d0%bc%d0%b0%d0%bd-%d0%b8%d0%bc%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b7%d0%b0-%d0%b7%d0%b0%d1%82%d0%b2/", "text": "Има програма за затваряне на сметището в Ихтиман, боклукът се вози в регионално депо в Самоков. Това каза кметът на Ихтиман пред   след тежката   вчера, при която десетки пострадаха. Кметът допълни, че се чака финансиране на този проект за рекултивиране. „На 29 юни е първият сигнал за пожар на сметището, и веднага го погасихме, в неделя имаше по-тежко възпламеняване. 98% от това, което се случи вчера, е мъгла. Другото е пушек от сметището.“, обясни кметът на Ихтиман Калоян Илиев. От Министерство на околната среда и водите излязоха с предписания, че от миналата година са предупредили, че не бива да се допуска възпламеняване на сметището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Кметът на Ихтиман: Има програма за затваряне на сметището"}
{"url": "https://trud.bg/%d0%b1%d0%be%d0%b9-%d0%bd%d0%b0-%d1%81%d0%ba%d0%b5%d0%b9%d1%82%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%bf%d1%80%d0%b0%d1%82%d0%b8-%d0%b4%d0%b2%d0%b0%d0%bc%d0%b0-%d0%b2-%d0%b1%d0%be%d0%bb/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Бой на скейтплощадка прати двама в болница"}
{"url": "https://trud.bg/%d0%b7%d0%be%d1%80%d0%bd%d0%b8%d1%86%d0%b0-%d1%80%d1%83%d1%81%d0%b8%d0%bd%d0%be%d0%b2%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bc%d0%b0-%d1%81%d0%bf%d0%b0%d0%b4-%d0%bd/", "text": "Според терминологията на пазара на труда „неактивни младежи“ са хора, които не са в заетост, не работят и не са влезли в системата, която може да ги подпомага да си намерят работа. За проблемите на младежката безработица коментира зам.-министърът на труда и социалната политика Зорница Русинова пред  . България може да се похвали с много добър темп в последните години на спад на безработицата. В момента тя е 6%, което е с около два пункта под средноевропейското. Младежката безработица също е под средноевропейското ниво – почти 11%. Въпреки това има структурни проблеми с някои от хората, които са извън пазара на труда, каза Русинова. Според нея, няколко са причините да има все още неактивни младежи. Част от тези хора с годините минават и във възрастта над 29 години. Затова усилията, които се полагат в последните няколко години, са насочени към намирането на начини тези хора да бъдат привлечени към Бюрото по труда, да ги квалифицират, да ги обучат, да ги мотивират и да им се намери работа. Благодарение на две от схемите по ОП „Развитие на човешките ресурси“ има над 28 000 младежи, които са си намерили работа. Близо 6 700 от тях са останали да работят при същия работодател, с който са били първоначално свързани, обясни Зорница Русинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Зорница Русинова: В България има спад на безработицата за последните години"}
{"url": "https://trud.bg/%d0%b4%d0%b2%d0%b0-%d0%ba%d0%b0%d0%bc%d0%b8%d0%be%d0%bd%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d1%87%d0%b5%d0%bb%d0%bd%d0%be-%d0%b2%d0%be%d0%b4%d0%b0%d1%87%d0%b8%d1%82%d0%b5/", "text": "Два товарни автомобила се удариха челно на пътя Плевен – Русе. Двамата водачи са настанени за лечение в областната болница във Велико Търново. Сигнал за произшествието е получен в 6,20 часа в сряда. В злаполучния ден товарен автомобил «Ман», управляван от 48-годишния В. Й. от с. Ценово и движещ се по направление Плевен – Русе и товарен автомобил «Скания», управляван от 36-годишния П. Т. от град Славяново, движещ се в срещуположната посока са се ударили челно. В резултат на това са пострадали и двамата водачи. В. Й. е настанен за лечение със спукан далак и фрактура на ръката, а П. Т. е в очно отделение на великотърновската болница. И двамата са без опасност за живота. Те са проверени за употреба на алкохол, пробите са отрицателни. По случая в РУ – Полски Тръмбеш е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Два камиона се удариха челно, водачите са в болница"}
{"url": "https://trud.bg/%d1%80%d0%be%d0%bc%d0%b5%d0%be-%d1%81%d0%ba%d0%be%d1%87%d0%b8-%d0%be%d1%82-%d0%b1%d0%b0%d0%bb%d0%ba%d0%be%d0%bd-%d0%b1%d1%8f%d0%b3%d0%b0%d0%b9%d0%ba%d0%b8-%d0%be%d1%82-%d1%81%d1%8a%d0%bf%d1%80%d1%83/", "text": "Изплашен Ромео е скочил по неволя от висока тераса на жилищен блок във Велико Търново, докато се опитвал да се скрие от разярения съпруг на изгората си. 26-годишният прелюбодеец обаче паднал от над 20-метровата височина и издъхнал на място. Трагедията се разиграла около 6 часа в четвъртък на ул.“Поп Харитон“ в старата столица.  В сряда вечерта младият мъж отишъл на гости на приятелката си, която е омъжена. Тя го поканила, тъй като съпругът и бил нощна смяна. Вечерта двамата изпили солидно количество алкохол и се забавлявали. На разсъмване обаче заспали и мъжът на стопанката ги изненадал като ненадейно се прибрал по-рано от работа. Като чул, че входната врата се отваря, гостът скочил от леглото и изплашен побягнал към терасата. Той решил да се спаси от гнева на маменият съпруг като се опитал да се прехвърли на съседния балкон. Замаян от стреса и погълнатия алкохол обаче се изплъзнал и полетял от 6-я етаж на кооперацията. След миг младият любовник паднал върху тротоара пред кварталния магазин и починал. Потресени минувачи и живущи в блока подали сигнал на тел.112. На място пристигнали криминалисти и пожарникари. Трупът на загиналия търновец бил откаран в моргата на областната болница, а огнеборците се наложило да мият окърваванета пътна настилка след любовната драма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Ромео скочи от балкон, бягайки от съпруга на изгората си"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d0%bf%d0%be%d0%bb%d1%88%d0%b0-%d0%b2%d0%b8%d0%b5-%d1%81/", "text": "Благодаря, че продължавате на полска земя да отстоявате своята българска идентичност, дух и култура и да ги споделяте с братския полски народ. Вие сте живият мост между нашите два народа и лицето на България в Полша. С тези думи се обърна президентът Румен Радев към представители на българската общност в Република Полша по време на неговото първо посещение в страната в качеството му на държавен глава, съобщиха от прессекретариата на президентството. На срещата на президента с българската общност в Полша присъстваха министри, представители на изпълнителната власт в лицето на министерствата на външните работи и отбраната на полската страна, на законодателната, местната и регионална власти и почетните консули на Република България в Република Полша. „Връзките между България и Полша са в подем във всички сфери. И по отношение на двустранния стокообмен и инвестициите, и в сферата на икономическите проекти. Но най-важното, което свързва нашите два народа, са дълбоките исторически, духовни и културни връзки“, заяви още Румен Радев в сградата на българското посолство във Варшава. Президентът запозна българите в Полша с целите на своето посещение и открои свързаността между двете държави в областите на инфраструктурата и икономиката като сфери, в които може да бъде постигнато още повече. „Съвместното изграждане на инфраструктура и подобряването на дигиталната свързаност ще направят връзката между двата наши народа още по-лесна, по-бърза и по-удобна. Те ще генерират много по-голяма сигурност и просперитет за региона и за нашите две държави“, заяви президентът. „Предстои през следващата година България и Полша да честват 100-годишнината от установяването на дипломатическите си отношения. Повод за гордост е, че България и Полша днес като съюзници в НАТО и партньори в Европейския съюз могат да служат за пример за отлични отношения между две модерни европейски държави“, заяви посланикът на България в Полша Емил Ялнъзов. След като разговаря със сънародниците ни, държавният глава Румен Радев посети изложба, посветена на Апостола Васил Левски, в Българския културен институт във Варшава. Българският президентът е на работно посещение в Република Полша за участие в срещата на най-високо равнище на инициативата „Три морета“, която обединява дванадесет държави от региона на Централна и Източна Европа, и в Глобалния форум, организиран от Атлантическия съвет. ф АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Румен Радев към българите в Полша: Вие сте живият мост между два братски народа с общи цели"}
{"url": "https://trud.bg/15-%d0%bd%d0%be%d0%b2%d0%b8-%d0%b2%d0%b8%d0%b4%d0%b0-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d1%81%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d0%b2/", "text": "15 вида непознати за българския пазар наркотици са регистрирани през миналата година от Националния център по наркомании. Новите дроги са в пъти по-силни от познати до този момент, а част от случаите на агресия сред младите се дължат именно на системната им употреба, твърдят специалистите. В Европа новите видове дроги са над 300. Възрастта на младежите, употребяващи тези наркотици, пада на моменти до 12-13 години, заяви пред   д-р Пламен Попов, директор на центъра по наркомании. По думите му причина за това е и експериментаторската природа на децата, но и непремереното говорене по медиите. Новите дроги са най-често синтетични канабиноиди – имитират канабис и се предлага във форма за пушене. Петьо Петков от СДВР добави, че цената им е ниска – от 2 до 10 лв. Подобни наркотици водят до отключване на параноични, шизофренни и агресивни прояви. В САЩ преди две години китайският метаамфетамин флака доведе до десетки потресаващи случаи. Проблемът доби размер на епидемия, докато хора халюцинираха по улиците, блъскаха се в коли и стъкла. Хората, употребили флака първоначално смятат, че получават свръхсили. Поведението им е неадекватно, понякога животинско. Проявите на надрусани с новата дрога попаднаха в интернет, а експертите определиха случващото се като епидемия. Само за месец в щата Флорида има 18 смъртни случая от този наркотик. Близо 300 нови дроги са се появили в Европа в периода 2013 г. – 2015 г., сочи последният доклад по темата. Най-голям дял са канабиноидите – психотропни вещества, произведени от човека, които се впръскват в изсушена листна маса. Действието им е в пъти по-силно от познатата марихуана, може да се стигне и до смърт, посочват и от Американския институт за злоупотреби с наркотици. Сред най-опасните нови дроги е и т.нар. „Билка“ – комбинация от синтетични наркотици, която води до остро токсично състояние с припадъци, епилептични състояния, а понякога и смърт. Новите наркотици имат канцерогенно влияние и са все по-увреждащи. Като най-страшна последица експертите отчитат факта, че влияят на мозъка и на психиката. Психиатърът Катерина Кабалиева е категорична, че новите наркотици отключват агресивни епизоди и психотични разстройства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " 15 нови вида наркотици са регистрирани в България, в Европа – над 300"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b7%d0%b0%d0%ba%d0%be%d0%bd%d0%be%d0%b4%d0%b0%d1%82%d0%b5%d0%bb%d0%bd%d0%b8%d1%82%d0%b5-%d0%b8%d0%bd/", "text": "Министър-председателят Бойко Борисов даде пълната си подкрепа за законопроектите, внесени в Народното събрание от омбудсмана Мая Манолова, чиято цел е да се прекрати т. нар. „модерно робство“ и да се ограничат правомощията на частните съдебни изпълнители. Това съобщиха от правителствената информационна служба. На среща, проведена в Министерския съвет, двамата се обединиха около необходимостта от допълнителни законодателни мерки за защита на трудовите и социалните права на работещите, както и на равнопоставеност на гражданите спрямо частните съдебни изпълнители, банките и монополите в граждански процес. Премиерът Борисов увери омбудсмана Мая Манолова, че ще ангажира изцяло парламентарната група на ПП „ГЕРБ“ в процеса на приемане на внесените от нея законопроекти, ще настоява те да бъдат разглеждани приоритетно от народните представители и да бъдат окончателно приети до края на м. септември т. г. Г-жа Манолова оцени като адекватна и навременна предприетата от премиера Борисов и от правителството реформа за цялостна промяна на отношението на администрацията към гражданите и бизнеса. Тя изрази готовност да подпомага, според правомощията на институцията на омбудсмана, този процес, за да се прекрати унижението, на което биват подлагани гражданите, когато търсят административни услуги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Борисов подкрепи законодателните инициативи на Манолова\t\t\t"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0%d1%82-%d0%b7%d0%b0-%d0%bf/", "text": "Общо в 46 района на Гърция има увеличен риск от разпространение на малария, предупреждават от дирекция „Надзор на заразните болести“. Започнаха да пръскат срещу комари в рисковите райони, но предупреждават и хората да са внимателни и да използват предпазни препарати, предаде  . Засега са единични случаите на заразени от малария в Гърция и то при пациенти, пътували в африкански страни или сред имигрантите. Дори временно забраниха да участват в кръводаряване жителите на рисковите райони. Медиите информират кои са първите симптоми при заразяване, а лекарите приканват за повече бдителност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Властите в Гърция предупреждават за повишен риск от малария\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b4%d0%b5%d0%bc%d0%be%d0%b3%d1%80%d0%b0%d1%84%d1%81%d0%ba%d0%b0%d1%82%d0%b0-%d0%ba%d1%80%d0%b8%d0%b7%d0%b0/", "text": "Напрежението в Асеновград е проблем, който тлее отдавна в България, но е напълно разрешим с механизмите, които държавата има – това каза пред   вицепремиерът по икономическата и демографската политика Валери Симеонов. Според него, решението е хората от гетата да бъдат изведени от там. Освен това, трябва да се разреши икономическия проблем в гетата, който обаче не трябва да бъде на база безвъзмездни помощи, а помощи срещу труд. Решаването на демографската криза у нас ще бъде преодоляна с т. нар. тридетен модел, при който всяко трето дете ще бъде поето изцяло от държавата. Валери Симеонов определи етническото напрежение, на което станахме свидетели през последната седмица, като „моментна снимка на ситуацията в цялата страна“. Според него, изолацията на циганския етнос в гета е изцяло подвластно на възможностите и на действията на държавата. Затова „ние сами трябва да вземем решение“, а реши ли нещо държавата, тя няма как да не го постигне, убеден е вицепремиерът. На въпрос какви мерки да се вземат в етнически кризисните райони, за да има по-голям контрол и да се принудят циганите да ходят на училище Симеонов изтъкна, че такива мерки са залегнали в програмата на патриотите. Една от тях, е да се създадат полицейски управления в тези квартали, както е на много места по света. Полицейското присъствие респектира и подпомага поддържането на реда в такива квартали. Симеонов смята, че държавата трябва да се възползва от обстоятелствата, че става дума за хора, живели по българските земи с векове и че като цяло има отдавна създадени взаимоотношения на търпимост между тях и българското население. „Естествено трябва да се добавят и някои по-категорични и твърди мерки, с които да се премахне вредното въздействие на внушенията на т. нар. „правозащитни, ромски, цигански“ и всякакви организации, които внушават на циганския етнос, че има само права, а няма задължени. Но това също е в правомощията на държавата. И аз мисля, че решаването на въпроса е възможно.“, обясни вицепремиер по икономическата и демографската политика. Валери Симеонов припомни, че до края на 1989 г. не е имало проблем с циганския етнос. Той подчерта, че депутатите, включително опозицията, са били прави като са посочили за основна причина за проблема при циганите е трудовата им незаетост. В този смисъл, по думите на Симеонов, има много работа за „етносите“ в сектора на „ръчния труд, общите дейности“. Навсякъде има пространства за почистване, нужда от поправки на улици, тротоари, други по-малки обекти, които се финансират от общините. Освен това циганите могат да бъдат заангажирани и в големите обекти по европейски програми, смята вицепремиерът. Фронт за работа има и държавата трябва да се ръководи от принципа „социални помощи срещу заетост“, както е записано в програмата на коалицията Обединени патриоти – ГЕРБ 2017-2021 г., изтъкна Валери Симеонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Валери Симеонов: Демографската криза ще се реши с тридетния модел\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b5-%d0%be%d1%81%d1%83%d0%b5%d1%82%d0%b8%d0%bb%d0%b0-%d1%82%d0%b5%d1%80%d0%be%d1%80%d0%b8%d1%81%d1%82/", "text": "Турската полиция е осуетила терористично нападение, подготвяно по примера на атентатите в Ница, Берлин и Лондон. Членове на „Ислямска държава“ са планирали да се врежат с микробус в продължаващия повече от 20 дни поход, организиран от опозиционната Народнорепубликанска партия. Арестувани са двама джихадисти, които наели черен микробус, с който да извършат удара, информира  Полицията е действала по анонимен сигнал, подаден по телефона. На вчерашното шествие са участвали повече от 32 хиляди души. Атентаторите са задържани по-малко от 400 метра от полицейския коретеж, който охранява протеста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Турската полиция е осуетила терористично нападение\t\t\t"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%bd%d0%b4%d0%ba-%d0%b7%d0%b0-%d1%86%d0%b5%d0%bb/", "text": "Ремонтът на НДК за целите на Българското председателство сериозно закъснява. Това обясни пред   вицепремиерът Томислав Дончев: „Относително ниска степен на физическо изпълнение. Първостепенна цел е дейностите по ремонта да се ускорят, защото остава половин година. Въпрос на оперативно майсторство е нещата да се случат по най-добрия начин. Факт е, че има генерирано много голямо закъснение“. Според вицепремиера голяма част от исканията на служителите на МВР, които те ясно поставиха на вчерашния си протест, са справедливи, но освен това: ‘Трябва да мислим и за възможностите, защото едно искане предполага допълнителен паричен ресурс. В момента това, което се търси, са вътрешни резерви в системата на Министерство на вътрешните работи. При всички случаи полицаите, които работят на терен, са приоритет. МВР има доста голяма администрация, не твърдя, че по дефиниция тя е неефективна. Там има и звена, свързани с информационно осигуряване, информационна сигурност“. Образованието е един от приоритети ни, подчерта Томислав Дончев: „Механизмът за съвместна работа на институциите, чрез който да се вкара и задържи всяко дете в образователната система, се нарича „Магистрала на знанието“, защото магистралата е символ на бързо придвижване и освен това е алюзия с предишни приоритети, от които не сме се отказали и които са свързани с тежката инфраструктура. Не можем да противопоставяме образованието на тежката инфраструктура. Трябва да се случват и двете, но ясен фокус този път имаме върху образованието“. Ако има инвестиция, която е дългосрочна и с твърда възвръщаемост, не говоря само за пари, това са инвестициите в наука и образование. Има много дефицити въобще в системата на образование в България, защото ние говорим и за професионалното образование, и за висшето образование, където има много какво да се прави, но за мен големите проблеми са на входа на системата. Ако се оказва, че много българчета не попадат или отпадат от системата, не са в клас, а са някъде другаде, това е дългосрочен проблем, защото след 10, след 15 години един човек, който не може да чете и да пише, да смята, който не е грамотен, шансовете му за реализация на пазара на труда са нулеви, шансовете му за адекватна интеграция в обществото също са почти нулеви. Вариантите са или той да бъде клиент на социалната система, или да бъде клиент на полицията и на прокуратурата. Има държави, в които при нежелание на дадено семейство да праща детето си на училище, то се извозва с полицейски патрул. Така беше и в България по времето на зрелия социализъм. Аз не съм обеден, че трябва да прилагаме точно тази мярка, но има ситуации, в които представителите на държавата, на структурите на Министерството на образованието – директор, учител, социални работници, когато трябва да влязат в дадено домакинство да видят защо децата не ходят на училище, да не могат да го направят, ако не са ескортирани от полицейски патрул.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Томислав Дончев: Ремонтът на НДК за целите на Българското председателство сериозно закъснява\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%b3-20-%d0%b2-%d1%85%d0%b0%d0%bc%d0%b1%d1%83%d1%80%d0%b3/", "text": "Срещу форума на Г-20 е планиран голям мирен протест под наслов „Добре дошли в ада“. Близо 20 000 полицаи обаче се готвят да посрещнат и хиляди екстремистки настроени демонстранти. Хамбург и вчера стана сцена на уникална демонстрация. Стотици участници в пърформанс бяха покрити изцяло със сива глина по време на поход през града. Глинените фигури, според тях, са символизирали едно общество, което се е огънало пред сложните взаимни връзки в света и в което хората са заинтересувани само от собствения си успех. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Протест срещу Г-20 в Хамбург"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%bd%d0%b0-%d0%b1%d0%bc%d0%b2-%d0%b2-%d0%b1/", "text": "Семейство е настанено в областната болница във Велико Търново след тежка катастрофа на главен път София-Варна край село Ново село. Произшествието е станало около 9 часа в четвъртък. По първоначална информация лек автомобил „БМВ“, движещ се в посока от София към Варна малко преди великотърновското село Ново село се е ударил в крайпътен билборд. 49-годишният водач, 40-годишната му съпруга и 15-годишната им дъщеря са откарани с различни наранявания във великотърновската болница за преглед. Екипи на Пътна полиция пропускаха преминаващите автомобили в едната лента на трасето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Семейство в болница след удар на БМВ в билборд край Търново"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d1%82%d0%be%d1%87%d0%bd%d0%b8%d0%ba-%d0%bd%d0%b0-%d1%80%d0%b0%d0%b4%d0%b8%d0%b0%d1%86%d0%b8%d1%8f-%d0%b2-%d0%b6%d0%b8%d0%bb%d0%b8%d1%89%d0%b5/", "text": "Откриха източник на радиация в гараж на жилищен блок във Варна, на бул. „Сливница“, информира  . След контролно замерване на властите е установен материалът, който е съхраняван в кутия. Излъчваната радиация е била непосредствено до него, а извън самото помещение не са установени завишени норми. Потребител е заснел и видео, което показва един от участвалите в измерването. Христо Чукачев обяснява, че този материал е бил с години тук и хората наоколо са били облъчвани без да знаят. Радиоактивният уред е дефектоскоп. Той съдържа иридий в ампула от обеднен уран. Чуакчев е представител на фирма, занимаваща се с лъчеви измервания. Според експерта остатъчна радиация няма да има. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Откриха източник на радиация в жилищен блок във Варна"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b4%d0%b6%d0%b5%d0%b1%d1%87%d0%b8%d0%b9%d0%ba%d0%b8-%d0%bb%d0%b5%d0%bb%d1%8f-%d0%b8-%d0%bf%d0%bb%d0%b5%d0%bc%d0%b5%d0%bd%d0%bd%d0%b8%d1%86%d0%b0/", "text": "Две джебчийки от Шумен леля и племенницата й на 17 г. признаха, че са отмъкнали потфейла на пенсионерка и са източили двете й дебитни карти. В сряда окръжният съд в Шумен е одобрил споразумението им с прокуратурата. На Станка Петкова/26г./ е наложено наказание 8 месеца затвор с 3 г. изпитателен срок, а на непълнолетната Моника Василева 6 месеца пробация, съобщават от пресслужбата на шуменския съд. Момичето ще има задължителни срещи с пробационен служител, ще положи и 200 часа безвъзмезден труд в полза на обществото. На 18 април т.г. двете проследи 71-годишна клиентка на магазин „Кауфланд“ на ул.“Бели Лом“ в Шумен. Докато жената избирала зеленчуци, двете, прикривайки се една друга, издърпали портмонето от джоба на връхната й дреха. В тоалетната на магазина установили, че вътре има 70 лв. и 2 дебитни карти с листчета, на които били изписани ПИН-кодовете за теглене. От банкомати в същия квартал изтеглили общо 400 лева. Пострадалата установила липсата на касата в магазина и сигнализирала охраната. Преглед на записите от видеонаблюдението в хипермаркета разплел случая и след издирвателни мероприятия от полицаи самоличността на извършителките била установена. Определението на съда е окончателно, а парите на пенсионерката са възстановен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Осъдиха джебчийки леля и племенница"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%bd%d0%b0%d0%bb%d0%b8%d1%8f%d1%82-%d0%be%d0%bf%d0%b5%d1%80%d0%b0%d1%82%d0%be%d1%80-%d0%be%d1%82-%d0%b1%d1%82%d0%b2-%d0%b2-%d0%b0%d1%81%d0%b5%d0%bd%d0%be%d0%b2%d0%b3/", "text": "Районна прокуратура – Асеновград ще внесе искане в съда за определяне на мярка за неотклонение „задържане под стража“ спрямо Петър Низамов, на 31 г., за хулиганство и за причиняване на лека телесна повреда по хулигански подбуди. Това съобщиха от пресцентъра на държавното обвинение. Той  . При достигане на участък с кръгово движение в града възникнал конфликт, който обвиняемият Петър Низамов заснел с личния си мобилен телефон. След това, без да бъде провокиран, той се насочил към оператор на БТВ, с когото не се познавали. Обвиняемият Низамов хванал оператора с едната ръка за врата и му нанесъл удар в областта на дясното око. Установено е, че обвиняемият Низамов отправил множество обидни думи към оператора, след което заплюл него и видеокамерата, която държал. Това било извършено пред много хора. След намесата на полицейски служители инцидентът бил прекратен. По делото са разпитани свидетели, назначени са съдебно-медицински експертизи, приложени са видеозаписи от национални и кабелни телевизии, извършени огледи и др. До момента обвиняемият Петър Низамов е бил осъждан три пъти за причиняване на лека телесна повреда по хулигански подбуди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Прокуратурата поиска арест за Перата\t\t\t"}
{"url": "https://trud.bg/%d0%bd%d0%be%d0%b2-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%bf%d0%be%d0%b1%d0%be%d0%b9-%d1%81-%d1%82%d0%b5%d0%bb%d0%b5%d1%81%d0%bd%d0%b0-%d0%bf%d0%be%d0%b2%d1%80%d0%b5%d0%b4%d0%b0-%d0%b2/", "text": "Нов случай на побой с причиняване на лека телесна повреда по хулигански подбуди бе регистриран в сряда в Асеновград, съобщиха от Областна дирекция на МВР-Пловдив. 29-годишен мъж е задържан в полицейския арест, след като около 20.30 часа вечерта нанесъл юмзручни удари на свой 60-годишен съсед, с когото се скарали. По случая е образувано бързо производство и е уведомена Районната прокуратура в Асеновград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Нов случай на побой с телесна повреда в Асеновград"}
{"url": "https://trud.bg/%d1%88%d0%b5%d1%81%d1%82-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b3%d1%80%d0%b0%d0%b1%d0%b5%d0%b6-%d0%bd%d0%b0-%d0%bc%d0%be%d0%b1%d0%b8%d0%bb%d0%bd/", "text": "Съдът призна за виновен С. Я., обвинен от Окръжна прокуратура – Перник в извършване на два грабежа в условията на опасен рецидив. Това съобщиха от пресцентъра на държавното обвинение. На 27.05.2016 г. в гр. Перник подсъдимият Я., чрез употреба на сила, отнел два мобилни телефони марка „Леново“ на обща стойност 330 лв. Грабежите били извършвани чрез издърпване на вещите от ръцете на пострадалите. Подсъдимият вече е бил осъждан за тежко умишлено престъпление. Ефективното наказание по настоящото дело той ще изтърпява при „строг“ режим. Присъдата подлежи на обжалване пред Софийския апелативен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Шест години затвор за грабеж на мобилни телефони в Перник"}
{"url": "https://trud.bg/%d0%ba%d0%b5%d1%88-%d0%ba%d1%80%d0%b5%d0%b4%d0%b8%d1%82-%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%b1%d0%b8/", "text": "Оперативен директор на Кеш Кредит пред „Труд“", "date": "06.07.2017", "title": " Кеш Кредит в подкрепа на българския бизнес\t\t\t "}
{"url": "https://trud.bg/%d1%81%d0%b4%d0%b2%d1%80-%d0%bf%d1%83%d1%81%d0%bd%d0%b0-%d0%b2%d0%b8%d0%b4%d0%b5%d0%be-%d1%81-%d1%82%d0%b5%d0%b6%d0%ba%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%b2-%d1%81/", "text": "От столичната полиция публикуваха видеоклип компилация с най-тежките пътни произшествия в столицата. Постът във „Фейсбук” е придружен и от съвети за безопасно шофиране през летния сезон на 2017 г. В активния летен период от 1 юни до 31 август 2016 г. на територията на страната са станали 2283 тежки катастрофи и са ранени 2975 души.       Най-голям е броят на инцидентите, при които е блъснат пешеходец – 403 случая с 21 загинали. Черната статистика продължава с данни, че най-много загинали има при челни удари между автомобили – 44. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " СДВР пусна видео с тежки катастрофи в София\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b8%d0%b7%d0%b3%d0%be%d1%80%d1%8f%d1%85%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b2-%d0%bf%d0%bb%d0%be/", "text": "Двама мъже са били задържани заради притежание на наркотици на територията на Областна дирекция на МВР-Пловдив през последното денонощие. В полицията в Асеновград бил отведен 30-годишен местен жител, след като в управляван от него автомобил “Ауди” и в жилището му били открити 3,291 грама марихуана и 0,280 грама амфетамин. В ареста на РУ на МВР-Труд за 24 часа пък е вкаран 23-годишен младеж от село Маноле, който съхранявал в дома си пакет с марихуана. По случаите са образувани бързи производства. През последното денонощие на територията на Областна дирекция на МВР – Пловдив са регистрирани 15 криминални престъпления – 5 кражби, 2 притежания на наркотици и 8 други. Разкрити са 7 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Двама изгоряха заради наркотици в Пловдивско"}
{"url": "https://trud.bg/%d0%bf%d0%bb%d0%b5%d0%bc%d0%b5%d0%bd%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%ba%d0%b0%d0%bb%d0%be%d1%84%d0%b5%d1%80-%d0%b2-%d0%bf%d0%bb%d0%be/", "text": "Племенницата на кмета на Калофер Румен Стоянов – Лалка Николова е настанена в пловдивска болница без опасност за живота след катастрофа на Подбалканския път в участъка между Карлово и село Васил Левски. Инцидентът е станал в близост до разклона за карловския квартал „Сушица” в сряда след 15 часа, когато управляваният от 21-годишната жена лек автомобил „Нисан” навлязъл в лентата за насрещно движение и се блъснат в товарен камион „Мерцедес”. На пострадалата Лалка Николова е взета кръвна проба за алкохол, а 46-годишният водач на камиона е тестван с дрегер и резултатът е отрицателен. Причините, довели до пътния инцидент, се разследват от служители на РУ на МВР – Карлово в рамките на образувано досъдебно производство.  Предполага се, че причината за катастрофата е движение с несъобразена скорост на японския автомобил, като водачката на нисана е получила нараняване в главата и заради него е откарала с линейка в болница за прегледи и изследвания. Заради тежката катастрофа повече от 4 часа движението по републикански път I-6 Карлово – Васил Левски  бе отклоняван по  обиколно трасе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Племенницата на кмета на Калофер в пловдивска болница след сблъсък с камион"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d0%b4%d0%b5%d0%bc%d0%be%d0%bd%d1%82%d0%b8/", "text": "Граждани протестираха срещу демонтирането на паметника „1300 години България“. Те се събраха пред сградата на Столичната община с искане разрушаването на паметника да спре и той да бъде възстановен. предава Според тях той е символ на важна част от историята ни. Те са категорични, че няма да спрaт да протестират, докато не бъдат взети мерки. „Никой паметник не трябва да се руши. Дори и да не го харесваме, напротив, той трябва да бъде като трън в очите ни, за да ни напомня за нашите грешки да не ги повтаряме. Аз смятам, че няма нищо в българската история, от което трябва да се срамуваме”, посочи една от протестиращите. Лидерът на софийското БСП Калоян Паргов коментира, че Фандъкова е излъгала по отношение решението на общинския съвет. „Решението на общинския съвет е свързано с демонтиране на скулпторите, но не и с разрушаване на фундамента. Ние имаме готовност да внесем доклад за отмяна на решението, въпреки че е започнало демонтирането”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Граждани протестираха срещу демонтирането на паметника пред НДК"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b3-%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b5-%d0%b5-%d0%b4%d1%8a%d1%80%d0%b6%d0%b0%d0%b2%d0%b0/", "text": "„Крайно време е някои политици да се разделят с максимата, че „държавата, това съм аз“. Г-н Цветанов не е държавата.“ Това написа вицепрезидентът Илияна Йотова на официалния си профил във фейсбук. Изказването й е по повод казуса с бойните самолети „Грипен”. По-рано днес лидерът на БСП Корнелия Нинова заяви, че спорът за „Грипен“  . Милен Михов от Патриотичния фронт от своя страна коментира  , което по думите му „за разлика от дебатите в пленарна зала, премина в далеч по-конструктивен дух“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Илияна Йотова: Г-н Цветанов не е държавата"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%bf%d1%80%d0%b8%d0%b5%d0%bc%d0%bd%d0%be%d1%82%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d0%be%d1%81%d0%be%d0%bb%d1%81%d1%82/", "text": "„След поредните сигнали, които получих за опашки пред посолството ни в Лондон, е взето решение през летния сезон, в периода от 6 юли до 31 август 2017 г., приемното време на Консулската служба за граждани да бъде удължено до 17 часа всеки работен ден“, това написа премиерът Бойко Борисов във фейсбук. „Отделно МВнР вече командирова допълнително служители от София след предишните оплаквания, които бях получил от нашите сънародници. Обмисля се и преустройство на сградата, защото в момента имам информация, че помещенията са много тесни. МВнР работи и по разкриване на изнесено бюро в Шотландия, за да не се налага нашите сънародници да пътуват. Благодаря на всички активни граждани, които ми пишат. Максимално се опитваме с екипа ми да подобрим работата на институциите, ето защо обратната връзка е важна за нас“, пише още Борисов в социалната мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Удължават приемното време на посолството ни в Лондон заради опашки\t\t\t"}
{"url": "https://trud.bg/%d0%b4%d0%b5%d1%86%d0%b0-%d0%bf%d1%80%d0%b5%d0%b1%d0%b8%d1%85%d0%b0-63-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b2-%d1%85%d0%b0%d1%81%d0%ba%d0%be%d0%b2%d0%be/", "text": "Двама хасковлии на 14 и 17 години са установени като извършители на побой над 63-годишна жена. На 4 юли в 2.00 ч. те почукали на вратата на жената на дома на улица „Ястреб”. Когато тя им отворила те й нанесли побой и избягали, предаде „ „. Според първоначалната информация причина за ударите били, че пострадалата имала връзка с близък на едно от момчетата, с което те не били съгласни. Жената е приета в хасковската болница с фрактура на дясно бедро и дясна лицево челюстна кост, без опасност за живота. В последствие е доказано, че фактическия извършител на побоя е по-големият от тях. Задържан е до 24 часа по образуваното досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Деца пребиха 63-годишна жена в Хасково"}
{"url": "https://trud.bg/%d0%be%d1%82%d0%bb%d0%b8%d1%87%d0%b8%d1%85%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%b1%d0%b0%d0%bd%d0%ba%d0%b8-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82/", "text": "Отличиха най-добрите банки на годината на церемония в столичния хотел Балкан. Организаторът Асоциация банка на годината раздаде призовете на водещите в бранша, като голямaта награда „Банка на годината“ отиде при ДСК. Трезорът е награден и в категория „Ефективност“. „Банка на клиента“ стана Първа инвестиционна банка, след гласуване на сайта на асоциацията. УниКредит Булбанк спечели приза за „Пазарен дял“. „Пощенска банка“ е наградена за „Динамика на развитие“, а за „Чуждестранен банков клон“ – Ситибанк Европа, клон България. Призът „Таен клиент“ грабна Societe Generale Експресбанк, а СИБАНК получи специален приз за сделка на годината в банковата система – придобиването на ОББ. „През годините критериите за оценяване се промениха, но не се отклониха от принципите си. От самото си създаване до днес оценката на банките винаги се е извършвала на база на финансова, публична информация, обявявана от Българската народна банка и от одитираните отчети на банките“,  коментира председателят на УС на Асоциацията банка на годината – Валентин Панайотов.", "date": "06.07.2017", "title": " Отличиха най-добрите банки на годината"}
{"url": "https://trud.bg/%d1%87%d0%b8%d1%82%d0%b0%d0%bb%d0%b8%d1%89%d0%bd%d0%b8-%d0%b4%d0%b5%d0%b9%d1%86%d0%b8-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0/", "text": "Читалищата от Община Велико Търново за четвърта поредна година имаха възможност да участват в интересна форма на обучение, организирана със съдействието на дирекция „Култура , туризъм и международни дейности”  – пътуващ семинар. Мотото на обучението тази година беше „Добрата материална база – предпоставка за развитие на богата читалищна дейност”. Първата спирка на всички щатни работници в читалищата и техните председатели беше Читалище „Напредък-1884“ в Килифарево. Гостоприемните домакини споделиха своя опит  „Как да оптимизираме работната среда, с цел икономии в бюджета и инвестирането на средствата в културен продукт от национален характер”. За реорганизацията на сградния фонд в който се помещава библиотеката, за новият и облик и спестените средства от издръжката, за инвестирането им в Националния фолклорен фестивал „Усукано по килифарски” говори секретаря на читалището Мариана Иванова. Успехът на начинанията в читалището се дължат и на здравата връзка между настоятелството и кметството в града. Доказателство за това бе факта, че самият кмет Димитър Събев посрещна гостите от пътуващия семинар и разказа за съвместната работа на двете институции. Втората спирка бе НЧ „Просвета -1870“ в Свиленград. Не случайно организаторите бяха избрали точно тази дестинация. „Усвояване на средства по проекти от европрограми за обновяване на читалищната база “ бе тема, която дълбоко вълнува всички работещи в читалищата в общината, защото сградният фонд е изключително остарял и амортизиран, а средства за ремонт и обновяване на базата никога няма. По програмите за трансгранично сътрудничество, читалището в Свиленград е успяло да спечели и разработи проект за над 400 000 лв. С тази грандиозна за читалищните представи сума е обновена изцяло материалната база и благодарение на това в нея се помещават вече 13 любителски формации, школи и клубове. Това е единствената европрограма, по която читалищата могат да кандидатстват сами, без партньорството на общините, но за съжаление, регионът в който  сме ние не позволява нашите читалища да се възползват от нейните възможности.  Въпреки това , читалищните представители успяха да видят как иновативното мислене на техните колеги, освен преобразяването на материалната база, може да доведе и до подпомагане на собствения бюджет със средства от закупената техника по време на реализацията на проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Читалищни дейци от Търново участваха в пътуващ семинар"}
{"url": "https://trud.bg/%d0%b0%d0%b2%d0%b0%d1%80%d0%b8%d1%80%d0%b0%d0%bb%d0%b0-%d1%86%d0%b8%d1%81%d1%82%d0%b5%d1%80%d0%bd%d0%b0-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5/", "text": "Около 12.00 часа е постъпил сигнал за аварирала на АМ „Тракия“ цистерна, превозваща спирт, която затруднява движението. Това съобщиха от пресцентъра на МВР. Тежкотоварният автомобил е в аварийната лента, няма теч. В района на 145 км на автомагистралата в посока към Бургас водачите да шофират с повишено внимание, предупреждават от МВР. Движението се осъществява само в лявата активна лента. Екипи на Пътна полиция са на място и подпомагат преминаването на моторните превозни средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Аварирала цистерна затруднява движението на „Тракия“"}
{"url": "https://trud.bg/%d0%bb%d0%be%d0%bc-%d1%81%d1%8a%d0%b1%d0%b8%d1%80%d0%b0-%d0%bf%d0%b0%d1%80%d0%b8-%d0%b7%d0%b0-%d0%b1%d0%be%d0%bb%d0%bd%d0%be-%d0%b4%d0%b5%d1%82%d0%b5/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Лом събира пари за болно дете"}
{"url": "https://trud.bg/%d0%b4%d0%b5%d0%b2%d0%b5%d1%82-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%b8%d0%b7%d0%b2%d1%8a%d1%80%d1%88%d0%b8%d0%bb-%d0%bf%d0%be/", "text": "По внесен обвинителен акт на Софийска районна прокуратура, на 04.07.2017 г. Софийският районен съд постанови осъдителна присъда спрямо Т.Б. С първоинстанционната присъда на Б. е наложено ефективно наказание „Лишаване от свобода“ за срок от девет години при първоначален строг режим в съответствие с направеното в хода на пледоариите по делото искане от прокурора. Това съобщиха от пресцентъра на държавното обвинение. Б. е предаден на съд от Софийската районна прокуратура за извършени от последния действия на полово сношение с лице от същия пол, ненавършило 14-годишна възраст, чрез използването на положение на зависимост и надзор. За посоченото престъпление е предвидено наказание „Лишаване от свобода“ за срок от три до дванадесет години. В хода на съдебните пледоарии прокурорът е поискал от съда подс. Б. да бъде осъден ефективно при превес на отегчаващите вината му обстоятелства. Представителят на държавното обвинение е аргументирал искането си за определяне на наказание на подс. Б. в размер около десет години лишаване от свобода, независимо от обстоятелството, че последният е неосъждан /реабилитиран/, с изключително високата обществена опасност на извършеното от него деяние. Действията на полово сношение са били осъществени от подсъдимия през 2012 г. спрямо сина, тогава седемгодишен, на жената, с която Б. живеел на семейни начала. Тъй като последната ходела на работа, през деня детето оставало само с подсъдимия в жилището им в гр. София. Б., който следвало да се грижи за него в отсъствието на майка му, се възползвал от това положение, осъществявайки полов контакт с детето въпреки волята му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Девет години затвор за мъж, извършил полово сношение със 7-годишно дете"}
{"url": "https://trud.bg/%d1%83%d0%bb%d1%82%d1%80%d0%b0%d0%bc%d0%be%d0%b4%d0%b5%d1%80%d0%b5%d0%bd-%d1%84%d0%b8%d0%bb%d1%82%d1%8a%d1%80-%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b2-%d0%b7%d0%b0%d0%b2%d0%be%d0%b4/", "text": " мега заводът  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Ултрамодерен филтър монтират в завода „Кроношпан” в Търново"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b7%d0%bd%d0%b0-%d0%bd%d0%b0%d0%bc%d0%b5%d1%81%d0%b0-%d0%bd%d0%b0-%d1%80%d1%83%d1%81%d0%b8%d1%8f-%d0%bd%d0%b0/", "text": "Американският президент Доналд Тръмп призна, че Русия може да се е намесила в изборите през 2016 г., които го издигнаха на власт, но заяви, че е напълно възможно и други държави да са предприели подобни действия, предаде АФП. „Казах го много просто. Мисля, че би могла да бъде Русия. Но също така мисля, че може да са и други страни. Няма да бъда конкретен, но съм на мнение, че много хора се намесват“, заяви Тръмп в рамките на посещението си във Варшава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Доналд Тръмп призна намеса на Русия на президентските избори в САЩ"}
{"url": "https://trud.bg/%d0%ba%d0%be%d0%bc%d0%b8%d1%82%d0%b5%d1%82%d1%8a%d1%82-%d0%b7%d0%b0-%d0%b8%d0%b7%d0%b4%d0%b8%d0%b3%d0%b0%d0%bd%d0%b5-%d0%bd%d0%b0-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8/", "text": "Сметната палата извърши одит за съответствие на декларираните приходи и извършените разходи във връзка с предизборната кампания на участниците в изборите за президент и вицепрезидент на Република България, проведени на 06.11.2016 г., съобщиха от одитното ведомство. При одита са извършени тестове по същество на 11 участници в изборите – 2 политически партии, 4 коалиции от партии и 5 инициативни комитета. Общите им приходи за кампанията са 5 212 362 лв., направени са 2 187 парични дарения от 2 166 физически лица в общ размер на 1 194 118 лв., както и 9 непарични дарения от 9 физически лица в общ размер на 3 005 лв. Общият размер на разходите за предизборната кампания на одитираните субекти е 5 210 643 лв. За всички дарения от физически лица са извършени документални проверки. Освен това на извадков принцип са запитани 480 физически лица за потвърждаване на направените от тях дарения за финансиране на предизборната кампания на одитираните политически субекти. От 258 дарителя са потвърдени направените от тях дарения, от 1 – не е потвърдено, въпреки наличието на подписан от лицето договор за дарение, а от останалите дарители не е получена информация. Установени са 82 физически лица, предоставили или дарили средства над 1 000 лв. за финансиране на предизборната кампания. За 76 лица са установени данни за доходи, съответстващи на размера на дарените/предоставени от тях средства за кампанията. За 6 лица е установено несъответствие, но проверката е само въз основа на бази данни на НАП и на НОИ. Предвидените в Изборния кодекс източници на информация не позволяват да бъдат проследени данни за доходи от чужбина, за спестявания в банки и други, които е напълно вероятно конкретните лица да притежават. Анализирана е получената информация от 161 доставчика за предоставени от тях стоки и услуги във връзка с предизборната кампания за изборите за президент и вицепрезидент на Република България, проведени през 2016 г. От 11-те одитирани политически субекта 8 отчитат средства за медийни пакети, които се предоставят от държавата, по реда на чл. 178 от ИК. Съгласно информация от ЦИК за медийни пакети са предоставени  общо 277 146 лв. Всички одитирани участници в изборите са спазили изискванията: – за общия размер на финансиране на изборите за президент и вицепрезидент; – приходите и разходите над 1 000 лв. да се получават по банков път; – в срок от 30 работни дни след изборния ден да представят в Сметната палата отчет за приходите, разходите и поетите задължения за плащане във връзка с предизборната кампания. Сред установените нарушения, слабости и пропуски са: От отделни участници са нарушени законовите изисквания за представяне по време на предизборната кампания пред Сметната палата на информацията за възникнали факти и обстоятелства за публикуване в ЕРИК. За един участник е установено финансиране от юридическо лице – двойката Румен Радев-Илияна Йотова. „При извършената сравнителна проверка е установено, че на доставчици на медийни услуги по 3 фактури са заплатени общо 540 лв. от Общински съвети на ПП „Българска социалистическа партия“, което представлява финансиране от юридическо лице на предизборната кампания на инициативния комитет и е в несъответствие с изискването на чл. 168, ал. 1 от ИК. Финансирането не е отразено в отчета на инициативния комитет“, посочват от одитното ведомство. Двама участници  имат неразплатени задължения към доставчици на стоки и услуги до датата на извършване на одита. Един участник е набирал средства за финансиране на предизборната кампания и след нейния край. Това отново е инициативният комитет за издигане на Румен Радев и Илияна Йотова. „Установено е набиране на средства в размер на 87 223 лв. за финансиране на предизборната кампания на инициативния комитет и след приключването й, което е недопустимо и в несъответствие с Изборния кодекс“, посочват от Сметната палата. Установени са неотчетени приходи от двама участници – непарични дарения – 1 155 лв. за Радев-Йотова и непарично дарение от 288 лв. на ИнК „Пламен Орешарски и Данаил Папазов“, както и и неотчетени разходи от един участник – 288 лв. от Реформаторския блок. Не са установени допуснати нарушения на Изборния кодекс от 5 одитирани участника в изборите – 2 политически партии, 2 коалиции от партии и 1 инициативен комитет. Представителите на всички одитирани политически субекти изразяват пълно съгласие и приемат изцяло установените факти и обстоятелства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Комитетът за издигане на Румен Радев и Илияна Йотова събирал дарения след края на предизборната кампания\t\t\t"}
{"url": "https://trud.bg/%d1%82%d0%b5%d1%85%d0%bd%d0%be%d0%bf%d0%be%d0%bb%d0%b8%d1%81-%d0%b8-%d0%bf%d1%80%d0%b0%d0%ba%d1%82%d0%b8%d0%ba%d0%b5%d1%80-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bd%d0%be%d0%b2/", "text": "„Видеолукс Холдинг“, собственик на вериги магазини Технополис и Практикер, изгражда на нов склад в гара Елин Пелин. Сградата ще разшири настоящия склад на компанията – 20 000 кв. м., с допълнителни 10 500 кв. м. Символична първа копка направиха председателят на съвета на директорите на „Видеолукс холдинг” г-н Тодор Белчев и кметът на Елин Пелин доц. д-р инж. Ивайло Симеонов. Проектът ще обслужва складовата дейност на магазините и ще подпомага онлайн търговията на компанията. Новият склад ще бъде изграден върху собствен терен на компанията, като едноетажната сграда ще бъде разположена непосредствено до южната фасада на съществуващия склад Технополис и ще има сглобяема, стоманобетонова конструкция с височина до 12,3 м. Предвидено е изграждането на 19 бр. товаро-разтоварни рампи, наземен паркинг за 81 леки и 17 тежкотоварни автомобила. В обекта ще бъдат обособени две основни функционални части: бърза зона за подово складиране и зона за дълготрайно стелажно складиране. Проектът включва директна връзка към административно-битовата зона на съществуващата сграда и директна връзка между складовите зони на старата и новата сграда. Очаква се строежът да приключи за срок от приблизително 5 месеца, като за изпълнение на проекта е избрана фирма Бараж Груп. Управителите на „Видеолукс Холдинг“ и кметът на общината връчиха официално дарение на средно училище „Васил Левски“ в Елин Пелин. Компанията оборудва две нови зали в училището с компютри и лаптопи, за да повиши технологичните познания и грамотност на децата и да улесни учебната им дейност.", "date": "06.07.2017", "title": " Технополис и Практикер изграждат нов склад в гара Елин Пелин\t\t\t "}
{"url": "https://trud.bg/%d1%81%d0%be%d0%bb%d0%b8%d0%b4%d0%bd%d0%be-%d0%bf%d0%be%d1%87%d0%b5%d1%80%d0%bf%d0%b5%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d1%81%d0%b5-%d0%b1%d0%bb/", "text": "Бързо производство е образувано срещу 32-годишна пловдивчанка, която е задържана за едно денонощие с полицейска заповед в ареста на второ РУ на МВР в града под тепетата заради шофиране след употреба на алкохол. Около 23.40 часа в сряда пътни полицаи посетили сигнал за катастрофа с материални щети на улица “Любен Каравелов” в Пловдив, където на място установили, че лек автомобил „Пежо” с 32-годишна водачка зад волана се е блъснал в паркирана кола от същата марка. Проверка с дрегер показала, че жената е доста солидно почерпена, а тестът отчел 2,28 промила алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Солидно почерпена пловдивчанка се блъсна с пежото си в паркирана кола"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81%d1%80%d0%b5%d1%89%d0%b0-%d0%bd%d0%b0-%d0%bc%d0%b8%d0%bd%d0%b8/", "text": "На 6 и 7 юли естонската столица е домакин на неформална среща на министрите на правосъдието и вътрешните работи на ЕС, в която ще вземе участие министър Валентин Радев. Това съобщиха от пресцентъра на МВР. По време на разговорите ще бъдат обсъждани теми, свързани със солидарността в областта на убежището, политиката на връщане на нелегално пребиваващи граждани, опазване на вътрешната сигурност на ЕС чрез сътрудничество със съседни страни. Предмет на разискване ще бъде и взаимната съвместимост на информационните системи. За втория ден от съвещанието е предвидена съвместна сесия на министрите на правосъдието и вътрешните работи, на която ще бъде дискутиран въпросът за съхранението на трафични данни. Министър Радев ще участва и в министерска среща „ЕС и Източното партньорство“ на тема борба с киберпрестъпността и корупцията, в която ще се включат представители на Тройката председателства и страните от Източното партньорство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Валентин Радев участва в среща на министрите на правосъдието и вътрешните работи на ЕС в Талин"}
{"url": "https://trud.bg/%d0%b2-%d0%b5%d0%bf-%d0%bf%d1%80%d0%b8%d0%b5%d1%85%d0%b0-%d1%81-%d0%bc%d0%bd%d0%be%d0%b7%d0%b8%d0%bd%d1%81%d1%82%d0%b2%d0%be-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82/", "text": "Европейският парламент отново настоя за официално спиране на преговорите за членство на Турция. Този път евродепутатите в Страсбург поискаха това да стане заради предприетата конституционна реформа, която разширява правомощията на президента Ердоган. Позицията на Европарламента беше приета с мнозинство от 477 гласа, предаде  . Резолюцията призовава незабавно да спрат преговорите за присъединяването на Турция към Евросъюза, ако пакетът за конституционна реформа, одобрен на референдума, остане непроменен. Текстът бе единодушно приет от водещите политически групи. Той настоява и за спиране на предприсъединителните фондове за Турция, които да бъдат пренасочени в помощ на гражданското общество и сирийските бежанци. Повтарят се критиките от ноември за редица нарушения на човешките права, масови арести и незачитане върховенството на закона от властите. Докладчикът по резолюцията, холандската социалистка Кати Пири, определи като авторитарен стилът на управление в Турция и допълни: „Ние не пледираме за пълно спиране на диалога и сътрудничеството с Анкара. Но искаме от Комисията и европейските лидери просто да се застъпят за нашите ценности. Като си затваряме очите, сериозно уронваме собствения си авторитет“. Само от компетенцията на европейските външни министри зависи дали преговорният процес с една страна-кандидатка за членство да бъде замразен. Досега правителствата не могат да се разберат по въпроса и единствената поставяна „червена линия“ пред Ердоган е връщането на смъртното наказание. „Вярвам, че най-добрият начин да подсилим турската демокрация е като останем ангажирани със страната и оставим каналите за връзка отворени“, каза комисарят по разширяването Йоханес Хан. По-рано днес турският министър за Европейския съюз Йомер Челик обяви, че Анкара отхвърля всякакви предложения за прекратяване на преговорите за членство в замяна на силно сътрудничество в други области. Според Челик е неправилно европейските депутати да призовават за спиране на преговорите за членство, като добави, че подобни подходи не са от полза за никого. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " В ЕП приеха с мнозинство предложението за спиране на преговорите за членство с Турция"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%b0%d1%80%d0%b5%d1%81%d1%82-%d0%b7%d0%b0-%d0%b4%d0%b2%d0%b0%d0%bc%d0%b0-%d0%be%d1%82-%d0%be/", "text": "Районна прокуратура – Асеновград внесе искане в съда за определяне на мярка за неотклонение „задържане под стража“ спрямо Асен А., на 40 г., и Джавет Ю., на 32 г., привлечени като обвиняеми за хулиганство с особена дързост и цинизъм. Това съобщиха от пресцентъра на държавното обвинение. Установено е, че на 26 юни 2017 г. в гр. Асеновград, обвиняемият Асен А. и обвиняемият Джавет Ю. извършили хулигански действия в района на болницата в града, след възникнал конфликт между две групи. Двамата обвиняеми се държали агресивно, хвърляли камъни, обиждали, отправяли заплахи и носели дървени тояги. След инцидента те се укрили в с. Боянци, общ. Асеновград, и в гр. Асеновград, като били издирени и задържани от органите на МВР на 4 юли 2017 г. По същото досъдебно производство за хулигански действия с особена дързост и цинизъм са били  , които са с наложена мярка за неотклонение „задържане под стража“, взета от Районен съд – Асеновград на 30 юни 2017 г. Двамата обвиняеми имат съпричастност към възникналия конфликт, което е установено след непрекъснати оперативно-издирвателни мероприятия. Обвиняемият Асен А. е осъждан, обвиняемият Джавет Ю. не е осъждан. Районен съд – Асеновград ще заседава по искането на прокуратурата за определяне на мярка за неотклонение „задържане под стража“ спрямо двамата обвиняеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Прокуратурата иска арест за двама от обвинените в хулиганство в Асеновград"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%be%d1%82-%d0%bf%d1%8a%d1%82%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b2%d1%8a%d1%80%d1%88/", "text": "Между  10 и 12 часа днес  служители на „Пътна полиция“ от Главна дирекция „Национална полиция“ и ОДМВР – София  проведоха  специализирана полицейска операция  на пътя за ГКПП-Калотина (Главния път I-8, на км 26). Целта на операцията – проверки за неплатени и влезли в сила глоби, както и отпечатване на невръчени електронни фишове, съобщават от пресцентъра на МВР. По време на операцията са спрени 31 моторни превозни средства и са проверени 44 души – шофьори и пътници. Връчени са 10 електронни фиша на обща стойност 1300 лева. На един гражданин са връчени общо 6 фиша. За получените днес фишове срокът за обжалване, деклариране или доброволно заплащане със 70% отстъпка, е 14 – дневен. В рамките на операцията са установени и 6 нарушения, като за две от тях са издадени фишове за неплатени винетни стикери за по 300 лева, 3 фиша са за движение без включени светлини и един – за шофиране на МПС, което не е минало задължителния годишен технически преглед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Служители от „Пътна полиция“ извършват проверки за неплатени глоби и връчване на електронни фишове\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%b7%d0%b0%d0%b2%d0%b8%d1%88%d0%b5%d0%bd%d0%b8%d0%b5-%d0%bd%d0%b0-%d0%bd%d0%be%d1%80%d0%bc%d0%b8%d1%82%d0%b5-%d0%b7%d0%b0-%d1%80%d0%b0%d0%b4%d0%b8%d0%b0%d1%86%d0%b8%d1%8f/", "text": "Няма завишение на допустимите норми за радиация, както и опасност за живеещите в блока на бул. „Сливница“ и за населението във Варна. Това показват извършените няколко замервания в помещение, където след сигнал е извършена проверка, за която е била уведомена Районната прокуратура във Варна. Сигналът е подаден в Регионалната дирекция „Противопожарна безопасност и защита на населението“ за уред, излъчващ радиоактивно лъчение. В резултат на проверката е установено, че се касае за дефектоскоп с легална употреба, който се намирал в гаражно помещение на бул. „Сливница“ във Варна. Уредът, който служи за оценка на качеството при заваръчни дейности, е съхраняван в специализиран контейнер. Собственикът на фирмата притежава лиценз за извършване на дейности, контролирани от Агенцията по ядрено регулиране, а самият уред отговаря на стандартите. Това съобщиха от пресцентъра на преокуратурата. Контейнерът с дефектоскопа е изнесен от гаража. Уведомена е Агенцията по ядрено регулиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Няма завишение на нормите за радиация във Варна"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d1%82%d1%83%d1%80%d1%81%d0%ba%d0%b8%d1%8f-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0/", "text": "Окръжна прокуратура в Монтана внесе за разглеждане в съда обвинителен акт срещу турския гражданин Серкан Чакър, който през пролетта на пътя Видин – Монтана блъсна с ТИР автобус с хора в дере. При катастрофата загина момиче, а много от пътниците бяха ранени, съобщиха от Апелативна прокуратура. Обвиняемият Чакър работил като шофьор на товарен автомобил, често пътувал в Европа, като преминавал транзитно през България и познавал пътната мрежа в страната. На 3 май тази година той пътувал от Германия за Турция през България, като управлявал товарен автомобил DAF и прикачено към него ремарке. Към 19 часа турският шофьор навлязъл в област Монтана, пътната обстановка била усложнена, валял дъжд и настилката била мокра и хлъзгава. Въпреки това водачът на ТИР-а шофирал със скорост от 98 км/ч, макар че за тежкотоварните камиони имало ограничение от 70 км/ч. извън населено място. Непосредствено преди село Смоляновци при изкачване и продължителен десен завой Серкан Чакър навлязъл с превишена скорост в лентата за насрещно движение, където в същия момент влизал и автобус с пътници от София за Белоградчик.  Когато забелязал автобуса в насрещната лента, шофьорът на ТИР-а натиснал спирачката и направил рязък завой надясно, но ремаркето на камиона се поднесло странично и със задната част блъснало почти челно автобуса. Сблъсъкът бил толкова силен, че изхвърлил автобуса от пътното платно, той разбил мантинелите и се преобърнал в крайпътна нива. В тежкото пътно-транспортно произшествие загина 21 годишна студентка, а на много от пътниците бях причинени средни телесни повреди. Бременна жена също пострада и се наложи да бъде оперирана, за да спасят лекарите нея и бебето.  Обвиняемият Серкан Чакър, който е задържан под стража в Софийския затвор, не се признава за виновен по предявеното му обвинение и счита, че няма вина за произшествието  Предстои насрочване на първо съдебно заседание по делото. Ако съдът признае тираджията за виновен, го грозят от 3 до 15 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Предават на съд турския шофьор, блъснал автобус и убил студентка край Монтана"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d1%81%d0%bf%d0%be%d0%ba%d0%be%d0%b9%d1%81%d1%82%d0%b2%d0%b8%d0%b5-%d1%81%d0%bb%d0%b5%d0%b4-%d0%ba%d0%b0%d1%82/", "text": "Китай призова за спокойствие, след като САЩ заявиха, че са готови да използват сила срещу Северна Корея, предаде „Ройтерс“. Китай апелира към всички засегнати страни да запазят самоконтрол и спокойствие. Изказването излезе след изявление на американците, в което те съобщават, че са “готови да използват сила, ако се наложи, за да спрат ядрената програма на Северна Корея“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Китай призова за спокойствие, след като САЩ заявиха, че са готови да използват сила срещу Северна Корея"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d0%b5%d1%82%d1%8a%d1%80-%d0%bd%d0%b8%d0%b7%d0%b0%d0%bc%d0%be%d0%b2-%d0%bf%d0%b5%d1%80%d0%b0%d1%82/", "text": "Петър Низамов – Перата, който нападна оператор на БТВ по време на протеста в Асеновград, остава в ареста, предава . Това реши асеновградската прокуратура. Перата е с две обвинения – за хулиганство и за нанасяне на лека телесна повреда по хулигански подбуди. На големия протест в Асеновград Перата нападна оператора и по-късно беше задържан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Оставиха в ареста Петър Низамов – Перата\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7/", "text": "Районна прокуратура – Казанлък приключи в законоустановения седмодневен срок четири бързи производства за държане на акцизни стоки – цигари, без бандерол, когато такъв се изисква по Закона за тютюна, тютюневите и свързаните с тях изделия и Закона акцизите и данъчните складове. Това съобщиха от пресцентъра на държавното обвинение. Установено е, че на 8 юни 2017 г. Ахмед Е., на 55 г., е държал в стопанисвано от него заведение в с. Г, общ. Павел баня, 200 кутии цигари без бандерол на стойност 1500 лв. На 13 юни 2017г. Милен Д., на 18 г., държал 450 кутии цигари без бандерол, на стойност 3 375 лв., в дома си в гр. Казанлък. На 16 юни 2017 г. Анелия М., на 33 г., държала в дома си в с.Хаджидимитрово, общ. Казанлък, 31 стека с кутии цигари без бандерол на стойност 2 400 лв. През периода 7 юни до 17 юни 2017 г. Милен Д., на 18 г., държал 60 стека с кутии с цигари без бандерол, на стойност 4 500 лева, в селскостопански постройки край гр. Казанлък. Извършителите на деянията са предадени на съд по повдигнатите им обвинения за престъпление по чл.234 ал.1 от Наказателния кодекс. Районен съд – Казанлък е наложил наказание на Ахмед Е. и на Анелия М от по десет месеца „лишаване от свобода“ условно с три години изпитателен срок, а Милен Д. е осъден на пет месеца „лишаване от свобода“ условно с три години изпитателен срок. Четвъртото дело е в съдебна фаза и предстои разглеждането му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Прокуратура предаде на съд четирима за държане на акцизни стоки"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-17-%d0%bd%d0%be%d0%b2%d0%b8-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b2-%d1%82%d1%8a%d1%80%d0%b3/", "text": "17 нови детски площадки изгражда тази година Община Търговище, съобщиха от местната администрация. 12 от тях ще бъдат в детски градини и филиалите им по селата. Предстои да се направят и  нови площадки за игра в жилищни зони в града, където до момента не е имало такива или старите вече не отговарят на нормите. Нов кът ще получат и малчуганите в кв. Въбел. За изграждането на новите съоръжения за игри и забавления на децата, разделени на две възрастови групи, от местния бюджет тази година са заделени 250 000 лв. Миналата година Общината приключи работа по други 19 площадки в градини и околоблокови пространства, съобразявайки ги с изискванията на закона. С дейностите по направата на кътовете е ангажирано Общинското предприятие „Флора”. Преди време с подкрепа на местната политика за осъвременяване на зоните за детски игри бяха ангажирани и предприятия от района, които инвестираха в направата на съвременни площадки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Изграждат 17 нови детски площадки в Търговищко"}
{"url": "https://trud.bg/%d1%82%d1%80%d0%b0%d0%ba%d0%b8%d1%8f-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b0-%d0%b7%d0%be%d0%bd%d0%b0-%d0%bf%d0%be%d0%b4%d0%bf%d0%b8%d1%81%d0%b2%d0%b0-%d0%bc%d0%b5/", "text": "Меморандум за бизнес сътрудничество между „Клъстер Тракия икономическа зона” и свободната Корейска зона DGFEZ от побратимения на Пловдив град Даегу ще бъде подписан в петък в заседателната зала на общинската управа под тепетата. Домакин на срещата и подписването на меморандума ще бъде заместник-кметът на Пловдив по общинската икономика, здравеопазване, екология и управление на отпадъците Розалин Петков. Подписите си под самия меморандум пък ще сложат инж. Пламен Панчев, председател на „Клъстер Тракия икономическа зона“ и Гунуу Ду (Gunwoo Do), специален пълномощник на свободната Корейска зона DGFEZ. На нейна територия се намира най-големият завод за производство на коли в света – този на автомобилния концерн „Хюндай” (Hyundai). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Тракия икономическа зона подписва меморандум с индустриална зона от Южна Корея"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d1%81%d0%be%d1%87%d0%b8-%d1%81-%d0%ba%d0%be%d0%bb%d0%ba%d0%be-%d0%b3%d0%be%d0%b4%d0%b8%d0%bd%d0%b8-%d1%81/", "text": "Прокуратурата обяви информация за сроковете на проточващи се знакови дела в България. По повод множество запитвания от представители на медиите, относно хода на наказателните производства по дела с висок обществен интерес, пресцентърът на Прокуратурата на Република България съобщава следното: 1. По запитванията, касаещи делото срещу Емилия Масларова и други лица: – С постановление на Софийска градска прокуратура от 11.08.2009 г. е образувано досъдебно производство за длъжностно присвояване; – На 25.05.2010 г. в качеството на обвиняеми лица са привлечени: Емилия Масларова – за престъпление по чл. 203 ал.1, вр. с чл. 202, ал.1, т.1, вр. с чл. 201, вр. с чл. 93 т.1 б. „а“, вр. с чл. 20 ал.2 вр. с ал.1 , вр. с чл. 26, ал.1, във вр. с чл. 282 , ал.3, вр. с ал.2, вр. с чл. 93 т.1 б. „а“, вр. с чл. 20 ал.2 вр. с ал.1 , вр. с чл. 26, ал.1 от НК; Росен Стефанов – за престъпление по чл. 211, вр. с чл. 210, ал.1 т.3, вр. с чл. 209, ал.1 вр. с чл. 26 ал.1 от НК; Михаил Методиев – за престъпление по чл. 203 ал.1, вр. с чл. 202, ал.1, т.1, вр. с чл. 201, вр. с чл. 93 т.1 б. „б“, вр. с чл. 20 ал.2 вр. с ал.1 , вр. с чл. 26, ал.1, във вр. с чл.2012 ал.5, вр. с ал.1, пр.1, вр. с чл. 20 ал.2 вр. с ал.1 , вр. с чл. 26, ал.1 от НК; Венцислав Драганов – за престъпление по чл. 203 ал.1, вр. с чл. 202, ал.1, т.1, вр. с чл. 201, вр. с чл. 20 ал.3 и ал.4, вр. с чл. 26, ал.1, във вр. с чл. 282 , ал.3, вр. с ал.2, вр. с чл. 93 т.1 б. „а“, вр. с чл. 20 ал.4 и по чл. 2012 ал.5, вр. с ал.1, пр.1, вр. с чл. 20 ал.3 и ал.4, вр. с чл. 26, ал.1 от НК; Димитър Димитров – за престъпление по чл. 282 , ал.3, вр. с ал.2, вр. с ал.1, вр. с чл. 20 ал.2 и с ал.1 от НК Иван Пенев – за престъпление по чл. 282 , ал.3, вр. с ал.2, вр. с ал.1, вр. с чл. 20 ал.2 и с ал.1 от НК. – На 12.11.2010 г. Софийска градска прокуратура е внесла обвинителен акт срещу лицата в Софийски градски съд. – На 15.12.2015 г. Софийски градски съд е постановил оправдателна присъда по отношение на всички подсъдими. – На 17.12.2015 г. Софийска градска прокуратура е депозирала протест срещу оправдателната присъда. – На 29.06.2017 г. Апелативен съд – София е отменила присъдата на СГС и е върнала делото на прокурора – за отстраняване на допуснати нарушения. Срок на досъдебното производство 1 година и 3 месеца. Срок на съдебното производство до момента – 6 години и 6 месеца. 2. По запитванията, касаещи делото срещу Николай Стефанов – съдия в Районен съд – Русе: – На 14.02.2015 г. е започнало досъдебното производство срещу Николай Стефанов за престъпление по чл. 302 т.1, б. „а“, вр. с чл. 301 ал.1 от НК; – На 15.02.2015 г. Николай Стефанов е привлечен като обвиняем за престъпление по чл. 302 т.1, б. „а“, вр. с чл. 301 ал.1 от НК и по чл. 302 т.1, б. „а“, вр. с чл. 301 ал.1 от НК вр. с чл. 18 ал.1 от НК; – На 29.06.2015 г. Софийска градска прокуратура внася обвинителен акт срещу Стефанов в Софийски градски съд; – На 12.05.2016 г. е произнесена присъда /частично оправдателна/; – На 16.05.2016 г. СГП е подала протест срещу присъдата на СГС; – На 18.10.2016 г. Софийски апелативен съд е отменил присъдата на СГС; – На 28.10.2017 г. Апелативна прокуратура – София е подала протест срещу присъдата на САС пред ВКС; – На 08.02.2017 г. Върховният касационен съд е отменил присъдата на САС от 08.02.2017г. и е върнал делото за ново разглеждане на Апелативен съд – София; – На 31.05.2017 г. Софийски апелативен съд е постановил отново оправдателна присъда спрямо Николай Стефанов; – На 13.06.2017 г. Апелативна прокуратура – София е подала протест срещу втората присъда пред ВКС; – На 03.07.2017 г. в САП са постъпили част от мотивите към присъдата и към момента предстои в законоустановения 7 – дневен срок, САП да изготви допълнителни писмени изложения към протеста. Срок на досъдебното производство 4 месеца и 15 дни. Срок на съдебното производство – 2 години. 3. По запитванията, касаещи наказателното производство срещу Пламен Митрев: – На 22.12.1997 г. от ОП- София е образувано досъдебно производство; – На 18.05.2000 г. ОП – София е внесла обвинителен акт срещу Пламен Митрев за престъпления по чл. 142а ал. 4 предл. 1 и 3 във връзка с ал. 1 във връзка с чл. 20 ал. 2 от НК и чл. 150 предл. 1 от НК и чл. 152 ал. 4 предл. 3 във връзка с ал. 1 т. 2 предл. 1 и 2 от НК и чл. 155 ал. 1 предл. 1 във връзка с чл. 20 ал. 2 от НК и чл. 156 ал. 2 т. 2 във връзка с ал. 1 във връзка с чл. 20 ал. 2 от НК; – На 13.06.2017 г. е постановена присъда, с която на Пламен Христов е наложено наказание 14 години лишаване от свобода. Срок на досъдебното производство 2 години и 6 месеца. Срок на съдебното производство – 17 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Прокуратурата посочи с колко години се проточват знакови дела\t\t\t"}
{"url": "https://trud.bg/40-%d0%b3%d0%be%d0%b4%d0%b8%d1%88%d0%b5%d0%bd-%d0%b8%d1%81%d0%bf%d0%b0%d0%bd%d0%b5%d1%86-%d0%b4%d0%be%d0%ba%d0%b0%d0%b7%d0%b0-%d1%87%d0%b5-%d1%85%d1%83%d0%bb%d0%b8%d0%be-%d0%b8%d0%b3%d0%bb%d0%b5/", "text": "Жител на испанския град Валенсия се оказва син на известния певец Хулио Иглесиас, показва тест за бащинство, съобщава  . Според местни медии, резултатът от анализа е потвърдил 99,99 процента вероятност за баинство. 40-годишният Хавиер Санчес от много години се опитва да бъде признато роднинството му със 73-годишният Иглесиас. Майка му е португалска танцьорка, с която певецът имал връзка, докато имал брак с журналистката и моделка Исабел Прейслер. Иглесиас обаче не признава бащинството. В отговор на въпроса как е можело да се направи теста без знанието на самия певец, адвокатът на ищеца отговори: „Детектив замина за САЩ и в отпадъците намери материал“ (за ДНК теста). Според юриста Санчес ще продължи да доказва, че е син на певеца. „Сега ще заведем дело, ще представим иска си пред съда, тестът за бащинство ще бъде повторен, но вече пред съда, за да се докаже какво казваме“, отбеляза адвокатът. Според него съдебният процес ще се гледа най-вероятно в Испания. Хулио Иглесиас е един от най-продаваните и успешни испаноезични изпълнители. В момента той живее в Маями. По официални данни той има 8 деца, включително популярният изпълнител Енрике Иглесиас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " 40-годишен испанец доказа, че Хулио Иглесиас му е баща\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-14/", "text": "Доналд Тръмп говори на площад „Крашински“, символ на Варшавското въстание срещу нацистката окупация. Европа да влага средства в бъдещето си, Русия да прекрати дестабилизиращата си роля в Украйна, призова американският лидер     Работна група обмисля промени. Комисиите няма да се занимават с неинвалидизиращи болести. Ще отпадне необходимостта от преосвидетелстване на хора с трайни увреждания.         Колко успешно капитализира Варшава от международното положение – коментар на Благовест Бенишев.           Демокрация значи преди всичко именно правото да се произвежда. Кривораз­браната глобализация днес се самоафишира като „късмет за народите“ – анализ на Христо Смоленов.         Постепенно хората ще заменят електроенергията със синьо гориво, казва председателят на КЕВР Иван Иванов в интервю за „Труд“.           Силует на Цветелин Кънчев.", "date": "06.07.2017", "title": " Вижте акцентите в броя на вестник „Труд“ в петък 7 юли 2017"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b5-%d1%81%d1%8a%d0%bc%d0%bd%d1%8f%d0%b2%d0%b0-%d0%b2-%d0%be%d1%86%d0%b5%d0%bb%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b0%d0%bf%d0%b0/", "text": "Бъдещето на западната цивилизация е под въпрос, заяви президентът на САЩ Доналд Тръмп вчера в ключовата си реч пред монумента на загиналите във въстанието от 1944 г. във Варшава, предаде Би Би Си. Американският държавен глава бе на визита в Полша, в рамките на която се включи в среща на върха на инициативата „Три морета”, в която влизат 12 държави от Централна Европа (виж вдясно). Визитата му идва преди началото на срещата на ръководителите на най-големите икономики Г-20 днес в Хамбург. „Както полският опит ни припомня, защитата на Запада лежи не само върху средствата, но и върху волята на неговия народ да надделее. Фундаменталният въпрос е има ли Западът воля да оцелее”, заяви Тръмп пред тълпа от възторжени поляци. САЩ подкрепят не на думи, а на дела принципа в НАТО един за всички, всички за един, изтъкна Тръмп. „Европа трябва да покаже, че вярва в бъдещето си като влага пари в обезпечаването му”, каза президентът на САЩ, който за пореден път призова страните от НАТО да увеличат разходите си за отбрана. „Днес Западът се сблъсква със сили, които се стремят да изпитат нашата воля, да подкопаят нашата увереност и нашите интереси. За да отговорим на новите форми на агресия, сред които пропаганда, финансови престъпления и кибервойна, трябва да адаптираме своя алианс и ефективно да се противопоставяме с нови методи и на всички нови полета на бойните действия”, обяви Тръмп. Ден преди срещата си с руския лидер Владимир Путин в Хамбург Тръмп настоя в речта си Русия да прекрати „дестабилизиращите си действия в Украйна и на други места”. Той поиска още „Москва да спре подкрепата за враждебни режими като Сирия и Иран”. „Вместо това Русия трябва да се присъедини към общността на отговорните нации в нашата борба с общия враг и в защита на самата цивилизация”, каза Тръмп. Преди речта си президентът на САЩ разговаря с полския си колега Анджей Дуда на съвместната пресконференция описа Полша като образцов съюзник в изграждането на защита срещу „дестабилизиращото поведение” на Русия. Той похвали силния алианс между Варшава и Вашингтон, който определи като „ключов за сдържането на конфликти”. В коментар за севернокорейската ракетна заплаха Тръмп заяви, че „САЩ сериозно ще се конфронтират с нея” и заплаши Пхенян със значителни мерки. „Те се държат много, много опасно и нещо трябва да бъде направено”, каза той. Тръмп също заяви в задочно обръщение към сирийския президент Башар Асад, че „нито една страна, която цени човешкия живот, няма да толерира използването на химическо оръжие”. В бърза реакция на обвиненията на Тръмп говорителят на Кремъл Дмитрий Песков заяви, че Москва не е съгласна с „дестабилизиращата оценка” на действията си. Но Песков отказа да прогнозира дали подобна позиция ще се отрази на днешните преговори между Владимир Путин и Доналд Тръмп.   Президентът на САЩ Доналд Тръмп предложи вчера на срещата си с 12 лидери от Източна Европа, включително президентът на България Румен Радев, да внасят US природен газ, като алтернатива на доставките от Русия. „Ако някой от вас се нуждае от енергия, само ни се обадете”, заяви Тръмп във Варшава на срещата по инициативата „Три морета”, включваща държави, разположени между Черно, Адриатическо и Балтийско море. „САЩ никога няма да използват енергията, като средство за принуда срещу вашите страни. Няма да позволим и на други да го правят. Не искаме да има монопол или монополна ситуация”, подчерта Тръмп. Той не спомена Русия, но посланието му бе ясно за останалите лидери: „Ние сме решени да ви осигурим достъп до алтернативни източници на енергия, така че Полша и нейните съседи да не бъдат държани като заложник от един доставчик”. Президентът на Полша Анджей Дуда заяви, че основното в инициативата „Три морета” е инфраструктурният коридор „Север-Юг”, предвиждащ свързване на газопреносните мрежи на 12-те страни, както и с полския терминал за втечнен газ на Балтийско море. В Швиноуйшче миналия месец получиха първата US доставка. Дуда изрази увереност, че Полша може да стане хъб за доставка на газ в Централна Европа. На двустранна среща с президентката на Хърватия Колинда Грабар-Китарович Тръмп подкрепи приключването на терминал за втечнен газ на остров Кърк на Адриатическо море.", "date": "06.07.2017", "title": " Тръмп се съмнява в оцеляването на Запада\t\t\t"}
{"url": "https://trud.bg/%d0%bd%d0%b0%d0%b4-600-%d0%b1%d0%b8%d1%82%d0%b8-%d0%bc%d0%b5%d0%b4%d0%b8%d1%86%d0%b8%d0%b8-%d0%b7%d0%b0-%d1%82%d1%80%d0%b8-%d0%b3%d0%be%d0%b4%d0%b8%d0%bd%d0%b8/", "text": "Над 600 са случаите на насилие над медици по време на изпълнение на служебните им задължения по информация на Българския лекарски съюз (БЛС). В официална позиция относно проблема от съсловната организация посочват, че са потресени от поредния случай на агресия, на безочливо поведение над медицинско лице в болница “Шейново”. Припомняме, че акушер-гинеколожка беше пребита минути след като изроди детето на нападателя си. “Агресията срещу лекар е израз на човешка примитивност и заслужава най-сурово законово наказание”, категорични са от БЛС. От там допълват, “тежкият побой над д-р Албена Гагова, всепризнат АГ-специалист и уважаван медик, е поредният израз на осъдително и недопустимо поведение към медик”. В знак на непримиримост с агресията и на подкрепа към пострадалите от насилие, медиците излизат днес, 7-и юли пред болниците на мълчалив протест. Той ще продължи между 13:00 и 13:30 ч. Още в четвъртък в следобедните часове част от столичните болниците заявиха ангажимент към тази символична демонстрация. Сред тях са УМБАЛ Александровска, САГБАЛ Шейново, МБАЛ Пета градска, УМБАЛСМ Пирогов, Аджибадем Сити клиник болница Токуда, Аджибадем Сити клиник, УМБАЛ Св. Иван Рилски и др. Председателят на БЛС д-р Венцислав Грозев призова колегите си да не съдействат на нападателя на д-р Гагова, ако реши да се изкара неадекватен и ако няма патологични и клинични данни за това.", "date": "06.07.2017", "title": " Над 600 бити медиции за три години"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d1%81%d0%bc%d0%b5%d0%bd%d1%8f%d1%82-%d0%bc%d0%be%d0%bb%d0%b1%d0%b0-%d1%81-%d0%b8%d1%81%d0%ba%d0%b0/", "text": "Министър – председателят Бойко Борисов е поискал от шефа на правната комисия Данаил Кирилов (ГЕРБ) до есента думата “молба” да бъде премахната. А навсякъде, където гражданите пишат до институциите да се ползва “искане” или “заявление”. Целта на правителството е да завърши административната реформа. Но в същото време и да не подлага на своеобразно унижение хората с документи, в които ги кара да се молят за извършване на рутинна услуга. Държавната администрация замени соцзвученето на “молба” още през 2008 година. Но все още в някои институции като районни съдилища в страната или средни училища се дават стари формуляри. Пак в някои градове се пише още молба до кмета, коментираха народни представители вчера. Думата “молба” присъства и в някои от законите и подзаконовите актове.", "date": "06.07.2017", "title": " Всички документи сменят молба с „искане“\t\t\t"}
{"url": "https://trud.bg/%d0%b6%d0%b5%d0%bb%d1%8c%d0%be-%d0%b1%d0%be%d0%b9%d1%87%d0%b5%d0%b2-%d0%b3%d0%b5%d1%80%d0%b1-%d1%81%d0%b5-%d0%be%d0%bf%d0%b8%d1%82%d0%b2%d0%b0%d1%82-%d0%b4%d0%b0-%d0%be%d1%82%d0%bd%d0%b5%d0%bc%d0%b0/", "text": "  Очевидно става дума за кампания на ГЕРБ срещу президента Румен Радев. Това коментира депутатът Жельо Бойчев от БСП по повод скандалите, свързани с комисията „Грипен” в Народното събрание. „Конституцията на страната ясно разписва правомощията и на изпълнителната власт, и на президента, който има финалното право да назначава и освобождава висшите кадри в системата на въоръжените сили, както и да ги удостоява със звания по предложение на МС”, каза народният представител по БНТ. Той добави, че предложението на управляващите – да бъдат изслушвани военните в комисията по отбрана в НС е нарушение на баланса между институциите, разписан в Конституцията. „Това е тенденция за пореден път да се неглижират и отнемат правомощията на президента”, каза Бойчев. „Беше направен опит да бъде заглушен гласът на българската опозиция в НС, в лицето на „БСП за България”, от началото на този парламент. На ГЕРБ и на правителството на Борисов не им харесва и че ще трябва да работят в среда, в която имат президент, който има мнение и го отстоява. Тази държавна функция през последните години беше изпразнена от съдържание”, каза Бойчев. Той добави, че президентът Радев не само ще отстоява мнението си, но и ще изпълнява предизборните си обещания, както и ще има и позиция по външната ни политика. Народният представител припомни, че на първия КСНС при държавния глава, управляващите поеха ангажименти към полицаите, които не спазиха. „Проектите за модернизация в Българската армия, не само, че не се ускоряват, но се и спират”, каза Жельо Бойчев. По повод работата на анкетната комисия, свързана с НДК, Бойчев заяви, че очаква да излизат още скандали. „Трябва да използваме ситуацията от няколко месеца в Македония и трябва да имаме добри отношения с Република Македония, и е добре да подпишем Договор за добросъседство между двете страни”, каза Жельо Бойчев. „Ние винаги сме подкрепяла интеграцията на съседката ни в ЕС и НАТО”, заключи депутатът. „Има член на СЕМ, който има невъзмутимо поведение. Затова имахме остра реакция в Народното събрание”, каза Жельо Бойчев в коментар на скандала „Бетина Жотева”. Той изрази съжаление, че депутатите от управляващото мнозинство неглижират проблема и добави, че с присъствието си в регулатора, Жотева го натоварва с негатив. Бойчев напомни, че след два месеца трябва да бъде избран генерален директор на БНТ, а скандалът ще легне по цялата изборна процедура. „Най-вероятно дори да иска г-жа Жотева да напусне СЕМ, не я пускат, тъй като тя държи ключа за нов генерален директор”, предположи Бойчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Жельо Бойчев: ГЕРБ се опитват да отнемат правомощия на президента"}
{"url": "https://trud.bg/%d0%b5%d0%b4%d0%bd%d0%b0-%d1%82%d1%80%d0%b5%d1%82%d0%b0-%d0%be%d1%82-%d1%80%d0%b5%d1%88%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d1%82%d0%b5%d0%bb%d0%ba-%d0%bd%d0%b5%d0%bf%d1%80%d0%b0%d0%b2/", "text": "Териториалните лекарски комисии (ТЕЛК) вече няма да се занимават със заболявания, които не инвалидизират. Това съобщи в четвъртък зам.-министърът на труда и социалната политика Султанка Петрова. До края на месец октомври трябва да е готова новата концепция за промени в ТЕЛК. Те ще включват промени в законодателството, в методиката и  определянето на единен контролен орган. По думите на Петрова е създадена вече работна група, която ще изготви промените. “Трябва да има един контролен орган,  в момента имаме шест контролни органа. Контролът се извършва само по документи и това не дава добър ефект”, коментира тя. Петрова заяви още, че е склонна да вярва, че една трета от  решенията на ТЕЛК са неправомерно издадени. По думите й ще има преразглеждане на част от тях.  Освен това ще отпадне необходимостта от преосвидетелстване на хора с трайни увреждания. Така чрез молба хората, които имат съпътстващи заболявания, ще може да им бъде увеличен процентът на неработоспособност.", "date": "06.07.2017", "title": " Една трета от решенията на ТЕЛК – неправомерни"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bb%d0%b0%d1%82%d0%b2%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d1%80%d0%b8%d1%81%d1%8a/", "text": "Потенциалът за развитие на търговско-икономическите отношения между България Латвия е висок и следва да бъде насърчаван, заяви президентът Румен Радев, който проведе във Варшава работна среща с латвийския си колега Раймондс Вейонис в рамките на участието си в инициативата „Три морета“. Румен Радев и Раймондс Вейонис подчертаха добрите двустранни отношения между двете страни и конструктивното сътрудничество в рамките на Европейския съюз и НАТО. Водещ акцент на разговора беше гарантирането на сигурността и борбата с тероризма. Българският държавен глава отново призова за общ европейски план за действие в случай на внезапно нарастване на миграционния натиск върху външните европейски граници. Президентът Вейонис заяви пълната си подкрепа за присъединяване на България към Шенгенското пространство. Раймондс Вейонис увери Румен Радев, че страната му има готовност да сподели с България и опита си във въвеждането на общата европейска валута. „България може да разчита на Латвия, която притежава опит в подготовката за присъединяване към Еврозоната“, заяви латвийският президент. Румен Радев от своя страна покани военни от Латвия да се включат в ученията на НАТО, които се провеждат в България.", "date": "06.07.2017", "title": " Президентът на Латвия подкрепи присъединяването на България към Шенген"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f-%d0%bd%d0%b0-%d0%bd%d0%b5%d0%b7%d1%80%d1%8f%d1%89%d0%b8%d1%82%d0%b5-%d1%82/", "text": "21-годишният Тодор Николов от Несебър, който нападна група незрящи туристи от Словакия на улица в стария град, ще трябва да плати парична гаранция от 3 хиляди лева. Това реши Районният съд в града с мотив, че той е болен и трябва да се лекува, предаде  . От прокуратурата отново поискаха да му бъде наложена най-тежката мярка за неотклонение „задържане под стража“. Преди началото на съдебното заседание обвиняемия Тодор Николов се извини за поведението си: „Да, извинявам се! Грешката е голяма. Не беше умишлено. Просто в момент на уплаха така съм реагирал“. Според съдебно-медицинската експертиза той страда от високо кръвно налягане и хипоталамична дисфункция, която води до наднормено тегло и изоставане в половото развитие. Неговият адвокат Веселина Василева поиска по-лека мярка за неотклонение като „подписка“ или „домашен арест“. „Защото има заболявания, които не позволяват лечението да бъде осъществявано в условията на арест. До 23-ти е бил в болница, на 24-ти се случва този инцидент. В никакъв случай не оправдавам неговата постъпка, но не считам, че това е едно тежко престъпление“, каза защитникът. От прокуратурата настояваха да му бъде наложена най-тежката мярка“задържане под стража“. „Как така Тодор Николов е здрав за нагли престъпления, а болен когато трябва да понесе санкции от Закона“, попита прокурора по делото Радост Бошнакова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Съдът пусна нападателя на незрящите туристи в Несебър срещу 3000 лв. гаранция"}
{"url": "https://trud.bg/%d0%b6%d0%b8%d0%b7%d0%bd%d0%b5%d0%bd%d0%b8%d1%8f%d1%82-%d1%81%d1%82%d0%b0%d0%bd%d0%b4%d0%b0%d1%80%d1%82-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd/", "text": "Жизненият стандарт във Великобритания се понижава с най-бързите темпове от 2011 г. насам. След вота за Брекзит от миналия юни инфлацията започна да се покачва. Това показват публикуваните днес данни на националната статистическа служба, съобщава The Independent. През първото тримесечие на 2017 г. реалният доход на домакинствата е бил с 2% по-нисък спрямо същия период през 2016 г. Това е най-голямото понижаване от края на 2011 г., когато реалният доход на домакинствата падна с 3%. Тогава кризата в еврозоната беше в разгара си, а инфлацията при потребителските цени надхвърли 5%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Жизненият стандарт във Великобритания спада, инфлацията расте"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8-%d1%82%d1%80%d1%8a%d0%bc%d0%bf-%d0%be%d0%b1%d1%81%d1%8a%d0%b4%d0%b8%d1%85%d0%b0-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f/", "text": "Германският канцлер Ангела Меркел и президентът на САЩ Доналд Тръмп са разговаряли в навечерието на срещата на върха на Г-20 в Хамбург, съобщиха германски представители. В продължилия около час разговор били обсъдени въпроси, свързани със Северна Корея, Близкия изток, конфликта в източна Украйна и теми от форума на Г-20, който се открива утре, информира  . По-рано германският канцлер Ангела Меркел заяви, че не иска да бъде посредник между президентите на Русия и на САЩ Владимир Путин и Доналд Тръмп.  „Ние имаме своя ясна позиция, включително и относно положението в Украйна. Стараем се в „нормандския формат“, включително и със САЩ, да намерим общо решение“, поясни тя. „Аз не виждам своята задача в посредничество, а в това да давам принос за решаването на проблема, и такъв принос е именно „нормандският формат“, добави Меркел   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Меркел и Тръмп обсъдиха Северна Корея, Близкия изток и Украйна"}
{"url": "https://trud.bg/%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b4%d0%b5%d0%bd%d1%82%d0%b0%d0%bb%d0%bd%d0%b8%d1%8f-3d-%d1%81%d0%ba%d0%b5%d0%bd%d0%b5%d1%80-%d0%b2-%d0%b7%d0%bb%d0%b0%d1%82%d0%bd%d0%b8%d1%8f-%d1%81/", "text": "Правилното планиране при поставянето на зъбен имплант е жизненоважно за успеха на лечението. Изводът е  част от насоките на Международната организация по имплантология, която утвърждава компютърната томография (скенер) като златен стандарт в тази дейност. Пловдивската клиника „Медикус Алфа“ е второто лечебно заведение в страната, което въвежда системата Dental CT през 2009 г. Днес екипът на клиниката е един от малкото, който прилага скенера на челюсти като рутинна диагностична процедура при тежки орални, дентални и лицево-челюстни заболявания. Изследването се извършва и интерпретира от специалист по образна диагностика, който работи в тясно сътрудничество с денталните лекари и лицево-челюстните хирурзи. Високото качество на визуализацията им помага да вземат най-точните решения за лечението на пациента, и да го проведат прецизно и щадящо. „Специалната система Dental CT е софтуер, който надгражда компютърно-томографския метод за диагностика на заболявания в областта на челюстите. Благодарение на мощността на апаратурата 3D скенерът измерва точно ширината и дължината на мястото, на което трябва да се постави имплантът, и дава на стоматолога незаменима информация дали в този участък костта е здрава и имплантът може да се закрепи надеждно и безопасно. Освен това в задълженията на специалиста по образна диагностика е да даде и текстово обяснение на визуалния материал от изследването. Това допълнително улеснява имплантолога и дава на пациента яснота и спокойствие, че се е доверил на компетентни и опитни специалисти“, обясни д-р Васил Топлев, ръководител на сектора по образна диагностика в пловдивската клиника. Според специалистите поставянето на зъбни импланти без предварително изследване с дентален скенер крие рискове – и двете челюсти имат анатомични особености, които няма как да се предвидят прецизно без скенер с 3Д дентална програма . Изследването помага мястото, на което имплантът трябва да се закрепи, да бъде измерено с точност до милиметър. Тази прецизност е нужна заради съседните на челюстите структури – максиларен синус над горната и кръвоносни съдове и лицеви нерви в долната. Засягането на някоя от тях води до тежки усложнения, някои от които – необратими. Надстройката Dental CT  дава възможност рентгеновият лъч да се центрира точно върху горната или долната челюст и да се създаде изображение със стъпка 1мм. Така се получават така наречените „сурови“ основни данни. Dental CT е протокол, по който образният диагностик превръща тези основни данни в триизмерен образ. Може да се извлече също панорамна снимка на челюстта и напречни срезове в зоната, която предстои да бъде лекувана. Пациентът се изследва легнал, а не седнал или прав, което свежда до минимум неволните движения, защото те влияят на качеството на образа. Апаратурата предлага щадящи условия на сканиране, едно от които е възможността за малка полоса на изследване – 40мм ширина на рентгеновия лъч. Така се облъчва само изследваната челюст, а не цялата глава. Времетраенето на облъчването е до 40 секунди, а мощността на апарата дава възможност за много прецизно изображение, което е в пъти по-подробно от това на други, по-малки апарати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Включиха денталния 3D скенер в златния стандарт за зъбна имплантология"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d0%bd%d0%be-%d1%87%d1%83%d0%b6%d0%b4%d0%b8-%d0%b1%d0%b0%d0%bd%d0%ba%d0%b8-%d0%bf%d0%be%d0%b4%d0%b3%d0%be%d0%bd%d0%b8%d1%85%d0%b0-%d0%b1%d1%83%d0%bb%d1%81/", "text": "Пак мирише на корупция! Как държавна банка, създадена за финансиране на малки и средни предприятия, иска да кредитира Булсатком ЕАД с блокирани от държавата сметки? Не е трудно да заподозрем държавния апарат и в частност Министерството на финансите и в двойнственост. От една страна контролираната от МФ Национална агенция по приходите е наложила запор на сметките на Булсатком ЕАД поради неплатени данъци в размер на 10 милиона лева и принудително събира вземанията си. В същото време контролираната от същото МФ Българска Банка за Развитие планира да отпусне 20 милиона евро на същата фирма. Да оставим настрана абсурда да се кредитира фирма със запорирани от НАП сметки. Да оставим настрана факта, че компанията не може да предостави никакви гаранции, тъй като всичкото й имущество, сметки, и самата тя като предприятие е заложена в чужда банка срещу кредит от 85 милиона евро, който също е необслужван. Да оставим настрана факта, че акциите на фирмата са също заложени в чужда банка и поради необслужването на кредита съществува реалният риск фирмата да бъде обявена в несъстоятелност. Да оставим на страна факта, че фирмата дължи над 30 милиона евро на своите доставчици в страната и вече има съдебни искове срещу нея. Пита се как това въобще е възможно? Има ли друга фирма, която ББР кредитира при такива условия? Как ББР планира да кредитира фирма във фактическа несъстоятелност? Защо министърът на финансите не обърне внимание на корумпираните си чиновници?", "date": "06.07.2017", "title": " Скандално: Чужди банки подгониха Булсатком, държавата го спасява"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d0%bc%d0%b5%d1%82%d0%b5-%d0%b8-%d0%b1%d0%b0%d0%b3%d0%b4%d0%b0%d1%82%d0%b8%d1%81/", "text": "Григор Димитров се класира за третия кръг на „Уимбълдън“ след победа с 6:3, 6:2, 6:1 над Маркос Багдатис (Кипър). Българинът нямаше никакви проблеми на корта и с лекота взе 8-а победа в 9 мача с този съперник, затваряйки мача със зрелищно воле. Гришо пласира и невероятен хотшот зад гърба. Димитров продължава без загубен сет в турнира, а в следващия кръг ще срещне победителя от мача между Джон Иснър (САЩ) и Дуди Села (Израел).", "date": "06.07.2017", "title": " Григор омете и Багдатис (видео)"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-30-%d0%b4%d0%b5%d0%ba%d0%b0%d1%80%d0%b0-%d1%81%d1%83%d1%85%d0%b8-%d1%82%d1%80%d0%b5%d0%b2%d0%b8-%d0%ba%d1%80%d0%b0%d0%b9/", "text": "Около 30 декара сухи треви и храсти горяха в Благоевград. Пожарът е пламнал в ранния след обяд в района на Югозападния университет „Неофит Рилски”. Сигналът за инцидента е подаден от работници на автомобилен сервиз в района. В гасенето на огъня се включиха няколко екипа на пожарната, предаде  . Въпреки че теренът е близо до жилищни сгради, той не се поддържа и има много изсъхнала растителност. Заради силния вятър пожарът бързо се е разраснал и огънят достига на 20 метра от най- близките къщи. Хората, които живеят в района успяват да преместят навреме автомобилите си, за да не ги обхване огънят. От пожарната в Благоевград казаха, че огънят е локализиран. Предстои да се изяснят причините за пожара, като не е изключено причината да е човешка небрежност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Пожар изпепели 30 декара сухи треви край Югозападния университет"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%b3%d0%b0%d0%b4%d0%b6%d0%b5%d0%b2-%d0%b3%d0%b5%d1%80%d0%b1-%d0%b8%d1%81%d0%ba%d0%b0%d0%bc%d0%b5-%d0%b4%d0%b0-%d0%b8%d0%bc%d0%b0-%d0%b2%d0%b8%d0%b4%d0%b8%d0%bc/", "text": "Планираните промени в Закона за въоръжените сили не са насочени срещу правомощията на Президента, защото в назначаването на генерали силната позиция е на министъра на отбраната. Това заяви депутатът от парламентарната група на ГЕРБ Христо Гаджев по  . Според Гаджев около планираните промени в Закона за въоръжените сили отдавна е бил постигнат консенсус, но сега БСП са се отметнали. Той заяви, че целта на промените е новопроизведените генерали да бъдат известни на обществото и депутатите с изслушване след издаването на указ от Президента. „Ние искаме да има видимост на новопроизведените генерали. Те имат нужда от контакт и издигане на пагона. Силният човек в номинацията на генералите е министърът. Искахме изслушването пред НС да е след указа на президента. Служебното правителство назначи неопитен човек извън системата на поста на постоянен секретар на отбраната, затова искаме да има ясни правила. Нямаме намерения да провеждаме конкурс оттук нататък“, каза Христо Гаджев. Той отрече от главния секретар на отбраната да зависи превъоръжаването на Въоръжените сили и съответно промените в начина, по който се назначава, да целят контрол над оръжейните сделки. Гаджев подчерта, че е освен техническите параметри в избора на нов боен самолет, важно е да се гледа и с какъв партньор се сключва сделката. „Швеция има проблем, че е неутрална страна. Ако се задейства чл. 5 от договора на НАТО, не знаем тя как ще реагира. Това трябва да се прецизира в договора и е отговорност на г-н Каракачанов“, посочи депутатът. Христо Гаджев подчерта, че работата на анкетната комисия за процедурата на избора на нов боен самолет е да се съблюдава начинът, по който ще се изразходят средствата, предвидени за него. Той напомни, че работа на Народното събрание е упражнява бюджетен контрол над правителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Христо Гаджев, ГЕРБ: Искаме да има видимост на новопроизведените генерали"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%b0-%d0%ba%d1%83%d0%ba%d1%83%d1%88%d0%b5%d0%b2%d0%b0-%d1%84%d0%b8%d1%80%d0%bc%d0%b8-%d0%be%d1%82-%d1%81%d0%b8%d0%b2%d0%b8%d1%8f-%d1%81%d0%b5%d0%ba%d1%82%d0%be/", "text": "Фирми от сивия сектор печелят обществени поръчки за доставка на хранителни продукти за училища, детски градини и болници. За този проблем алармира председателят на Федерацията на хлебопроизводителите Мариана Кукушева след Консултативния съвет по зърното. Според нея проблемът е в остарелия закон за храните, според който регистрацията в контролната агенция не е задължителна. „Тоест, аз като бизнес оператор, който произвежда, търгува, дистрибутира храни, имам право да се регистрирам, ако желая. Ако не се регистрирам, парадоксът е, че не могат да дойдат да ме проверят, защото съм частна собственост“, каза Кукушева, цитирана от  . По думите й, нормативният хаос, води до увеличаване на сивия сектор, който успява успешно да участва и в субсидирани от данъкоплатците програми. „В сферата на храните обществените поръчки по схема „Училищен плод“ и „Училищно мляко“ се изпълняват от фирми, представители на сивата икономика“, посочи тя. С новия Закон за храните става задължителна регистрацията в Агенцията по храните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Мариана Кукушева: Фирми от сивия сектор печелят поръчки за доставка на храни в училища и болници"}
{"url": "https://trud.bg/%d0%bf%d0%be%d1%81-%d1%82%d1%80%d0%b5%d0%bc%d0%b8%d0%bd%d0%b0%d0%bb-%d0%b4%d0%b0-%d0%b8%d0%bc%d0%b0-%d0%b2%d1%8a%d0%b2-%d0%b2%d1%81%d1%8f%d0%ba%d0%b0-%d0%bf%d0%b0%d1%82%d1%80%d1%83%d0%bb%d0%ba%d0%b0/", "text": "Пътните полицаи да имат право да обработват плащания на дължими глоби чрез ПОС-терминал – изнесена точка, в патрулните си автомобили. Това предлагат с поправки в Закона за движение по пътищата (ЗДвП) шестима депутати от партия „Воля”. Сред вносителите обаче не е техният лидер Веселин Марешки. Проектът предвижда при налагането на принудителна административна мярка – вземане на книжката, за неплатени глоби, шофьорът да се издължи ня масто през ПОС-устройството. Ако няма банкова карта или сметката му е празна, ченгетата задължително да му прибират свидетелството. После обаче да му дадат 2 часа, през които за плати чрез пощенски запис или банков превод по посочената сметка на МВР. И ако спре катаджийските хронометри на 120 минути, да си получи книжката обратно. Вносителите на радикалната концепция за ПОС-устройства в патрулките още днес могат да посетят гишетата на КАТ-София. Там има ПОС-терминали, но само в отдела за издаване на книжките. За всички други услуги, включително и глобите, задължително се плаща в брой. Нещо повече – единствената банка, която е допусната да работи на пункта, също не е монтирала ПОС-устройства.", "date": "06.07.2017", "title": " ПОС-треминал да има във всяка патрулка на КАТ\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b7%d0%b0%d0%bf%d0%b0%d0%b4%d0%bd%d0%b8%d1%8f-%d0%bf%d0%b0%d1%80%d0%ba-%d1%81-%d0%bd%d0%b0%d0%b4-10-%d0%bc%d0%bb%d0%bd-%d0%bb%d0%b2/", "text": "Реконструкцията на Западен парк в София ще струва 10 233 400 лв. Това стана ясно след като Столичната община стартира процедура за избор на изпълнител за цялостно обновяване на парка. Описаният в документите бюджет е 8,527 млн. лева без ДДС, а с ДДС ремонтните дейности се очаква да струват малко над 10,2 млн. лева. Местната администрация предвижда цялостно обновяване на парка, на площ от 530 дка, разположени между бул. „Сливница“, ж.п. линията София-Перник, бул. „Царица Йоанна“ и река Суходолска. В проекта се планира ремонт и обновяване на настилките – нови гранитни плочи и павета, бетонова и опесъчена настилка, подмяна на парковото обзавеждане, изграждане на нови детски площадки, ремонт и подмяна на техническата инфраструктура. Ще бъдат поставени нови пейки, кошчета за отпадъци, електрически стълбове, информационни табели и велосипедни стендове. Общината иска да се възстановят и оформят и водните обекти в парка, да се изгради изцяло ново осветление. То трябва да бъде енергоспестяващо. Градската управа ще се погрижи и за видеонаблюдението, както и за инфраструктурата за захранването на помпени станции и водни площи. Предвиден е и ремонт на техническата ВиК инфраструктура, изграждане на нова поливна система, и ново озеленяване, възстановяване на съществуващи цветни площи и изграждане на нови. Знаковите места в парка са разработени като отделни подобекти. Ремонтът се финансира със средства от оперативната програма „Региони в растеж“ 2014-2020 г. Крайният срок за подаване на оферти е 14 август. Отварянето им се предвижда да е на 15 август.", "date": "06.07.2017", "title": " Ремонтират Западния парк с над 10 млн. лв."}
{"url": "https://trud.bg/%d0%bd%d0%b0-21-%d1%8e%d0%bb%d0%b8-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb%d0%b5/", "text": "  Паметникът на Васил Левски в Пещера ще бъде официално открит на 21 юли от 18.30 часа, съобщи кметът на родопския град Николай Зайчев. Монументът ще бъде разположен в парковите площи пред Районния. Предложението за създаването на паметника е на бившия общински съветник и настоящ депутат в 44-ото Народно събрание Йордан Младенов от коалиция „БСП за България”, като то срещна подкрепата на политическите опоненти, като преди седмица в дарителската сметка за монумента в Общинска банка 2000 лв. лични средства внесе народната представителка от ГЕРБ Десислава Костадинова. През месец април тази година кметът на Община Пещера Николай Зайчев и скулпторът Спас Киричев подписаха договор за изработването на паметника, а по повод набирането на нужните средства за изработването му още през ноември 2016 г. по инициатива на градската управа и Общобългарският комитет „Васил Левски“ бе открита и дарителска сметка. На 18 юли цялата страна ще отбележи 180-годишнината от рождението на Апостола на българската свобода Васил Левски, но честванията в Пещера ще продължат чак до 21 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " На 21 юли откриват паметника на Васил Левски в Пещера"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d1%83%d0%bc%d1%83%d0%b2%d0%b0%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%ba%d0%b0%d0%ba-%d1%82%d1%80%d0%b8%d1%85%d1%8a%d0%bb%d0%bc/", "text": "Нарочна комисия от експерти от различни институции и граждани започна в четвъртък оглед на Стария град в Пловдив. „Целта е да се огледат внимателно всички проблеми на територията на Трихълмието и да се изготви доклад с конкретни мерки и предписания“, заяви кметът на район „Централен“ Георги Стаменов. Той обясни, че резултатите от проверката ще бъдат описани в подробен доклад, в който ще бъдат набелязани краткосрочни, средносрочни и дългосрочни мерки. „Въпросите, свързани с компрометирани стълбове, електрическо осветление или изсъхнали клони по дърветата ще бъдат решени в най-кратки срокове. Там, където се касае за инфраструктура и по-сериозни капиталови разходи, проблемите ще се решават в средносрочен и дългосрочен период. Идеята е Старият град да стане още по-привлекателен за туристи и да бъдем полезни на бизнеса и живущите“, допълни кметът на 85-хилядния район „Централен”. В комисията освен Георги Стаменов бяха още директорът на общинско предприятие „Чистота“ Иван Стоянов, архитекти, експерти по Закона за културно наследство, инженери, представители на Община Пловдив , на кметството в район „Централен“, на Общински институт „Старинен Пловдив“, общинско предприятие „Градини и паркове“, общинско предприятие „Организация и контрол на транспорта“, Археологическия музей, граждански сдружения и неправителствени организации, бизнесмени и еколози. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Експерти умуват в Пловдив как Трихълмието да стане магнит за туристите от страната и чужбина"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d1%80%d0%be%d0%ba%d0%b0-%d0%b7%d0%b0-%d0%be%d0%b1%d1%81%d1%8a%d0%b6%d0%b4%d0%b0%d0%bd%d0%b5-%d0%bd%d0%b0-%d0%bf%d1%80%d0%be%d0%b5%d0%ba/", "text": "Удължават срока за обсъждане на Проект на Закон за изменение и допълнение на Закона за туризма, става ясно от Портала за обществени консултации на МС. Сред новите моменти в закона са разработването на регламент за националните курорти, създаване на специализирано звено за контрол към министъра на туризма, допълнително гарантиране правата на потребителите при организирани пътувания с туроператор и др. В закона се създава нова глава, с която се въвежда регламент и се определя начинът за обявяване на дадено селищно образувание за национален курорт. Това ще става с решение на Министерския съвет по предложение на министъра на туризма. Предвижда се и разписването на Наредба за управление и организация на туристическата дейност на територията на националните курорти, а в тяхното ръководство ще бъдат включени и представители на собственици на туристически обекти. Разширяват се и контролните функции на министъра на туризма, като от 2017 г. се предвижда да заработи специализирано звено за контрол към министерството. То ще проверява и в случай на нарушения ще налага глоби и имуществени санкции, както и принудителни административни мерки – прекратяване и понижаване категорията на туристически обекти, временно затваряне или забрана на достъпа до туристически обект, заличаване регистрацията на туроператори и туристически агенти и ще упражнява контрол за изпълняване на изискванията за поддържане на туристическите атракции както и за воденето на регистрите от отговорните лица и извършването на вписванията в Единната система на туристическа информация. Определят се правомощията на Комисията за защита на потребителите и те ясно се разграничават от тези на контролното звено към министерството. За да се повиши качеството и сигурността на услугите, се въвеждат допълнителни изисквания към туроператорите и туристическите агенти. Всеки туроператор ще бъде задължен и да предоставя номер и дата на сертификата за сключена застраховка „Отговорност на туроператора“, който ще бъде вписан в Националния туристическия регистър, като потребителите ще могат да проверят това онлайн през сайта на министерството. Издаденият от застрахователя сертификат, който туроператорът предоставя на потребителя, задължително ще съдържа данни, освен за размера на застрахователната сума, и за срока и начина наплащане на застрахователната премия. В интерес на потребителите се урежда изрично задължение за туроператора в случай на неизпълнение на сключен договор за организирано туристическо пътуване да възстанови на потребителя платената сума за непредоставената услуга, а при обявена неплатежоспособност – да откаже в писмен вид. Слага се край и на практиката за дълго забавяне при възникване на застрахователно събитие, като се установява тримесечен срок за произнасяне от застрахователя по възникнал казус и съответно за плащане по претенцията по застраховката. С цел насърчаване на традиционните български занаяти и тяхното популяризиране се въвежда отличие „Национална автентичност“ за определени видове туристически обекти, за изграждането, обзавеждането и/или оборудването на които са използване произведения на народните художествени занаяти. Редът и условията за присъждане на отличието ще се определят с наредба към закона. По отношение на туристическите пътища/пътеки в страната се предвижда да са обвързани в единна национална и европейска мрежа, съгласно единни международни стандарти, като редът, условията и стандартите на маркировката и поддържането на националната мрежа ще се определят с наредба, издадена от министъра на туризма и министъра на младежта и спорта. Промените в Закона за туризма предвиждат да се увеличат източниците на приходи в общините за целево финансиране на програмите им за развитие на туризма. Планира се таксите за категоризация на туристически обекти и други такси, и глоби да се насочат целево за финансиране на програмите за развитие на сектора. По този начин общините ще бъдат пряко ангажирани с развитието на туристическия отрасъл, а инвестициите в сектора ще нараснат, което ще осигури и по-добри услуги на потребителите. Разписват се и правила за изготвянето на правила за оценяване качеството на предоставяните туристически услуги и ежегодно връчване на „Етикет за качество”, които ще бъдат разработени съвместно с националните браншови туристически организации. Предвижда се вписаните в НТР браншови, професионални и продуктови туристически сдружения да се обединяват в национални туристически сдружения. Въведените условия и ред за признаване на дадено национално туристическо сдружение за представително на национално равнище предвиждат това да става с акт на Министерския съвет по предложение на министъра на туризма за срок от 4 години. Критериите, редът и начинът за установяване на съответствие с критериите за представителност ще се определят с наредба към закона. По този начин ще се преодолее голямата фрагментираност в сектора и ще се подобри комуникацията между бизнеса и държавата. С цел да се регламентират конкретни правила за изграждане, експлоатация и техническа безопасност на басейни и водни атракциони в туризма, в законопроекта се създава правно основание за приемане на две нови наредби, които да регламентират тази дейност. Те следва да се приемат от Министерския съвет по предложение на Министерството на туризма, Министерството на регионалното развитие и благоустройството и Министерството на икономиката. С промените в закона, Регистърът на туристическите атракции ще стане част от Националния туристически регистър. Уреждат се критериите за определяне степента на атрактивност на туристически атракции, които подлежат на вписване в него. Въвеждат се единни стандарти за указателните табели за атракциите, информацията, която трябва да съдържат и тяхното графично оформление, като детайлизираните изисквания ще бъдат разписани в отделна наредба.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Удължават срока за обсъждане на Проект на Закон за изменение и допълнение на Закона за туризма"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d1%80%d0%b0%d0%b7%d1%83%d0%b2%d0%b0-%d0%b4%d0%b2%d0%b5-%d0%b4%d0%b5%d0%bb%d0%b0-%d1%81%d0%bb%d0%b5%d0%b4/", "text": "Районна прокуратура в Ихтиман образува две дела след катастрофите на магистрала „Тракия“ вчера, при които пострадаха десетки, информираха от прокуратурата. Разследванията са за нарушаване на правилата за движение по пътищата. Според прокуратурата по непредпазливост са причинени телесни повреди на повече от едно лице. Пострадалата при другата катастрофа на АМ „Тракия“ е жена от Сърбия, и тя е с черепно-мозъчна травма.   Разследването продължава под ръководството на Районна прокуратура – Ихтиман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Прокуратурата образува две дела след катастрофите на АМ „Тракия“"}
{"url": "https://trud.bg/%d0%b2%d1%82%d0%be%d1%80%d0%b8-%d0%bd%d0%be%d0%b2%d0%be%d0%bf%d0%be%d1%81%d1%82%d1%80%d0%be%d0%b5%d0%bd-%d0%b1%d1%8a%d0%bb%d0%ba%d0%b5%d1%80-%d0%bd%d0%b0-%d0%b1%d0%bc%d1%84-%d0%b2%d0%b4%d0%b8%d0%b3/", "text": "От Китай идва поредното потвърждение, че „Параходство Български Морски Флот“ АД развива с бързи темпове своя флот. На 6 юли в китайската корабостроителница Jiangsu Hongqiang Marine Heavy Industry, Qidong (недалече от Шанхай), беше вдигнат флагът на новопостроения 42 300-тонен бълкер (кораб за насипни товари) „Рила“, съобщиха от пресцентъра на БМФ. На церемонията са присъствали изпълнителният директор на Параходство „Български морски флот“ АД к.д.п. Александър Калчев и директорът на дирекция „Техническа експлоатация“ инж. Даниел Харизанов. Първи капитан на новопостроения плавателен съд е к.д.п. Ганчо Христов, а първи главен механик – инж. Камен Василев. Корабът ще посети няколко пристанища за натоварване в Китай, а пристанищата за разтоварване са в Средиземно море. „Рила“ е вторият пореден високоефективен кораб от най-ново поколение на най-старата и най-голяма българска шипингова компания, която отбелязва тази година своята 125-та годишнина.  Последователното обновяване на флота на БМФ с тези конкурентоспособни плавателни съдове затвърждават позициите на Параходството на международните пазари и му позволяват да разшири своята дейност. Корабът „Рила“ е четвъртият кораб с това име в историята на „Параходство БМФ“ АД. Така дружеството запазва традицията при наименоване на корабите, като новопостъпилите бълкери получават имена на български планини и планински върхове. Вече се знае и името на третия 42 300-тонен съд, който се изгражда в Китай – „Рожен“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Втори новопостроен бълкер на БМФ вдигна флаг"}
{"url": "https://trud.bg/%d0%b6%d0%b8%d0%b2%d0%b8%d1%82%d0%b5-%d0%b4%d0%b8%d0%bd%d0%be%d0%b7%d0%b0%d0%b2%d1%80%d0%b8-%d0%b8%d0%b4%d0%b2%d0%b0%d1%82-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Eдна от най-известните и атрактивни изложби в света „Живите динозаври“ ще гостува в Морската градина на Варна oт 10-ти юли до 3-ти септември и ще предложи едно незабравимо пътешествие в праисторическото време. Тя ще представи 24 вида движещи се динозаври и скелети на динозаври в реални размери, включително и най-популярният сред децата Т-Рекс. Всеки един от тях е пресъздаден с характерните за дадения вид цвят, текстура, движения и звук. Огромните движещи се фигури на динозаври са изградени с удивително внимание и към най-малкия научен детайл, което прави съвсем истински, а посетителите се пренасят само за няколко минути милиони години назад. Освен интерактивните фигури, изложбата запознава и с любопитни факти за произхода и живота на динозаврите, техните навици, как са ловували и как са отглеждали малките си. Това е първата по рода си изложба в световен мащаб. От началото на нейното представяне е посетена от повече от 10 млн. души в Южна Америка, Холандия, Италия, Унгария, Румъния, Кипър, Гърция, Сингапур, Тайланд, Дубай и още много други страни в цял свят. Събитието е част от програмата „Варна – Европейска младежка столица” 2017 и се реализира с подкрепата на Община Варна. Динозаврите ще се разхождат в Морската градина, около Пантеона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " „Живите динозаври” идват във Варна"}
{"url": "https://trud.bg/%d0%b8%d0%bd%d1%84%d1%83%d0%b7%d0%b8%d0%be%d0%bd%d0%bd%d0%b0-%d0%bf%d0%be%d0%bc%d0%bf%d0%b0-%d0%be%d1%82-%d0%bd%d0%b0%d0%b9-%d0%b2%d0%b8%d1%81%d0%be%d0%ba-%d0%ba%d0%bb%d0%b0%d1%81-%d0%bf%d0%be%d0%bb/", "text": "Инфузионна помпа за венозни вливания при малки деца от най-висок клас получи днес като дарение лекарите и медицинските сестри от Първа детска клиника към УМБАЛ „Св. Марина“ – Варна с ръководител проф. д-р Виолета Йотова. Божидар Венков от Младежко сдружение „Вектор“ и Борислав Илиев от бар „Егоист“ връчиха официално дарението на медиците от детската клиника, средствата за което бяха събрани в началото на юни по време на благотворителна вечер. „Инфузионната помпа е задължително да присъства в съвременните модерни болници и особено в детските отделения, защото позволява прецизно дозиране на разтворите, които трябва да се вливат при редица състояния, изключват възможността от грешка и освобождават време на медицинския персонал“, каза проф. д-р Виолета Йотова и връчи благодарствени грамоти на дарителите с пожелание за повече подобни кампании. „Нашата цел е да обединяваме младите хора, като им помагаме в тяхното личностно и професионално развитие и насочваме енергията им в дейности, полезни на обществото.“ Това каза председателят на Младежко сдружение Вектор Божидар Венков, а г-н Илиев благодари на Любо Киров, Орлин Павлов, Дидо от Дийп зоун проджект, Павел и Венци Венц и членовете на групата Скандау, които предоставиха свои лични вещи за разпродажба в благотворителния търг, както и на малките таланти от „Бънджи сингърс“, които дариха времето си и се включиха със свои изпълнения. В Клиниката по педиатрия в УМБАЛ „Света Марина” – Варна се лекуват деца от цяла Североизточна България, включително и новородени бебета. Лекарите и медицинските специалисти овладяват случаи и на най-тежки заболявания и спасяват децата на България.", "date": "06.07.2017", "title": " Инфузионна помпа от най-висок клас получи детската клиника в УМБАЛ „Св. Марина“ – Варна"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%80%d0%b0%d0%b4%d0%b8%d0%be%d0%b0%d0%ba%d1%82%d0%b8%d0%b2%d0%b5%d0%bd-%d0%b8%d0%b7%d0%be%d1%82%d0%be%d0%bf-%d0%b2-%d0%b3%d0%b0%d1%80%d0%b0%d0%b6-%d0%bf/", "text": "Контейнер, излъчващ радиация, откриха полицаи и пожарникари в гараж под жилищен блок на бул. „Сливница“ 187 във Варна. Униформените действали по сигнал и атакували помещението малко след полунощ в четвъртък, разказа очевидецът Искрен Иванов. „Дойдоха и цивилни, правиха замервания. Съобщиха, че са открили радиоактивен Иридий 192 в капсула от обеднен уран. Мястото й не е тук, на 2 метра под спящи хора“, притеснен бе младежът. Изотопът е част от дефектоскоп. Уредът служи за проверка на заварки и е собственост на живеещ в блока мъж на име Дорислав, който не бе открит за коментар. Според прокуратурата фирмата му имала лиценз от Агенцията за ядрено регулиране /АЯР/, а дефектоскопът бил изправен. „Няма опасност за жителите на блока“, категорични бяха от държавното обвинение. От полицията уточниха, че дозиметричните проверки установили леко завишение на нормите за радиация край самия контейнер, но не и извън гаража. „Това е лъжа. Имаше радиация и отпред. Извършено е престъпление. Уредът няма място в жилищен блок, може да разболее хората“, категоричен бе обаче подателят на сигнала Христо Чукачев. Фирмата му „Мултитест“ има лиценз от АЯР за доставка, превоз, съхранение на изотопи и наскоро с нейна техника бил открил радиоактивен източник, подготвен за нелегален износ по море от порт Варна-запад. Чукачев разказа, че от известно време имал информация, че притежателят на дефектоскопа работи в разрез с правилата. Организирал наблюдение и в сряда около 20 ч видял Дорислав да внася контейнера в гаража си. Направил измерване от улицата, установил наднормена радиация и тогава сезирал полицията, АЯР и РЗИ. Уредът бил изнесен от блока около 3 ч сутринта. „Изотопът трябва да се съхранява на специално място, а когато се мести, да е в кола с обозначения и поне двама оператори, което също не е спазено“, описа правилата Чукачев. Той отхвърли подозренията, че става дума за конкурентна битка. „Разликата между нас е огромна, но всеки трябва да работи по правилата, особено ако нарушаването им застрашава хората“, категоричен бе подателят на сигнала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Откриха радиоактивен изотоп в гараж под блок във Варна\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d0%b2-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bc%d1%8a%d0%bb%d1%87/", "text": "Български лекарски съюз е потресен от поредния случай на агресия, на безочливо поведение над медицинско лице в болница „Шейново“. Агресията срещу лекар е израз на човешка примитивност и заслужава най-сурово законово наказание, се казва в позиция на съсловната организация. „Тежкият побой над д-р Албена Гагова, всепризнат АГ специалист и уважаван медик, е поредния израз на осъдително и недопустимо поведение към медик“, посочват от БЛС. В израз на подкрепа към д-р Албена Гагова, към всички пострадали от насилие медицински специалисти и като израз на негодувание срещу позорното поведение на извършителите на престъпленията, БЛС инициира символичен мълчалив протест на цялото съсловие, който ще се проведе утре /7 юли/, между 13:00 и 13:30 ч. пред лечебните заведения в страната. Част от софийските болниците, които са потвърдили ангажираност в утрешния ден са: УМБАЛ Александровска, САГБАЛ Шейново, МБАЛ Пета градска, УМБАЛСМ Пирогов, Аджибадем Сити клиник болница Токуда, Аджибадем Сити клиник, УМБАЛ Св. Иван Рилски и др. Официалният призив на председателя на БЛС, д-р Венцислав Грозев и декларациите от цялата страна в подкрепа на инициативата са публикувани на сайта на БЛС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Лекари в цялата страна излизат на мълчалив протест утре\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%bd%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%bd%d0%b0-%d0%b4%d1%8a/", "text": "Министрите на вътрешните работи на държавите членки на ЕС провеждат неформална среща в Талин, съобщават от пресцентъра на МВР. Тава е първата голяма проява на естонското председателство, което стартира от 1 юли. От същата дата България участва в събитията като част от триото председателство. Сутрешната сесия на срещата беше посветена на темата миграция, с основен фокус върху кризисната ситуация в централното Средиземноморие и най вече Италия. Разгледан беше план за действие, изготвен от ЕС с конкретни мерки за ограничаване на миграционните потоци, разбиване на каналите на трафикантите, засилване на помощта за страните в Африка, за да укрепят капацитета си за ограничаване на миграцията и контрола на границите. Министрите бяха единодушни, че са необходими общи действия за справяне със ситуацията и оказване на подкрепа на Италия. Министър Валентин Радев проведе кратки срещи със свои колеги -министрите на миграцията и на обществения ред на Гърция, както и с директорите на европейски агенции в областта на външните работи и убежището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Министрите на вътрешните работи на държавите членки на ЕС провеждат неформална среща в Талин"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%bd%d0%b0-%d0%bf%d0%be%d1%80%d0%b5%d0%b4%d0%bd%d0%be%d1%82/", "text": "Русия е изпратила до Министерство на външните работи нота с искане да се разследва   срещу Паметника на Съветската армия в София от 30 юни, съобщи  . От българското ведомство са уточнили, че нотата е предоставена на Столичната община и Столичната дирекция на вътрешните работи с искане за почистване на мемориала и предприемане на действия за разследване на инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Русия поиска разследване на поредното посегателство срещу Паметника на Съветската армия в София"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%be%d1%82-%d0%b3%d1%80%d1%83%d0%bf%d0%b0%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b0-%d1%81-50-%d0%ba%d0%b0%d1%80%d1%82%d0%b5/", "text": "Специализираната прокуратура внесе в специализирания наказателен съд обвинителен акт срещу шестима участници в организирана престъпна група за незаконна търговия с огнестрелни оръжия, в т.ч. на 50 картечни пистолета „Узи“. Седмият от групата се призна за виновен, поиска споразумение с прокуратурата и бе осъден на 2 години затвор условно с 4-годишен изпитателен срок, съобщиха от държавното обвинение. Участниците бяха задържани на 19 ноември 2016 г. в София при специализирана операция на ГДБОП и Специализираната прокуратура. При извършените претърсвания в ползвани от тях жилища бяха намерени и иззети 50 картечни пистолета „Узи“, 10 пистолета от различни марки и модели, оптика, 2700 евро, голямо количество боеприпаси, над 19 000 лева, картечен пистолет „Скорпион“, старинни монети, скимиращи устройства. Според доказателствата по делото групата е била сформирана през март 2016 г. Дейността й е била добре организирана от лидера Йордан Й., като всеки от участниците е изпълнявал точно определени функции. Оръжия, боеприпаси и части за оръжия били доставяни от участника в групата Ивайло П. – лицензиран търговец на специални изделия. В работилница в дома на Тодор Й. в София те били преработвани или сглобявани (като се заличавали серийните им номера). Веселин Й. осигурявал купувачи, друг от групата съхранявали готвите за продажба оръжия и боеприпаси. При наличие на купувач, стоката била предавана на лидера или на посочен от него човек, и доставяна на клиента. Оръжейният търговец Ивайло П. внесъл законно от чужбина 50-те „Узи“-та. Преди да ги продаде на групата е трябвало те да бъдат деактивирани (т.е. да бъдат превърнати в негодни за стрелба). Вместо това, те са предадени като бойни, номерата им са били заличени и са били подготвени за нелегална продажба. По делото са приложени огромен брой доказателства, в т.ч. събрани със СРС и разпити на свидетели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Шестима от групата, задържана с 50 картечни пистолета „Узи“, отиват на съд"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%ba%d0%be%d0%b9%d1%82%d0%be-%d1%80%d0%b8%d1%82%d0%bd%d0%b0-%d0%b6%d0%b5%d0%bd%d0%b0-%d0%b2-%d0%b1%d0%b5%d1%80%d0%bb%d0%b8%d0%bd%d1%81-2/", "text": "Светослав Стойков – българинът, който изрита млада жена по стълбите в метрото на Берлин, получи ефективна присъда от две години и 11 месеца затвор, предаде  . Светослав Стойков е със силно намалена вменяемост и това ще се вземе предвид при издаване на присъдата. Диагнозата постави съдебен психиатър, който е провел множество тестове със Стойков. При медицинските прегледи е открита черепно-мозъчна травма, останала от тежка катастрофа. Травмата влияе силно на психическото му състояние и намалява способността за контрол, посочи още лекарят. Прокуратурата се съобрази с диагнозата и тъй като законът също предвижда намаляване на присъда при невменяемост, поиска 3 години и 9 месеца затвор. Адвокатите на Стойков настояха поради медицинската травма присъдата да бъде условна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Българинът, който ритна жена в берлинското метро, отива в затвора\t\t\t"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b4%d1%8f%d0%b4%d0%be-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b8%d0%b7%d1%82%d0%b5%d0%b3%d0%bb%d0%b8%d0%bb-%d0%bf%d0%b5/", "text": "Година и 4 месеца затвор и глоба от 100 лв. наложи Добричкият окръжен съд на 72-годишен мъж, изтеглил и похарчил пенсията на съквартиранта си. Иван М. живеел в таванска стая заедно с потърпевшия, който получавал месечно 170 лв. по банков път. На 7 октомври миналата година Иван тайно взел дебитната му карта и листче с ПИН-кода й и отишъл до близкия банкомат. Не знаел как да работи с устройството и затова помолил минувач да му помогне. Излъгал, че картата е негова и човекът му услужил, като чрез три транзакции последователно изтеглил цялата постъпила сума от 170 лв. Кражбата лъснала, след като титулярът установил, че сметката му е празна. Иван обаче не възстановил и лев от задигнатото. Пред съда той си призна вината, за да му намалят наказанието. То е ефективно, тъй като зад гърба си пенсионерът има няколко предишни присъди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Затвор за дядо рецидивист, изтеглил пенсията на съквартиранта си"}
{"url": "https://trud.bg/%d0%b3%d0%bb%d0%be%d0%b1%d0%b0%d0%bb%d0%bd%d0%be%d1%82%d0%be-%d0%b7%d0%b0%d1%82%d0%be%d0%bf%d0%bb%d1%8f%d0%bd%d0%b5-%d1%89%d0%b5-%d1%80%d0%b0%d0%b7%d0%b7%d0%b5%d0%bb%d0%b5%d0%bd%d0%b8-%d1%81%d0%b0/", "text": "Покрайнините и сухите региони на Сахара могат отново да „позеленеят“ през следващите 100 години и да се превърнат в савана в резултат на рязкото повишаване на нивото на дъждовете, предизвикано от глобалното затопляне. Това заявяват климатолози в статия, публикувана в списание Earth System Dynamics, пише  . „Глобалното затопляне може да предизвика наистина радикална промяна на климата. В повечето региони по света то предизвиква суши и води до намаляване на урожая, но в сухия Сахел, в покрайнините на Сахара, ще се случи точно обратното. Ще се подобри положението с достъпа до вода и регионът ще стане годен за развитие на земеделието и животновъдството“, разказа Якоб Шеве от Института за климатични изследвания в Потсдам. Пустинята Сахара е най-голямото безводно и почти безжизнено място на Земята след Антарктида и Арктика. Тя обаче не винаги е била покрита с пясъци. В не дотам далечното минало, само преди около 30-35 000 години, Сахара е представлявала гигантска зелена равнина, покрита с тревисти растения и храсти. „Зелената“ Сахара, както смятат днес антрополозите, е помогнала на нашите предци да напуснат Африка и да се разселят по света. За последните няколко милиона години Сахара на няколко пъти е позеленявала и се е превръщала в пустиня, променяйки своя облик заедно с климатичните колебания на Земята, припомня Шеве. Днес климатът се променя също толкова бързо, както и във времената, когато Сахара се е превръщала в савана или пустиня, което е породило теорията на германския учен.", "date": "06.07.2017", "title": " Глобалното затопляне ще „раззелени“ Сахара"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d1%82%d1%80%d1%8a%d0%bc%d0%bf-%d0%b7%d0%b0-%d1%81%d1%8a%d0%b2%d0%bc%d0%b5%d1%81%d1%82%d0%bd%d0%b8/", "text": "Повече инвестиции и общи проекти в сферата на инфраструктурата, енергетиката и дигитализацията в региона на трите морета – Черно, Адриатическо и Балтийско, ще донесат добавена стойност за гражданите в Централна и Източна Европа и ще направят целия Европейски съюз по-конкурентоспособен и целеустремен. Устойчивото развитие на нашия динамичен регион зависи от умението ни да координираме своите политики, да дефинираме ясно и да защитаваме общите си цели. Това заяви държавният глава Румен Радев, който взе участие в инициативата „Три морета“ във Варшава, съобщават от прессекретариата на държавния глава. В инициативата участват дванадесет държави от региона – Австрия, България, Естония, Латвия, Литва, Полша, Румъния, Словакия, Словения, Унгария, Хърватия и Чехия, като в тазгодишния формат се включиха и Съединените американски щати. В рамките на форума държавните глави на страните обсъждат възможностите за разширяване на сътрудничеството си в ключови сфери като енергетика, дигитална икономика и сигурност, транспорт, инфраструктура, околна среда, селско стопанство и туризъм. Живеем в динамични времена, които поставят пред нас непредсказуеми и  многообразни предизвикателства от гледна точка на сигурността. Именно затова България убедено вярва в необходимостта от обща и последователна политика, заяви президентът пред гостите на форума. От трибуната на форума Румен Радев благодари на президента на САЩ Доналд Тръмп за неговото присъствие на Инициативата „Три Морета“ и ясно заявената подкрепа за развитието на региона. „Разгръщането на американски части в България и съвместните тренировки на въоръжените сили на двете страни допринасят за покачването на бойните способности на Българската армия“, каза президентът. Президентът коментира поставената цел за повишаване до 2% от брутния вътрешен продукт на разходите за отбрана на партньорите в НАТО, като заяви, че освен инвестирането на повече средства, е необходимо те да се превърнат в реални бойни възможности. В рамките на форума участващите държави взеха решение да бъде създаден бизнес форум към инициативата „Три морета“, в който ще участват предприемачи от дванадесетте държави. България приветства решението, a президентът Радев посочи, че отварянето на инициативата към частния сектор ще създаде допълнителен стимул за двустранно и многостранно сътрудничество в икономиката, науката и енергетиката. „Жизненоважно е политическите усилия на форума да бъдат подкрепени от реални бизнес инициативи, които ще имат принос за реалното свързване на страните от региона“, заяви Румен Радев. Държавните глави на дванадесетте държави потвърдиха политическата воля за задълбочаване на интеграцията в региона на Централна и Източна Европа в рамките на ЕС, чрез по-голяма свързаност между държавите-участнички по оста „Север-Юг”. Посещението на президента Румен Радев ще продължи с участие в Световния форум във Варшава, организиран от Атлантическия съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Радев благодари на Тръмп за съвместните военни учения"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%83%d0%bd%d0%b3%d0%b0%d1%80%d1%81%d0%ba%d0%b8-%d0%b8-%d1%80%d1%83%d0%bc/", "text": "Най-голямото многонационално учение в Черноморския регион „Saber Guardian 2017” („SG17“) ще бъде открито с официална церемония на 11 юли 2017 г. от 10.30 ч. на Учебен полигон „Ново село“. Това съобщиха от Министерство на отбраната. „Saber Guardian 2017“ е годишно международно учение, което ще се проведе в периода 11–20 юли 2017 г. под ръководството на Командването на Сухопътните войски на САЩ в Европа, съвместно с Въоръжени сили и страните-домакини. България, Румъния и Унгария ще поделят домакинството на „SG17“ като интегрираните в него 18 учения ще бъдат проведени на територията на трите държави. Като основни военни обекти ще бъдат използвани учебният полигон „Ново село“ в България и Военновъздушната база „Михаил Когълничеану“ в Румъния. На церемонията ще присъстват представители на ръководството на учението от американска, българска, унгарска и румънска страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Американски, български, унгарски и румънски военни ще проведат учение\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b8%d0%b7%d0%bd%d0%b5%d1%81%d0%be%d1%85%d0%b0-%d0%be%d1%82%d0%ba%d1%80%d0%b8%d1%82%d0%b8-%d1%83%d1%80%d0%be%d1%86%d0%b8-%d0%b7%d0%b0-%d0%be%d1%81%d0%b2/", "text": "  Ученици от Велико Търново изнесоха открити уроци пред малчугани от детските градини „Слънце“ и „Райна Княгиня“ за освобождението на старопрестолния град от османско иго. Младите хора върнаха времето 140 години назад и разказаха на децата за героизма на българските опълченци и руските войски, предвождани от генерал Йосиф Гурко. Чрез използваната мултимедия историята стана още по-увлекателна за малките великотърновци. В ролята на лектори бяха ученици от класа на Мария Джамбазова, която ръководи летните занимания по история, провеждани в Центъра за личностно развитие във Велико Търново. Откритите уроци са част от общинската образователна програма „Корени и криле“, създадена по идея на кмета на Старата столица Даниел Панов и имаща за цел да провокира интереса на децата и младите хора към историята, паметните събития и бележитите българи. В края на всеки от уроците децата и техните родители бяха поканени да посетят проявите от празничната програма за отбелязване на 140 години от освобождението на Търново. В един глас малчуганите пожелаха да изгледат възстановките на славните исторически събития, случили се преди близо преди век и половина.", "date": "06.07.2017", "title": " Ученици изнесоха открити уроци за освобождението на Търново"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d0%b4%d0%b0%d1%80%d0%b8-5400-%d0%ba%d0%b5%d1%80%d0%b5%d0%bc%d0%b8%d0%b4%d0%b8-%d0%bd%d0%b0-%d0%be%d0%b1/", "text": "Община Павликени се отзова на призива на Община Левски за събиране и даряване на керемиди втора употреба. Кампанията в града на Георги Парцалев започна, за да се помогне на населението след мощната градушка, която удари на 3 юли. Тогава суха градушка падна и нанесе поражения на покриви, прозорци и стопанска продукция в града и няколко от селата в Общината. Щетите са големи и няма незасегнато домакинство след бедствието. Затова кметът на Левски Любка Александрова се обърна за помощ към свои колеги. На призива отклина кметът на Община Павликени инж.Емануил Манолов. Той координира доставянето на 5400 цигли до Левски с транспорт на Община Павликени. Керемидите бяха осигурени от земеделската кооперация в с.Батак с председател Петър Димитров и земеделския производител Николай Рачев в с.Мусина. Община Павликени и преди е помагала на бедстващи населени места в страната.  С решение на Общинския съвет през 2014г. бяха раздадени на седем домакинства от пострадалите в наводнението в град Килифарево осигурените хладилници и готварски печки. Стойността на дарението беше 2000 лв., които бяха отпуснати от общинския бюджет. Две години по-рано Общината изпрати 4 хладилника, 4 готварски печки, един тон фураж, храни и дрехи в помощ на пострадалите от наводнението в с.Бисер, Община Харманли. Общината осигури и 4000 лева финансова помощ за пострадалите в село Хитрино, както и финансова помощ на Община Мизия, които пострадаха при различни бедствия през миналите години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Община Павликени дари 5400 керемиди на Община Левски заради щетите от градушките"}
{"url": "https://trud.bg/12-%d0%bf%d0%be%d1%80%d1%88%d0%b5%d1%82%d0%b0-%d0%b1%d1%8f%d1%85%d0%b0-%d0%bf%d0%be%d0%b4%d0%bf%d0%b0%d0%bb%d0%b5%d0%bd%d0%b8-%d0%b2-%d0%b0%d0%b2%d1%82%d0%be%d0%ba%d1%8a%d1%89%d0%b0-%d0%b2-%d1%85/", "text": "Пожар изпепели 12 поршета в автокъща на известната автомобилна компания в Хамбург. Пожарникарите изключват версията за авария. Най-вероятната причина е умишлен палеж, информира  . Властите разследват дали инцидентът е свързан с недоволството срещу предстоящата в следващите дни среща на върха на ръководителите на страните от Г–20. Преди ден полицията използва водни оръдия, за да разпръсне активисти, които искаха да изградят палатков лагер в северната част на града. Силите за сигурност очакват около 8000 склонни към насилие протестиращи да се съберат в Хамбург през тази седмица. Около 20 000 полицаи ще гарантират сигурността на срещата, вкл. 200 командировани австрийски полицаи, които ще притежават същите пълномощия като германските си колеги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " 12 Поршета бяха подпалени в автокъща в Хамбург (ВИДЕО)"}
{"url": "https://trud.bg/%d1%88%d0%b2%d0%b5%d0%b4%d1%8a%d1%82-%d1%80%d0%b0%d0%bb%d1%84-%d1%80%d0%b8%d1%82%d0%bd%d0%b0%d0%bb-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d0%be%d1%81%d1%82%d0%b0%d0%b2%d0%b0-2/", "text": "Шведът Ралф Сундберг, който ритна камериерка в Слънчев бряг, остава в ареста. Това реши Районният съд в Несебър в четвъртък. Според магистратите има реална опасност Ралф да замине за родината си, тъй като няма забрана да не напуска страната ни. Въпреки уверенията му, че ще изчака съдебния процес и няма да се укрие, съдиите го оставиха зад решетките. Санкцията, която го грози, е глоба от 1000 до 5 000 лева за нанасяне на лека телесна повреда. В съда в четвъртък защитата представи и договор за наем на квартира в столицата, където шведът искал да изчака същинския съдебен процес срещу него. Адвокатът му съобщи и че в затвора не пускали Ралф на разходка с останалите затворници, за да не му посегне някой.", "date": "06.07.2017", "title": " Шведът Ралф, който ритна камериерка, остава в ареста\t\t\t"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d0%b7%d0%b0%d0%ba%d1%80%d0%b8%d1%82%d0%be-%d1%88%d0%ba%d0%be%d0%bb%d0%be-%d1%81%d1%82%d0%b0%d0%b2%d0%b0%d1%82-%d0%b3%d1%80%d0%b0%d0%b4%d1%81%d0%ba%d0%b8-%d1%83/", "text": "Всички ученици от закритото училище в шуменското село Дибич ще продължат образованието си при по-добри условия в градски училища, където няма да бъдат в слети паралелки. Както „Труд“ писа, след над 110 г. история школото затваря, заради намален брой деца. Едва 42 се очакваше да бъдат децата тази есен и общинската сесия в Шумен взе решение за закриване. Осигурен е транспорт до избраните учебни заведения, както и хранене на децата, съобщават от община Шумен. Най-много 26 момичета и момчета от първи до седми клас са се записали в VI ОУ „Еньо Марковски“ в Шумен. Там ще имат целодневно обучение. По желание на родителите други седем деца ще бъдат ученици на Второ ОУ“Д-р Петър Берон“, трима са пожелали да отидат в средните училища „В.Левски“, „Сава Доброплодни“ и „Йоан Екзарх Български“. Само едно от децата е записано в училището в община Никола Козлево, поради смяна на местоживеенето на семейството. Кметът на Шумен Любомир Христов и зам.кметът по образование Найден Косев са разговаря с педагозите от школото в с.Дибич. Със съдействието на администрацията ще се търсят възможности за реализацията им в общинската образователна система. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Деца от закрито школо стават градски ученици"}
{"url": "https://trud.bg/%d0%b2%d1%81%d0%b5-%d0%bf%d0%be%d0%b2%d0%b5%d1%87%d0%b5-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b5-%d1%83%d0%bc%d0%b5%d1%8f%d1%82-%d0%b4%d0%b0-%d0%b8%d0%b7%d0%bf%d0%be%d0%bb%d0%b7%d0%b2/", "text": "Все повече българи не умеят да използват разнообразието от думи на български език – тази тенденция се забелязва от публикациите в социалните мрежи, разказа пред „ “ проф. Светла Коева, директор на Института за български език към БАН. Другият проблем с езиковата грамотност на хората е съзнателното избягване на правилата за писане, включително и чрез писане на така наречената шльокавица. Според проф. Коева тези тенденции не застрашават българския език от опростяване или обедняване. Колкото до езика на българските политици, тя открои засилваща се агресивност в подбора на думи и в тона, който използват. Липсата на умения за изразяване на български език е най-тревожният проблем, който забелязва проф. Светла Коева в публикациите на хората в социалните мрежи. А там пишат най-вече хора на възраст до 25 години, повече от половината са момичета и голям процент – ученици. „Това дали човек пише, използвайки правилно пълен член, е важно, но по-тревожното е, че има една неграмотност, която издава, че човек не може да си служи с думите-не знае как да ги употреби“, коментира проф. Коева. Според нея тенденцията за избягване на правилата за писане може да се дължи на демонстрация на криворазбрана свобода, години след налагането на всякакви правила в живота на българите. Като особено важен тя открои езика на политиците, които трябва да са модел за поведение и начинът им на говорене може да се отрази върху възпитанието на децата. „Политиците говорят в една официална среда и човек действително трябва да преценява какви думи и какъв стил на изказване да използва. Официалната среда изисква по-различен, умерен, доброжелателен тон, с разбиране, с ясно изразяване на становище, без допускане на грубости и обиди“, посочи проф. Коева. От института за български език поддържат фейсбук страницата Езикови справки, където всеки от нас може да зададе въпрос и ще получи отговор в рамките на час. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Все повече българи не умеят да използват правилно майчиния си език"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%bf%d1%80%d0%be%d0%b5%d0%ba%d1%82-%d0%b8%d0%b7%d0%b3%d1%80%d0%b0/", "text": "Проект „Изграждане на социални жилища в IV микрорайон”“ ще бъде представен по време на встъпителна пресконференция в Община Благоевград. Тя ще се проведе на 11.07.2017 от 11:00 часа в зала № 5 на административната сграда. По време на срещата ще бъдат представени предстоящите дейности, целите, начините на осъществяване и очакваните резултати от проекта, финансиращата програма и екипът за управление. Началото на проекта бе поставено през ноември 2016г., когато Министерството на регионалното развитие и благоустройството одобри проектното предложение за „Изграждане на социални жилища в IV – ти микрорайон”. Той е част от Интегрирания план за градско възстановяване и развитие и одобрената Инвестиционна програма на община Благоевград. Проектът е по Оперативна програма „Региони в растеж” 2014- 2020 и е в рамките на процедура BG16RFOP001-1.008 – Изпълнение на интегрирани планове за градско възстановяване и развитие 2014-2020-Благоевград по приоритетна ос 1 „Устойчиво и интегрирано градско развитие”. Кметът на община Благоевград д-р Атанас Камбитов свика и обществено обсъждане през месец май 2016г., за да се допита до мненията и да изслуша предложенията на жителите на областния център на Пиринско по темата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Представят началото на проект  „Изграждане на социални жилища в IV микрорайон” в Община Благоевград"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b7%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f%d1%82%d0%b0-%d0%b2%d1%8a%d0%b2-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5/", "text": "Преди повече от четвърт век ние деполитизирахме Българската армия. Виждам опити за връщане към обратния процес.  Това заяви пред български журналисти във Варшава президентът Румен Радев в отговор на въпрос за предложените промени в Закона за отбраната и въоръжените сили, които въвеждат изискване за изслушване в Комисията по отбрана към Народното събрание на офицерите, предложени за удостояване с висши офицерски звания, преди разглеждане на кандидатурата им от Министерски съвет. Радев предупреди, че съществува риск реализирането на тези промени да отслаби президентската институция. „Ако Комисията по отбрана и парламентът като цяло желаят да имат по-голямо влияние и авторитет върху Българската армия, нека го правят с приемане на адекватни закони, които да работят за Въоръжените сили и за военнослужещите, а не със силово привикване и препитване на кандидатите, номинирани за генерали“, каза държавният глава. Помолен да коментира  , според които Инициативният комитет, издигнал кандидатурата му, е набрал повече средства след края на предизборната кампания и има неразплатени задължения към доставчици, Румен Радев заяви: „Ще се запозная с този доклад. Там ангажиментът е на инициативния комитет. Доколкото знам, има празнота в законодателството, която не регламентира точно тези процеси около изборите и след тях и второ – мисля, че трябва да се поставят в равни условия партиите и Изборния кодекс, когато става въпрос за срокове и водене на самата кампания“. По думите на държавния глава е необходимо да бъдат поставени в равни условия партиите и инициативните комитети по отношение на сроковете и воденето на предизборна кампания. В отговор на въпрос за очакванията на президента към работата на новата парламентарна комисия за проучване на избора на нов боен самолет, президентът изрази надежда процесът за модернизация на Въоръжените сили да не бъде възпрепятстван. „Все още не съм наясно как ще работи тази комисия и какви механизми и методика ще използва. Нека заработят и да видим какъв ще бъде техният подход. Надявам се тази комисия да не бъде спирачка за проектите за модернизиране на Българската армия“, призова Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Радев за нарушенията във финансирането на кампанията му: Има празнота в законодателството\t\t\t"}
{"url": "https://trud.bg/%d0%b1%d1%81%d0%bf-%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d1%82%d1%8a%d1%80%d1%81%d0%b8-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b0-%d0%bd%d0%b0-%d0%bd%d0%b4/", "text": "Временната парламентарна комисия, чиято цел е да провери как са изразходвани парите, отпуснати на НДК за българското председателство на съвета на ЕС, проведе своето първото заседание. На него от БСП обявиха, че кабинетът търси алтернативен вариант за сграда, която да бъде център на европредседателството ни, вместо НДК. Председателят на комисията Диана Йорданова отхвърли тази информация, като я нарече „слух, изваден от контекста“, съобщи  . „Ние вече доближаваме средата на юли – както виждате НДК е на кота 0. По наша информация това няма нищо тайно и е правилно правителството да търси резервни варианти. По предварителна информация те търсят варианти в Бояна, в Експо центъра, но това ще е един грандиозен провал, ако така се окаже. Дано не е така, но към момента нямаме основание да бъдем оптимисти за НДК“, каза Гечев. „Прекалено много уважавам професор Гечев, но понякога извън контекста си вади думи негови предположения, които по никакъв начин не почиват на факти. Към този момент аз нямам такава информация. Мисля, че целта на цялото правителство, всички усилия са съсредоточени върху това, действително ремонтът на НДК в най-забързани темпове да бъде осъществен“, отговори Диана Йорданова от ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " БСП: Кабинетът търси алтернатива на НДК за европредседателството. ГЕРБ: Нямаме такава информация"}
{"url": "https://trud.bg/%d1%81%d1%80%d0%b5%d0%b4%d0%bd%d0%be%d0%b2%d0%b5%d0%ba%d0%be%d0%b2%d0%bd%d0%b0-%d1%86%d1%8a%d1%80%d0%ba%d0%b2%d0%b0-%d0%bd%d0%be%d1%81%d0%b8-%d0%b8%d0%bc%d0%b5%d1%82%d0%be-%d0%bd%d0%b0-%d0%bf%d0%b0/", "text": "Откритата средновековна църква край родопското село Добромирци бе осветена от Пловдивския митрополит Николай и ще носи името на великия български патриарх Евтимий Търновски. Това съобщи пред „Труд” ръководителят на разкопките на храма проф. Николай Овчаров. Според учените именно по тези места е служел в последните дни на живота си православният светец. Проучванията там бяха в рамките на десет работни дни в края на май и началото на юни изцяло със средства на златоградчани.  Храмът е разкрит напълно и е изключително интересен средновековен обект, посочи проф. Овчаров. След проведените проучвания вече няма съмнение, че църквата, която първа у нас ще носи името на последния български средновековен патриарх, трябва да се датира от ХIII-ХIV в. Това е една от причините археолозите да продължават работа по интересна хипотеза. През 30-те години на ХХ в. при строеж на джамия в близост е открито погребение на високопоставен християнски духовник. То може да се свърже със съществуващите легенди, че по тези места се е подвизавал патриарх Евтимий, след като е бил заточен от турците през 1394 г.", "date": "06.07.2017", "title": " Средновековна църква носи името на патриарх Евтимий"}
{"url": "https://trud.bg/%d0%b1%d0%b0%d1%87%d0%ba%d0%be%d0%b2%d1%81%d0%ba%d0%b8%d1%8f%d1%82-%d0%bc%d0%b0%d0%bd%d0%b0%d1%81%d1%82%d0%b8%d1%80-%d0%b3%d1%80%d0%b5%d0%b9%d0%bd%d0%b0-%d1%81-%d1%80%d0%b5%d1%81%d1%82%d0%b0%d0%b2/", "text": "В Бачковския манастир завърши поредният етап от реставрацията на уникалните стенописи, които се намират в главната църква в двора на Светата обител. Там вече е почистена южната конха и свод, а също така и прилежащата част към олтара. Предстои да бъдат почистени опушванията върху западната стена, като реставрационните дейности по нея трябва да приключат до храмовия празник Успение Богородично на 15 август. Тогава за поклонение в главната съборна църква ще бъде изнесена частица от честната риза на Света Богородица, която бе подарена на Бачковския манастир през август миналата година от епископ Герасим Шарашенидзе от Грузинската православна църква. Светият дар бе донесен от Тбилиси при честванията на 1100-годишнината от успението на свети Йоан Рилски от епископ Герасим. Той отговаря за външните работи в Грузинската православна църква и именно в неговата епархия се пази цялата одежда на Божията майка. Малката частица е вградена в модел на риза в умален формат и поставена в  рамка, за да бъде непокътната. За първи път частицата от нея беше изложена за поклонение в Бачковския манастир на 2 юли по повод празника на полагането на риза на Пресвета Богородица във Влахерна, като беше внесена в съборната църква на Светата обител от игумена на манастира архимандрит Симон с тържествена лития. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Бачковският манастир грейна с реставрирани уникални стенописи"}
{"url": "https://trud.bg/%d1%82%d1%80%d0%b8%d1%81%d1%82%d1%80%d0%b0%d0%bd%d0%ba%d0%b0%d1%82%d0%b0-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d0%b4%d0%b5%d1%8f%d1%82%d0%b0-%d0%b7%d0%b0-%d0%b5%d0%b4%d0%bd%d0%be/", "text": "Националният съвет за тристранно сътрудничество не постигна общо съгласие за предложения проект на постановление на МС за минимална работна заплата от 460 лв. на заседанието си днес. Съдът я беше отменил, тъй като НСТС не я бе обсъждал до днес. Въпреки несъгласието на работодателите, Министерски съвет има право да я гласува отново. По всяка вероятност тя ще бъде одобрена и ще бъде валидна. „Този подход го приемаме като сбъркана политика по доходите, която води до там, че се стимулира готованството, ниската квалификация, нежеланието да се образоваш и работиш. Това е подход, който гони в чужбина квалифицираните работници. Получаваме много над средноевропейското при ниската квалификация“, смята Васил Велев, председател на АИКБ. Любен Томев от КНСБ подчерта, че синдикатът подкрепя решението на правителството за размера на минималната заплата на 460 лв. „На последно място сме в ЕС като минимална работна заплата. Последователна политика в това отношение ще доведе до преодоляване на съществените неравенства, които се задълбочават с всяка година“, изтъкна Томев. Тристранката не прие и идеята на БСП за еднократна помощ освен за първокласници, също и за ученици във 2, 3 и 4-ти клас. Приети бяха предложенията за промени в Закона за местните данъци и такси. Министерството на финансите предлага от 2019 година такса смет да се определя според изхвърленото количество битови отпадъци, а не според данъчната оценка на имота. Ако общината избере друга основа за формиране на данъка, ще трябва да я мотивира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Тристранката отхвърли идеята за еднократна помощ на учениците до 4-ти клас\t\t\t"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d1%81%d0%bf%d0%b8%d1%80%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d0%b1%d0%b5%d0%bd%d0%b7%d0%b8%d0%bd%d0%be%d0%b2/", "text": "Франция напълно ще преустанови продажбата на автомобили, задвижвани с бензин и дизел, най-късно през 2040 г. като част от амбициозен план за изпълнение на ангажиментите си в рамките на Парижкото споразумение за климата. Това съобщи новият френски министър на екологията Никола Юло. „Обявяваме край на продажбата на бензинови и дизелови автомобили до 2040 г.“, каза той, наричайки мярката „истинска революция“, предаде  . Юло заяви, че осъзнава трудността на постигането на тази цел, най-вече що се отнася до производителите на автомобили, но според него френската автомобилна индустрия е способна да се справи с промяната. Френските компании „Пежо“, „Ситроен“ и „Рено“ са на първите три места в списъка с производители на коли с ниски въглеродни емисии за 2016 г. по данни на Европейската агенция за околната среда. Досега редица европейски държави обявиха плановете си да ограничат броя на газови и бензинови автомобили по пътищата си за сметка на хибриди или електромобили. Германия например си е поставила за задача до 2020 г. да има по пътищата си 1 млн. електрически автомобила. През 2016 г. хибридите и електромобилите са представлявали около 3,6% от новорегистрираните коли в Западна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Франция спира продажбите на бензинови и дизелови коли до 2040 г."}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b0-%d0%bd%d0%b5-%d1%81%d0%b5-%d0%bf%d1%80%d0%b5%d0%b4%d1%80%d0%b5%d1%88%d0%b0/", "text": "Министърът на отбраната Красимир Каракачанов призова да не се предрешава въпросът за избора на нов изтребител за ВВС и да се изчака окончателният доклад на временната парламентарна комисия по въпроса. Вчера тя проведе първото си заседание. „Комисията може да излезе с предложение, парламентът да ни задължи с решение, така че според мен е по-правилно да се изчака окончателният доклад на комисията и, ако нямат препоръки, работим по проекта, който съм внесъл в Министерския съвет“, каза пред журналисти, след като присъства на заседание на комисията по отбрана. Каракачанов припомни, че във внесеното от МО предложение се включва разглеждане и на третия проект – за придобиването на нов тип бронирана машина за Сухопътните сили. На въпрос дали междувременно ще се водят преговори с производителя на шведските самолети „Грипен“ той отговори: „Ако вземем решението на служебното правителство, там се говори за двама от участниците, тоест не може да има преговори само с един“. В момента, в който имаме „зелена светлина“ от парламента, разговорите ще започнат, каза министърът като подчерта, че модернизацията трябва да върви и в трите вида въоръжени сили.", "date": "06.07.2017", "title": " Каракачанов призова да не се предрешава въпросът за избора на нов изтребител"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8%d1%81%d0%ba%d0%b0-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0/", "text": "Министърът на здравеопазването Николай Петров ще поиска оставката на директора на Националния център по обществено здраве и анализи. Аргументът е, че центърът не е направил проучване по проект за модернизирането на спешната помощ. Това съобщи министър Петров по време на заседание на парламентарната комисия по здравеопазване, предаде  . По думите му в центъра работят над 200 души, но те не са успели в срок да изготвят необходимия анализ. Проектът се финансира с европейски пари и е на стойност 160 млн. лева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Здравният министър иска оставката на шефа на НЦОЗА"}
{"url": "https://trud.bg/%d0%b1%d0%b5%d0%b7-%d1%82%d0%b8%d1%80-%d0%be%d0%b2%d0%b5-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8%d1%82%d0%b5-%d0%b2-%d0%bf%d0%b5%d1%82%d1%8a%d0%ba-%d1%81%d1%8a%d0%b1/", "text": "В петък, събота и неделя, в часовете с най-интензивен трафик, ще се спира движението на камионите над 12 т по автомагистралите. Целта е в почивните дни през активния туристически сезон, когато много шофьори на леки автомобили тръгват на път, да се повиши безопасността при пътуването и пропускливостта на пътната инфраструктура, съобщиха от АПИ. Ограничението ще е до 15 септември т. г., предвижда съвместна заповед на пътната агенция, ГД „Национална полиция“ в МВР и ИА „Автомобилна администрация“. По АМ „Тракия“ ограничението в движението на МПС над 12 т ще бъде както следва: По АМ „Струма“: По АМ „Марица“: Със Заповед от 16 юни т. г. поради извършващите се ремонтни дейности по АМ „Хемус“ е ограничено движението в двете посоки в участъка между София и Ябланица (от км 0+000 до км 78+554) както следва: До 15 септември всеки петък от 17 ч. до 20 ч. и всяка неделя от 14 ч. до 20 ч. се ограничава движението на тежкотоварните камиони над 12 тона и по следните участъци от пътната мрежа: Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Без ТИР-ове по магистралите в петък, събота и неделя през лятото (КАРТА)"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%88%d0%b0%d1%88%d0%bd%d0%b0-%d1%88%d0%be%d1%84%d1%8c%d0%be%d1%80%d0%b8-%d0%b2-%d0%ba%d0%b5%d0%bd%d0%b8%d1%8f-%d0%b2%d0%b8%d0%b4%d0%b5%d0%be/", "text": "Градушка изненада жителите на планински район в Кения. Явлението е крайно необичайно за горещата африканска страна. Бели ледени парченца покриха пътища и покриви а местната преса погрешно обяви, че над екваториалната страна е преминала снежна буря. Обичайно, в страната сняг може да се види само на планински връх, висок 5 199 метра. През 2008 и 2010 година обаче също е имало градушки в централните райони на Кения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Градушка шашна шофьори в Кения (ВИДЕО)\t\t\t"}
{"url": "https://trud.bg/5-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%88%d0%be%d1%84%d0%b8%d1%80%d0%b0%d0%bd%d0%b5-%d1%81-170-%d0%bf%d1%80%d0%be%d0%bc%d0%b8%d0%bb%d0%b0-%d0%b0/", "text": "Районна прокуратура – Перник постигна споразумение със защитата на подсъдим, управлявал лек автомобил „Форд Мондео” с концентрация на алкохол в кръвта си 1,70 на хиляда промила, установено по надлежния ред. Съдът одобри сключеното споразумение, с което С.Р. се е съгласил да изтърпи ефективното наказание от пет месеца „лишаване от свобода“ при първоначален „строг“ режим, съобщиха от прокуратурата. През изминалата седмица Районна прокуратура – Перник сключи и други две споразумения с подсъдими за престъпления по транспорта, които също бяха одобрени от съда. Наложените наказания са от четири месеца „лишаване от свобода“ с тригодишен изпитателен срок и лишаване от право да управляват МПС за периоди от шест до дванадесет месеца. Съдът призна за виновен Г.В., който неколкократно бил наказван за допуснати от него нарушения на правилата по пътищата. Районната прокуратура в Перник го изправи на подсъдимата скамейка, след като внесе обвинителен акт за управление на МПС с концентрация на алкохол в кръвта 4,03 промила. Наложеното на Г.В. наказание е „лишаване от свобода“ за една година и два месеца с изпитателен тригодишен срок, глоба в размер на 500 лв. и лишаване от право да управлява МПС за една година и шест месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " 5 месеца затвор за шофиране с 1,70 промила алкохол"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d1%81%d0%b5-%d0%bf%d1%80%d0%b5%d0%b4%d0%bf%d0%b0%d0%b7%d0%b8%d0%bc-%d0%be%d1%82-%d1%82%d0%be%d0%bf%d0%bb%d0%b8%d0%bd%d0%b5%d0%bd-%d1%81%d0%b8%d0%bd%d0%ba%d0%be%d0%bf/", "text": "През миналата седмица температурите  у нас надхвърлиха 40 градуса, а синоптиците прогнозират още куп подобни горещи дни през юли и август. Подобни температури са опасни и в тази връзка е добре да се вслушаме в съветите на специалистите за това как да се предпазим от прегряване, топлинен синкоп, изтощение или удар през летните месеци. На първо място е регулярният прием на вода – в тези горещини е добре да се приемат по 2-3 литра на ден. Уверете се, че малките деца и възрастните хора приемат достатъчно течности, дори ако не са жадни. Кафето, газираните и сладките напитки не са подходящи за горещите дни, защото те дехидратират организма. Задължително е да отложим пътуването през горещите часове на деня или ако то е наложително – да използваме кола с климатик. Ако сме навън, да търсим сянката и да почиваме, ако усетим липса на сили. Ако сте изложени на слънце, не забравяйте да използвате средства за защита с висок защитен фактор. Носете светла шапка и светли широки дрехи и избягвайте интензивна физическа дейност през горещите часове.  Внимавайте да не допуснете някоя от степените на прегряване. Откритите части на тялото, подложени на преките слънчеви лъчи, могат да предизвикат изгаряния за кратко време, а високата температура да предизвика термичен шок.  Имайте предвид, че вероятно настъпва обезводняване, ако имате главоболие, гадене, повръщане, мускулни крампи и или не уринирате през последните часове. Препоръчва се в случая да се пие вода в малки количества, на малки глътки до стабилизиране. Ако някой обаче повръща, не бива да пие, а да потърси спешно медицинска помощ. Ако се забелязва обърканост, дезориентираност, войнственост или друга промяна на психичното състояние на човек, това най – вероятно е топлинен удар и също трябва да се потърси медицинска помощ. Какви могат да са пораженията от прегряване при високите летни температури?  Първото  е топлинният синкоп, до който се стига чрез безобидна липсваща регулация на вегетативната нервна система. Тя се причинява чрез страх, стрес, болка, възбуда, топлина и дълго стоене прав. В тази ситуация може да се стигне до внезапно разширение на кръвоносните съдобе и забавен пулс (брадикардия). Възникналият от това спад на кръвното налягане предизвиква кратковременна хипоксия на мозъка. Последицата е кратка загуба на съзнание (синкоп), а мерките, които трябва да се предприемат, са следните: човекът се поставя в легнало положение, евентуално за кратко краката се поставят нависоко, но трябва да се внимава за съпровождащи наранявания от падане. Топлинното изтощение е другото поражение върху човешкия организъм вследствие на прегряване от високите летни температури. Симптомите за разпознаването му са бледа, студена и потна кожа, ускорение на пулса, спадане на кръвното налягане, леко повишена телесна температура, прилошаване, повръщане, неспокойствие, мускулен спазъм, но са възможни и смущения в съзнанието. Причините за изчерпване на силите от прегряване са водните  и  електролитни загуби чрез потене при едно и също приемане на течности. Водно-електролитното отклонение може да предизвика мускулни схващания (крампи). Мерките, които трябва да се предприемат при топлинно изтощение, са: поставяне на краката в студена вода, приемане на по-голямо количество течности при леките случаи без гадене и замъгляване на съзнанието. При нестабилно кръвообръщение и смущение в съзнанието трябва обаче да се потърси помощта на лекар. Най-сериозното поражение, причинено от жегите, е топлинният удар. При него се стига до отказ на телесната температурна регулация под дългото въздействие на висока околна температура и недостатъчна възможност на тялото да отдава топлина. Тялото се настройва за образуване на пот, стига се до задържане на топлина. Телесната температура се покачва непрекъснато, а над 42 градуса настъпва смърт. Телесното натоварване във влажно и горещо обкръжение, изолиращо облекло или пребиваване в непроветрена, намираща се на слънце кола, могат да доведат до топлинен удар. Симптомите за топлинен удар са суха, гореща и червена кожа в началото, която по-късно става сиво цианотична, телесна температура над 40 градуса, гадене, виене на свят, главоболие, ускорение на пулса и дишането. Може да се прояви обаче и с нормална до леко повишена телесна температура, но да е свързан със замъгляване на съзнанието и загуба на съзнание. Мерките, които задължително трябва да се вземат в подобни случаи, са: поставяне в студено обкръжение с леко издигната горната част на тялото, охлаждане с ледена вода или обвиване, подаване на кислород, контрол на пулса. През лятото може да се стигне и до слънчев удар чрез интензивно облъчване с ултравиолетови лъчи на непокрита глава. Симптомите често възникват със закъснение и са свързани с дразнения на мозъчната кора. Като последица може да се развие мозъчен оток с повишаване на мозъчното налягане. Рискови пациенти са деца и пациенти с гола глава. Симптомите за разпознаване на слънчевия удар са много червена и гореща кожа при нормална телесна температура, прилошаване, повръщане, виене на свят, болки и стягане в челото, ускорение на пулса, спадане на кръвното налягане, замъгляване на съзнанието и загуба на съзнание. Мерките, които трябва да се предприемат, са идентични на тези при топлинния удар – поставяне в студено обкръжение на горната част на тялото, охлаждане на главата с влажни кърпи, подаване на кислород и контрол на пулса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Как да се предпазим от топлинен синкоп, изтощение и удар през лятото"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b0%d1%82%d0%b0-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d1%8f-%d1%83%d1%82%d0%b2%d1%8a%d1%80%d0%b4%d0%b8-%d0%bf/", "text": "Президентската институция утвърди   за номиниране на кандидати за членове на Комисията за защита от дискриминация (КЗД) от квотата на държавния глава, съобщават от пресцентъра на институцията. Правилата може да видите  На 13 юли т.г. изтичат мандатите на членовете на Комисията за защита от дискриминация, назначени от квотата на президента, и в съответствие със законовите изисквания и стремежа за прозрачност на процеса по номинация, на интернет-страницата на президентската институция са качени правилата за номиниране на нови кандидати. Предложения за кандидати за членове на КЗД могат да бъдат направени от държавни органи и органи на местното самоуправление, юридически лица с нестопанска цел и физически лица. Направените предложения за кандидати за членове на Комисията следва да бъдат внесени в писмена форма в Администрацията на Президента, не по-късно от 13.07.2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Президентската институция утвърди правилата за номиниране на кандидати за членове на Комисията за защита от дискриминация от квотата на държавния глава"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8%d1%82%d0%b5-%d0%ba%d0%be%d0%bd%d1%86%d0%b5%d1%80%d1%82%d0%b8-%d0%b2-%d1%86/", "text": "Инициативата за изнасяне на безплатни класически и джаз концерти на открито, която община Пловдив възроди продължава и през следващите месеци. Всеки уикенд по предварително обявен график в Цар Симеоновата градина жителите и гостите на града под тепетата ще имат възможност да се насладят на изпълненията на популярни и обичани оркестри и формации, които ще свирят класически произведения, евъргрийни, джаз и други. Тази събота от 19.30 часа на сцената до Виенския павилион ще се вихри Пловдивският духов оркестър, а в неделя от 19 часа на същото място ще се изявяват талантите от Арт Войс Център и музикантите от Биг Бенд Пловдив. Същите два формации ще изнесат концерт до Виенския павилион и на 14 юли (петък) от 19 часа, а на 15 юли (събота) там ще се вихрят само виртуозите от Бинд Бенд Пловдив. На 22 юли (събота) от 19 часа в Цар Симеоновата градина в Пловдив ще гастролира Китаро-мандолинен оркестър от град Сандански, а на 29 юли (събота) от 19 часа край Виенския павилион ще се изявявят музикантите от Гарнизонния военен духов оркестър.", "date": "06.07.2017", "title": " Продължават безплатните концерти в Цар Симеоновата градина в Пловдив"}
{"url": "https://trud.bg/%d0%bd%d1%8f%d0%bc%d0%b0-%d0%b2%d1%80%d0%b5%d0%b4%d0%bd%d0%b8-%d0%b2%d0%b5%d1%89%d0%b5%d1%81%d1%82%d0%b2%d0%b0-%d0%b2%d1%8a%d0%b2-%d0%b2%d1%8a%d0%b7%d0%b4%d1%83%d1%85%d0%b0-%d0%ba%d1%80%d0%b0%d0%b9/", "text": "Проверка на качеството на атмосферния въздух на територията на община Ихтиман извършиха на 5 юли експерти на РИОСВ – София и Изпълнителната агенция по околна среда. Наблюдението беше направено с газанализатор за аварийни ситуации (Gasmet DX 4040) във връзка с възникналия пожар и тлеенето в закритото депо за отпадъци, съобщиха от Министерство на околната среда и водите. Обследвани бяха Ихтиман, село Мирово и автомагистрала „Тракия“. При анализа на резултатите от измерването не са отчетени вредни вещества във въздуха. В момента на отчитането посоката на вятъра е ориентирана на запад, а не към населените места в района. Предстои да се предоставят резултати от 24-часовото изследване на въздуха и от мобилната автоматична станция в района на общината. Резултатите ще бъдат анализирани, за да се провери дали има превишение на показателите според екологичното законодателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "06.07.2017", "title": " Няма вредни вещества във въздуха край Ихтиман и магистрала „Тракия“"}
