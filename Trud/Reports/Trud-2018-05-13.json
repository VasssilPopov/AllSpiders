{"url": "https://trud.bg/%d1%82%d1%8a%d1%80%d1%81%d1%8f%d1%82-%d1%86%d0%b5%d0%bd%d0%bd%d0%be%d1%81%d1%82%d0%b8-%d0%be%d1%82-1000-%d0%b4%d0%bb%d1%8a%d0%b6%d0%bd%d0%b8%d1%86%d0%b8-%d0%bd%d0%b0-%d0%b4%d0%b5%d0%bd/", "text": " Частни съдебни изпълнители всеки ден проверяват близо 1000 длъжници дали имат банкови сейфове, в които може да държат ценности. Събирачите на дългове са проверили дали 177,7 хил. длъжници са наели сейфове само в рамките на шест месеца, сочат данните на БНБ. От началото на миналата година в БНБ започна да функционира Регистър на банковите сметки и сейфове. Той съдържа информация за номерата на сметките, техните титуляри и упълномощените да се разпореждат с парите лица, както и за гражданите и фирмите – наематели на сейфове в банки. При стартиране на работата на регистъра в него имаше данни за 16,62 млн. банкови сметки и 32 хил. договора за наем на банкови сейфове. При положение, че населението на страната е 7,1 млн., и като се има предвид броят на фирмите, се оказва, че всеки гражданин има средно поне по две сметки в банка. Достъп до данните от регистъра имат НАП, Комисията за отнемане на незаконно придобито имущество, както и съдебните изпълнители. Така те могат да проверят дари даден длъжник крие бижутата и парите си в банков сейф и да поискат от съответната банка да наложи запор на съдържанието на трезора. Достъп до данните от регистъра на БНБ имат и органите на съдебната власт (съдилища, прокуратура и следствени органи), ГД “Национална полиция” и ГДБОП и ДАНС, Само за първите шест месеца на 2017 г. в регистъра са извършени проверки за 223,74 хил. граждани и фирми, сочат данните на БНБ. От тях от частни съдебни изпълнители е проверено дали държат пари и ценности в сейф 177,72 хил. лица, държавни съдебни изпълнители са потърсили информация за 7602 лица, банки – за 36950 лица, а други органи и институции – за 1470 лица. За цялата 2017 г. в регистъра са направени проверки за над 508 хил. лица. От регистъра всеки гражданин и фирма може да провери колко банкови сметки и сейфове има на тяхно име. От тази услуга за шест месеца са се възползвали 902 граждани и 48 фирми. При фирмите вероятно се е сменил шефът или собственикът и новият стопанин е искал да провери с какво разполага. През 2017 г. в страната са открити 2,98 млн. броя нови банкови сметки, а 3,45 млн. сметки са закрити. Оказва се, че хората закриват редица депозити със малки суми и концентрират дейността си към по-малко банкови сметки за да плащат по-малко банкови такси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Търсят ценности от 1000 длъжници на ден\t\t\t"}
{"url": "https://trud.bg/%d0%bd%d0%b0%d1%83%d0%bc-%d1%88%d0%be%d0%bf%d0%be%d0%b2-%d0%bc%d0%bb%d0%b0%d0%b4%d1%88%d0%b8-%d1%81%d0%b5-%d1%85%d0%b2%d0%b0%d0%bd%d0%b0-%d1%81-%d0%ba%d1%80%d0%be%d1%81%d1%84%d0%b8%d1%82/", "text": "Наум Шопов-младши е актьорът с най-перфектното тяло. Той не пропуска ден без тренировка във фитнеса, редовно публикува свои полуголи снимки в социалните мрежи и пропагандира своя начин на живот. Но напоследък явно само фитнесът не му стига, защото актьорът е захванал нов спорт – кросфит, комбинация от три спорта – вдигане на тежести, лека атлетика и гимнастика. Изрязания си релеф дължи и на строг хранителен режим. Наум Шопов мери храната с кантарче, ограничава до минимум солта, блатът на пицата е от карфиол, а спагетите – от тиквички. Съмишленица във фитнес манията е приятелката му Теа.  Д-р Борис Тасев от сериала “Откраднат живот” вече е истински лекар. Тази година той завърши медицина и мечтае да стане пластичен хирург, дори се обучава при прочутия д-р Енчев. А иначе е актьор от трето поколение – наследник на Христо Шопов и Наум Шопов.", "date": "2018.05.13", "title": " Наум Шопов-младши  се хвана с кросфит\t\t\t"}
{"url": "https://trud.bg/%d0%bd%d0%b0%d1%88-%d0%b7%d0%b5%d1%82-%d0%be%d1%82-%d0%bc%d0%b0%d1%80%d0%be%d0%ba%d0%be-%e2%84%961-%d0%bd%d0%b0-%d0%bc%d0%b0%d1%80%d0%b0%d1%82%d0%be%d0%bd%d0%b0-%d0%b2%d1%8a%d0%b2-%d0%b2%d0%b0%d1%80/", "text": "Герб на Италия, сърце от Мароко, връзка с България. Това е шампионът на варненския маратон. Ахмед Насеф триумфира в класическото бягане на 42 195 метра с време 2:22,55 часа. Мароканецът с италиански паспорт, който е женен за българка, за втори път печели състезанието. Преди две години отново беше №1. При дамите първа завърши кенийката Рут Матебо с време 2:47,45 часа. Наградният фонд е 49 000 лева, разпределен в 44 индивидуални награди. За двамата победители в класическия маратон са предвидени по 8000 лв. Основен организатор е Анатоли Илиев. Спортният министър Красен Кралев и кметът Иван Портних дадоха старт на надпреварата, събрала два пъти повече участници в сравнение с миналата година. От няколко дни варненският маратон е вече с лицензирано трасе. Това позволява резултатите да бъдат официално признати в ранглистите. „Преди три години, когато взехме решение да направим тази верига бягане, бяхме прави – каза Кралев. – Един маратон в София не беше достатъчен. Изключително съм доволен от това, което се направи във Варна и Стара Загора. Знам, че много българи бягат. Това за тях е ежедневие и им даваме възможност да се изявят. Във Варна виждам състезатели, с които съм се надбягвал преди 30 години, още ги държи тръпката към този спорт.” Във Варна дойдоха 120 състезатели от 22 страни. Най-младият бе на 7 години, а най-възрастният – на 71-а.", "date": "2018.05.13", "title": " Наш зет от Мароко №1 на маратона във Варна"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%bf%d1%8a%d1%80%d0%b2%d0%b8%d1%8f-%d1%81%d1%8a%d0%bf%d0%b5%d1%80%d0%bd%d0%b8%d0%ba/", "text": "Григор Димитров явно не се притеснява от жребия за турнира от сериите „Мастърс“ в Рим тази седмица. Като поставен под №3 в основната схема българинът започва направо от втория кръг, където ще срещне победителя от двойката Кей Нишикори – Фелисиано Лопес. Въпреки това родният ас избра именно японеца за тренировъчен партньор преди надпреварата, въпреки че на кортовете се засече и с аржентинския гигант Хуан Мартин дел Потро. Нишикори е традиционно неудобен съперник за Григор и е спечелил 3 от 4 мача между двамата. Японецът се справя значително по-добре на клей – стигна финала на „Мастърс“-а в Монте Карло миналия месец, където отстъпи на Рафаел Надал. Късно снощи пък завърши финалът на надпреварата от същата категория в Мадрид, в който се срещнаха Александър Зверев (Германия) и Доминик Тийм (Австрия). Междувременно друга легенда на родния тенис напомни за себе си. Магдалена Малеева посегна към титлата на държавното първенство на кортовете на ТК „Малееви“ с награден фонд 2500 лв., но малко не й достигна да спечели финала. 43-годишната Маги, която участва с уайлдкард, поведе със сет, преди да отстъпи със 7:5, 2:6, 1:6 на Хюлия Велиева, която е с 15 години по-млада.", "date": "2018.05.13", "title": " Григор тренира с първия съперник"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8%d1%82%d0%b5-%d0%ba%d0%be%d0%b8%d1%82%d0%be-%d1%82%d1%8a%d1%80%d1%81%d1%8f%d1%82-%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2/", "text": "На десетия ден от издирването на алпиниста Боян Петров, който е в неизвестност в Хималаите след опит за изкачване на осемхилядника Шиша Пангма, двама китайски алпинисти и двама шерпи са открили инсулина, използван от българина. Това е станало при претърсването на района около най-високия Лагер 3 под върха, информира  Хеликоптерите, базирани в непалската столица Катманду, не са излетели, тъй като не е имало нужда.  При първото претърсване сутринта в района около последния височинен лагер под Шиша Пангма спасителите откриха само предмети от стари експедиции. До момента не е намерена и палатката на Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Спасителите, които търсят Боян Петров, са открили инсулина, използван от него"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%b8%d0%b7%d0%ba%d0%b0%d1%87%d0%b8-%d1%87%d0%be-%d0%be%d1%8e/", "text": "Атанас Скатов изкачи шестия по височина връх в света Чо Ою (8188 метра). Българинът направи атаката след тридневен принудителен престой в лагер 2 на височина 7150 м. Причината били ураганните ветрове в района, които накарали част от групата му да се върне надолу. „Много съм изморен, не съм спал две нощи, не съм ял и пил вода, откакто сме тръгнали – 13 часа катерене – обяви алпинистът веган след успешния поход. – Изтощен съм, но се радвам, че успях! Това е първото ми изкачване без шерп и без кислород. Щастлив съм. Времето беше перфектно и планината ме допусна до себе си, за което съм много благодарен. Вече съм истински алпинист!“ Това е седмият 8-хилядник, на който стъпва ексцентричният алпинист след Еверест (два пъти), Манаслу, Анапурна, Даулахири, Макалу, Гашербрун II и Лхотце.", "date": "2018.05.13", "title": " Атанас Скатов изкачи Чо Ою"}
{"url": "https://trud.bg/%d0%b3%d1%80%d0%b0%d0%b4%d0%b8%d0%bd%d0%b0%d1%82%d0%b0-%d0%bd%d0%b0-%d0%ba%d0%bb%d0%be%d0%b4-%d0%bc%d0%be%d0%bd%d0%b5/", "text": "Прочутата градина на известния художник Клод Моне в Живерни, Южна Франция, всъщност е съчетание от две части, които се противопоставят и допълват едновременно. Първата градина е цветен оазис пред къщата. Втората е водна феерия, вдъхновена от японския стил паркове, от другата страна на улицата. Пресъздадена безброй пъти от великия импресионист, тя е направена специално за вдъхновение на твореца. Когато Моне и фамилията му се настаняват в Живерни през 1883 г., теренът, който слиза от къщата до пътя, е заобиколен от висока каменна стена. Централна алея, по края с борове, го пресича. Моне нарежда да се отсекат боровете, запазвайки само два, които са най-близо до къщата, по молба на съпругата му Алис. Теренът, около хектар, Моне трансформира в градина, богата на перспективи, симетрии и цветове. Цветя на различна височина създават обем. Плодни дръвчета доминират над пълзящи розови храсти. Моне комбинира най-разнообразни видове и сортове цветя. Централната алея е покрита от арки, върху които растат пълзящи рози. Други рози покриват балюстрадите, които вървят покрай къщата. Клод Моне не обича организираните и подредени градини. Той сади цветята съобразно техните цветове и ги оставя да растат на свобода. С течение на годините страстта му към ботаниката се разраства. Засажда грудки и млади растения. „Всичките ми пари отиват в градината”, признава той. През 1893 г., десет години след като се е настанил в Живерни, Моне купува съседния парцел. Той е пресечен от малък ручей. Въпреки съпротивата на съселяните, които се страхуват, че ще натрови водата, садейки странни цветя, но с подкрепата на Префектурата, Моне заделя вода за малък басейн. В специално писмо той обяснява: „Не става въпрос за вода за поливане, а за удоволствие за очите и за мотив за рисуване. В басейна ще има само тръстика, ириси от различни видове, които растат по поречието на реката, и не може да става и въпрос за отравяне на водата”. По-късно басейнът е уголемен, за да добие сегашните размери. Водната градина, асиметрична, цялата в криви, е вдъхновена от японския стил градини, които Моне познава като колекционер на японско изкуство. В нея откриваме прочутия японски мост, покрит с глицинии, други по-малки мостове, плачещи върби, бамбукова гора и най-вече известните лилии, които цъфтят през цялото лято. Басейнът и растителността, която го заобикаля, оформят един затворен свят, отделен и различен от околната среда. Никога друг път художник не е създавал два пъти своето произведение – веднъж като мотив от природата, втори път, за да го нарисува. За Моне повече от двадесет години тази градина е източник на вдъхновение. След серията японски мостове, той се съсредоточава в лилиите, после в гигантските декорации в оранжерията. Все в търсене на замъглеността и прозрачността, Моне рисува прекрасни водни отражения. Само японският мост е рисуван цели 45 пъти! За да го построи, художникът вика местен занаятчия. Глициниите, които го покриват, са посадени от самия художник. След смъртта на Клод Моне през 1926 г. къщата и градината стават собственост на сина му. Той не живее тук и снахата на Моне – Бланш – се грижи за имота. За съжаление след Втората световна война градината и къщата са неглижирани. През 1966 г. Мишел Моне ги завещава на Академията за изящни изкуства. Много години са необходими, за да се възвърне блясъкът на градината и къщата, тъй като не е останало много от тях. Стъклата на парника и на къщата са били изпочупени по време на бомбардировките, насажденията са унищожени, стълбищата разрушени, а три дървета са поникнали в голямото ателие. Трябва да се пресуши блатото, да се възстанови оригиналното ниво на градината, да се посадят същите онези редки видове, които са виреели по времето на Моне. Благодарение на щедростта на американски дарители фасадата на дома е възстановена, старинните мебели и японските гравюри – реставрирани. Така от 1980 г. къщата и градината на Моне са отворени за публиката, която вече може свободно да им се възхищава.", "date": "2018.05.13", "title": " Градината на Клод Моне\t\t\t"}
{"url": "https://trud.bg/%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%b8%d0%b7%d0%bc%d0%b5%d1%82%d0%b5-%d1%84%d0%b5%d1%80%d0%b0%d1%80%d0%b8-%d0%b2-%d0%b1%d0%b0%d1%80%d1%81%d0%b5/", "text": "„Мерцедес“ напомни как доминираше Формула 1 в последните години с убедителна двойна победа в Гран при на Испания. Люис Хамилтън поведе колоната на пистата „Каталуня“ от самия старт и без особени предизвикателства я закара до финала. Съотборникът му Валтери Ботас пък запази гърба му от почетно разстояние, въпреки че сдаде втората позиция още на първия завой. Себастиан Фетел избухна с агресивна маневра на старта и изскочи пред финландеца в опит да подгони Хамилтън и да се пребори за четвърта победа през сезона. Амбициите на звездата на „Ферари“ в началото на гонката бяха попарени от Ромен Грожан („Хаас”), който се завъртя и се сблъска с Нико Хюлкенберг („Форс Индия”). В тях се натресе и Пиер Гасли (“Торо Росо“), а на пистата се появи кола на сигурност. Така позициите бяха стабилизирани, а „Мерцедес“ получи шанс да запази ресурса на гумите си и да завърши гонката само с една смяна. Във „Ферари“ решиха да рискуват и да вдигнат темпото на Фетел с две спирания в бокса, но планът им се провали. Германецът излезе четвърти, но така и не успя да догони Макс Верстапен, за да предизвика за третото място. Още по-голяма трагедия за „скудерията“ бе отпадането на Кими Райконен. Ледения бе с правилната стратегия с едно спиране, но чисто новият му двигател, който му беше монтиран специално за състезанието, издъхна по средата на дистанцията. Така Лудия Макс пък се качи на подиума въпреки ранния сблъсък с Ланс Строл (“Уилямс“) и спечели убедително битката със съотборника си в „Ред Бул“ Даниел Рикардо в първата гонка след паметната им катастрофа в Баку. Австралиецът остана пети на близо минута зад Хамилтън. Малък повод за радост за местните фенове пък бяха класиранията в зоната на точките за Фернандо Алонсо („Макларън“, 8-и) и Карлос Сайнц (“Торо Росо”, 9-и). Малко преди финала двукратният световен шампион отправи молитва за дъжд, който можеше да му спечели още няколко позиции, но небето не оправда очакванията му.", "date": "2018.05.13", "title": " „Мерцедес“ измете „Ферари“ в Барселона"}
{"url": "https://trud.bg/%d1%8f%d0%bd%d0%b8%d0%bd%d0%b8%d1%82%d0%b5-%d0%b4%d0%b5%d0%b2%d0%b5%d1%82-%d0%b1%d1%80%d0%b0%d1%82%d1%8f-%d0%be%d0%bc%d0%b0%d0%b3%d1%8c%d0%be%d1%81%d0%b0%d1%85%d0%b0-%d0%bc%d0%be/", "text": "Като омагьосани останаха зрителите в Болшой театър след последната завеса на “Янините девет братя” в събота вечерта. На прословутата Нова сцена операта на Любомир Пипков със своята мрачна, зловеща и фантастична реалност изтръгна мощни аплодисменти от препълнената зала. Гласовете на звездите Габриела Георгиева, Гергана Русекова, Костадин Андреев, Петър Бучков, Николай Петров и на останалите солисти бяха високо оценени, както и изключително самоотвержената игра на хористите, които излизат на сцената в оригинални бабугерски костюми от кози и овчи кожи. А от централната ложа, сред най-изтъкнатите гости, най-силно ръкопляскаше бившият министър на културата Вежди Рашидов. “Горд съм, че българският талант отваря душата на руската публика”, заяви председателят на парламентарната Комисия по културата и медиите Вежди Рашидов в Болшой театър в Москва, където късно в събота вечерта започна големият гастрол на Софийската опера. Вежди Рашидов е официален гост на откриването на турнето на Националната ни опера в Болшой театър. Той е в Москва по покана на Михаил Швидкой, специален съветник на президента на Русия по международното културно сътрудничество. Тъкмо от Вежди Рашидов и на Михаил Швидкой през 2016 г. беше договорено първото гостуване на Софийската опера и балет в Болшой театър след близо 40-годишно прекъсване. По този начин, благодарение на съвместните усилия на политиците от българска и руска страна, Болшой театър отново стана домакин на Националната ни опера. Това е първият гастрол на Софийската опера и балет в Светая светих на балетното и оперното изкуство от 1981 г. В продължение на десет дни на историческата и на новата сцена на театъра ще бъдат показани шест наши оперни и балетни спектакъла. Премиерата на постановката на академик Пламен Карталов “Янините девет братя” в София беше през месец март, а тази, която беше представена пред московската публика, е нов, специално преработен вариант. “Без големия талант на маестро Пламен Карталов великолепното представяне на българските дарования нямаше да бъде възможно, той винаги избира печелившия път към върха в изкуството”, коментира Вежди Рашидов и припомни Седмицата на българската култура в Москва през 2012 година, когато истинска заря от най-знаменитите ни оперни гласове завладя руската публика. “Вярвам дълбоко в българския талант и винаги съм полагал и полагам усилия да се съизмерваме с най-големите постижения в Европа и в света, там е мястото на България”, допълни г-н Рашидов. Изключителният и пълномощен посланик на България в РФ Бойко Коцев нарече гастрола на Софийската опера на сцената на Болшой театър “истинско историческо събитие”, съобщи БТА. В програмата на гастрола в Болшой са още: балетът “Корсар”, който се игра снощи на Историческата сцена, и Вагнеровата тетралогия “Пръстенът на нибелунга” – четирите опери от цикъла ще бъдет изпълнени от 18 до 23 май. Директорът на Болшой театър Владимир Урин призна, че подобен мащабен проект като Вагнеровия “Пръстен” не е по силите на московската институция. Той подчерта, че вероятно мнозина от московчаните за първи път ще успеят да изгледат цялото произведение. Преди гастрола Урин каза, че всички билети за всички спектакли – и оперни, и балетни – са били изкупени. По време на еднодневното си посещение в Москва Вежди Рашидов имаше работна среща с Михаил Швидкой. Двамата обсъдиха възможностите за нови творчески инициативи. Стана ясно, че Московският театър на мюзикъла и няколко драматични театъра, както и големи галерии са готови за съвместни проект с българските си колеги.", "date": "2018.05.13", "title": " „Янините девет братя“ омагьосаха Москва\t\t\t"}
{"url": "https://trud.bg/%d1%84%d0%b5%d1%80%d0%bc%d0%b5%d1%80%d0%b8-%d1%81%d0%ba%d0%bb%d1%8e%d1%87%d0%b8%d1%85%d0%b0-%d1%81%d0%b4%d0%b5%d0%bb%d0%ba%d0%b8-%d0%b7%d0%b0-%d0%bd%d0%b0%d0%b4-75-000-%d0%bb%d0%b5%d0%b2%d0%b0-%d0%bd/", "text": "Сделки за над 75 000 лева сключиха фермери на аукциона на чистопородни овце и кози по време на Седмия Национален събор на овцевъдите, който продължи три дни край Петропавловския манастир над Лясковец. Продадени бяха 100 агнета за разплод, 40 мъжки разплодници и над 30 животни за разплод. Националната овцевъдна и козевъдна асоциация договори и износ за Македония на разплодни овце и кози. Това се оказа най-успешното издание на събора, което събра над 130 000 посетители.На проявата се стекоха хиляди фермери и посетители от цялата страна, както и много от постоянно живеещите в страната чужденци. Във формата се включиха и представители на браншови организации от Австрия, Азербайджан, Босна и Херцеговина, Германия, Дания, Израел, Испания, Италия, Литва, Латвия, Македония, Молдова, Румъния, Сърбия, Чехия и Финландия. На кръгла маса те дискутираха предизвикателствата пред младите овцевъди и козевъди и пред младите потребители и очертаха общи действия за стимулиране на отрасъла на общоевропейско ниво. Насърчаването на потреблението на овчи и кози продукти и производството им от български суровини бе във фокуса на тазгодишния събор на овцевъдите, който премина под мотото „Българските храни от български суровини“. Затова и най-интересна за посетителите бе зоната за директни продажби, където 30 животновъди от цялата страна, преработващи собствено мляко, предлагаха свои продукти от овче и козе мляко. Сред големите атракции на събора бяха изложенията на различни породи овце, кози пастирски кучета, коне и различните фермерски състезания. За първи път в надпреварата по ръчна стрижба с овчарска ножица се включи жена. Това бе Василена Георгиева от Нови пазар, която се конкурираше и с баща си Георги Кръстев . Василена се класира в челната тройка на стрижбата и получи специална поощрителна награда. Общо 23-ма участници, от които 9 млади дами, се включиха в състезание по ръчно доене на овце. За първи път в това съревнование имаше и деца. 9-годишната Румяна Руменова от Бургас и 10-годишния Александър Куцаров показаха завидени за възрастта им хъс и умения. Състезания по теглене на товари от коне-тежковози, по ръчно обезкостяване на агнета, различни кулинарни атракции, нестинари, хоротеки и различни концерти забавляваха посетителите през трите дни на събора.  60 майстори участваха в занаятчийското изложение, а над 2000 изпълнители се изявиха на сцените на Националния фолклорен конкурс „Заблеяло ми агънце“.  Край Петропавловския манастир имаше музейни експозиции, изложение на селскостопанска техника и оборудване, фотографски изложби и още много забавления. Националният събор на овцевъдите в България се провежда ежегодно от 2011 година и е най-големият животновъден форум в страната. Събитието се организира от Национална овцевъдна и козевъдна асоциация (НОКАБ), със съдействието на Министерството на земеделието, храните и горите на Република България и подкрепата на общините Велико Търново, Лясковец и Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Фермери сключиха сделки за над 75 000 лева на Събора на овцевъдите"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%8f%d0%bd%d0%b5%d0%b2/", "text": "След продължителни тежки заболявания днес в съня си почина журналистът Румен Янев. “Лек път тате! Знам, че отиваш на едно по-добро място и ще можеш да слушаш Леми, Джими, Пол и Джон колкото искаш! Обичам те и ти прощавам всичко!”, написа синът му Георги във фейсбук. Румен Янев е завършил Немската езикова гимназия в София и Юридическия факултет на СУ „Св. Кл. Охридски”. От 1974 до 1982 г. е бил специалист в секция “Балканите след Втората световна война” в Института по балканистика при БАН. След кратка работа в Балканската секция на „София прес” става редактор във в. „Народна младеж”, където работи от 1983 до 1988 г. От 1988 до 1989 г. е главен редактор на сп. „Ритъм”, след което създава и оглавява в. „Ритъм” (1989-1994). От 1994 до 1998 г. е редактор в Радио “Тангра”, автор и водещ на вечерния блок и предаванията “Хляб и мармалад”, “Вкусът на времето”, “Рок в минало време”. Генерален директор е на “София кабел” по време на създаването на програмата “Канал 3” (1998-1999), програмен директор на кабелна телевизия “Агарта” (1999-2000), ръководител на сектор в Медийна къща “Реформи”, автор и водещ на ТВ-предаване за местната власт “Тук е така”, излъчвано по ТВ “7 дни” (2000-2001), старши редактор в Програма “Хоризонт” на БНР и водещ на “Нещо повече” и “Неделя 150” (2001), пресаташе на кмета на район Панчарево (2004), водещ в Радио „Нова Европа” (2004-2006), автор и водещ на следобедния блок и на предаването за българска поп и рок музика „Хляб и мармалад“ в Офроуд Радио (2012-2013). Бил е също главен редактор на списание „Столична община” и редактор в отдел “Анализи” на БНР. Заедно с Пламен Ставрев е създател и организатор на музикалния фестивал “Бургас Блус”, който преживя над десет издания след премиерата си през 1994 г. Румен Янев е автор на пет книги и на документалния филм „Път край Косово” (2000 г.), както и на над 2000 материала в периодичния печат и повече от 5000 часа в радио и телевизионния ефир. В съавторство с Никола Братанов издаде рок алманаха “Цветя от края на 80-те. BG Рок – история/ поезия”. Поклон пред светлата му памет!", "date": "2018.05.13", "title": " Почина журналистът Румен Янев"}
{"url": "https://trud.bg/%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d0%bd%d0%b0-%d0%b4%d0%bb%d0%b0%d0%bd/", "text": "Много от нас често се оплакват от градския транспорт. Асоциираме го с чакане в задръстванията. Радваме се когато по улиците се появят нови автобуси и бързо забравяме старите. Има обаче хора, които виждат романтика в тях. За 29-годишния Дарян Георгиев и приятелите му старите Чавдар-и, Икарус-ите, и жълтите трамваи “София”, на които са се возили всеки ден родителите ни, са красиви. Толкова, че ентусиастите отделят време, средства и усилия, за да създават техни красиви макети в намален мащаб. Дарян е сред създателите на хоби проекта “Модели Градски Транспорт”, чиито членове през седмицата подредиха в София една от редките си изложби. В портфолиото му има както актуални превозни средства, познати от улиците на София и другите градове, така и исторически подвижен състав, който вече може да се види само на снимки или на умален модел. Пресъздадени са както класически, така и съвременни образци, като тролеите “Шкода” и трамваите “ПЕСА”. “Градският транспорт ми е интерес от детските години. Живеехме до централната гара в София, където винаги гъмжи от трамваи и автобуси. Качвах се на покрива на един блок от където гледката беше много добра, за да ги гледам”, разказа пред “Труд” Дарян Георгиев. Мечтаех да си имам играчка тролей или трамвай, но тогава нямаше такива и веднъж реших, че мога да си го направя сам. Тогава бях втори клас, спомня си той. Споделя, че като дете е посещавал клуб по моделизъм, но до голяма степен е самоук.  С момчетата се запознахме във форум за градския транспорт през 2006 г. През 2012 г. направихме страницата “Модели градски транспорт”, която привлече доста голям интерес още в самото начало. Поддържаме връзка и с колеги от чужбина, каза Дарян. По думите му, интерес има, най-вече от работещи в сферата на транспорта, от колекционери, а също и от родители, макар че изработваните от ентусиастите модели не са предназначени за детска игра. Цената на един миниатюрен автобус зависи от вложения труд. По детайлните модели започват от около 200 лева. “Изработват модели по поръчка, имаме и налични за продан. Договаряме се с клиентите за нивото на детайлност – надписите, седалчици, огледалца, дръжки, слагаме и осветление”, разкри Дарян. По-малко детайлните модели се изработват за ден, но по-точните отнемат по две-три седмици. Първо трябва да се набавят точните размери на превозното средство, най-добре е да се ползват техническите планове и чертежи. Реалният размер се дели на мащабното число, за да се получи размера на малкия детайл. Следва изработването на проектните чертежи. От тях се правят заготовки на отделните детайли, които могат да се използват многократно. Ползват се материали като пластмаса, плексиглас за стъклата, тел, различни видове лепила, отливки от смола. Ентусиастите се борят за прокарването на идеята в София да бъде създаден общински музей на транспорта, който да представя развитието на градския транспорт в града и да събира на едно място превозните средства, които вече не могат да се видят по улиците и техни умалени модели. Сдружението “Градски транспорт”, за което “Труд” писа преди време вече е събрало и реставрира автобуси и тролейбуси от цялата страна, които преди години са се движили по софийските улици. В момента възстановяват последния оцелял съчленен тролей “DAC-Чавдар 317”, който взеха от Перник.   Някои от моделите в изложбата са уникални с това, че представят модели на превозни средства, от които до наши дни не е достигнала нито една бройка. Един от тях е Чавдар М80, създаден преди ерата на съчленените автобуси. Той се отличава с уникалното си ремарке, проектирано изцяло за превоз на пътници. То е оборудвано със седалки и автоматична врата. Произвеждан е от края на 50-те години на 20 век в заводите в Ботевград и Омуртаг и се е движел в няколко града на страната до 70-те години. Днес може да се види само на модел. Подобна е и съдбата на първия съчленен автобус родно производство, базиран на същата серия, от който са произведени два около 15 бройки.", "date": "2018.05.13", "title": " Градският транспорт на длан\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d1%80%d0%b8%d1%8f%d1%82%d0%b5%d0%bb-%d0%bd%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f-%d0%be%d1%82-%d0%bf%d0%b0/", "text": "Приятел на извършителя на   при което самият той бе убит преди да наръга смъртоносно с нож един човек и да рани четирима, е бил задържан за разпит, съобщи АФП, позовавайки се на източник от съдебна полиция. Мъжът, роден през 1997 година, когато е роден и нападателят, е бил арестуван в Страсбург, уточни същият източник. Задържането е станало рано днес, допълни ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Задържаха приятел на нападателя от Париж"}
{"url": "https://trud.bg/35-%d1%82%d1%80%d0%be%d1%84%d0%b5%d1%8f-%d0%b7%d0%b0-%d1%81%d0%b0%d0%bb%d0%b0%d1%85-%d0%b7%d0%b0-%d0%b5%d0%b4%d0%b8%d0%bd-%d1%81%d0%b5%d0%b7%d0%be%d0%bd-%d0%b2-%d0%bb%d0%b8%d0%b2%d1%8a%d1%80/", "text": "Феноменалният сезон на Мохамед Салах в „Ливърпул“ му донесе впечатляващите 35 индивидуални приза! Точно преди последния кръг във Висшата лига египтянинът стана играч №1 на първенството и в анкетата на професионалните футболисти. Преди това бе определен за най-добър и от футболните журналисти. EA Sports”.  Изненади на края не станаха. „Ливърпул“ се класира за Шампионската лига, а „Челси“ отива в Лига Европа след 0:3 от „Нюкасъл“. „Суонси“ изигра последния си мач в елита – 1:2 със „Стоук“ и изпадна. Резултати: „Саутхемптън“ – „Манчестър Сити“ 0:1, „Бърнли“ – „Борнемут“ 1:2, „Кристъл Палас“ – „Уест Бромич“ 2:0, „Хъдърсфийлд“ – „Арсенал“ 0:1, „Манчестър Юнайтед“ – „Уотфорд“ 1:0, „Тотнъм“ – „Лестър“ 5:4, „Уест Хем“ – „Евертън“ 3:1.", "date": "2018.05.13", "title": " 35 трофея за Салах за един сезон в „Ливърпул“"}
{"url": "https://trud.bg/%d1%87%d0%b5%d1%80%d0%b5%d0%bd-%d0%b4%d0%b6%d0%b8%d0%bf-%d0%bf%d1%80%d0%b8%d1%82%d0%b8%d1%81%d0%ba%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%bd%d0%b0-%d0%bc%d0%b0%d0%b3%d0%b8/", "text": "Отново опасно шофиране беше засечено на магистрала „Тракия”. Този път то е в участък в ремонт, където движението се осъществява двупосочно в едното платно, съобщава  . Четирима души се връщат от командировка, когато около Белозем ги застига черен джип. Въпреки скоростта – около 100 км в час, шофьорът притиска колата с присветване на фаровете и движение в опасна близост, за да отбие и да пропусне джипа. Натискът продължил близо 10 км – до мястото, където движението става в двете платна. „В момента, в който се изравни с нас, рязко зави надясно. Джипът мина на разстояние не повече от 5-10 см от нас. При по-рязък завой от страна на нашия шофьор, ако се беше стреснал, шансът да се обърне нашият автомобил беше много голям”, каза Деян Николов. От пловдивската полиция съобщиха, че още снощи са започнали проверка по сигнала, подаден на телефон 112. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Черен джип притиска автомобил на магистрала “Тракия”\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d1%81%d0%bf%d0%be%d1%80%d0%b0%d0%b7%d1%83%d0%bc%d1%8f%d0%b2%d0%b0-%d0%bf%d0%be-%d0%b4%d0%b5%d0%bb%d0%b0-%d0%b7%d0%b0-%d0%b4%d1%83%d0%bf%d0%ba/", "text": "Община Пловдив прави завой в практиката си за дела за счупени в уличните дупки коли и започва да сключва извънсъдебни споразумения. Досега всеки иск се оспорваше в съда и така обичайните щети от средно 200 лв. за спукана гума и изкривена джанта набъбваха до над 1000 със съдебните разноски. Обичайната практика е при пътен инцидент заради улична дупка пораженията по колата да се плащат от застрахователя, който след това започва да си търси парите от общината. Само от началото на 2018 г. градската управа е загубила над 10 такива дела, защото като собственик на уличната мрежа е длъжна да я поддържа в добро състояние. Този факт е бил отчетен от правния отдел на общината и при внасянето на поредния иск главният юрисконсулт Георги Стоилов предлага да се сключи споразумение, като обяснява, че така ще се избегнат не само разноските по делото, а и държавната такса ще бъде платена наполовина. В случая става сума за “Тойота”, чиято предна дясна гума хлътнала в разместени павета на бул. «6 септември» в района на строителен хипермаркет на 18 февруари 2016 г. На собственика на колата застрахователната компания е изплатила 280,54 лв. Комисията по извънсъдебните споразумения ще разгледа казуса във вторник.", "date": "2018.05.13", "title": " Пловдив се споразумява по дела за дупки\t\t\t"}
{"url": "https://trud.bg/%d0%bd%d0%b5%d0%b2%d0%b5%d0%bd%d0%b0-%d0%b1%d0%be%d0%b7%d1%83%d0%ba%d0%be%d0%b2%d0%b0-%d0%bd%d0%b5%d0%b2%d0%b5-%d0%bd%d0%b5-%d1%81%d0%b5-%d0%b2%d0%bf%d0%b5%d1%87%d0%b0%d1%82%d0%bb%d1%8f%d0%b2%d0%b0/", "text": " – Отпразнувах го на сцената в родната Варна с представлението “Бившата жена на моя живот” и бях с любимите ми колеги и приятели, както и с мама, която дойде да ме види и ми донесе кекс за рождения ден! Така го отбелязахме – с любимия ми мамин домашен кекс, а след това имаше разбира се веселба и питиета! Много ме зарадва и препълнената зала в театъра, защото никога досега не ми се е падало да играя на рождения си ден, точно в моята Варна. Не знам какви роли да си пожелая, защото точно от днес започнах репетиции на нова пиеса, която е едно голямо предизвикателство към мен и се надявам да бъде вълнуващо и за публиката. Тя е с работно заглавие “Гореща нощ” от Жозиан Баласко, а на сцената ще сме отново с Асен Блатечки, Милена Маркова-Маца, Калин Врачански и Стефан Иванов.  – Голяма изненада за мен беше, че точно в полунощ с балони в ръка се появи един човек, който много обичам и ми направи серенада под прозореца. Беше много мило и изключително приятно, имаше даже и стълба до балкона, за да може да се качи! Ами, щури хора!  – Смятам, че съм типичен Овен, но много мои приятели казват, че не е така, защото съм обрала много от онези качества на зодията, като това – главата в стената, докато рогата не се счупят. Иначе съм инатлива, но мисля, че това в много посоки ми помага в работата, защото не се предавам, докато не случа това, което искам и съм перфекционистка в много неща.  – Тя е любима, защото е “натоварена” с изключително много емоции, светла му памет на Велко. Вярвам, че той е там горе и всички актьори сме убедени, че продължава да поддържа това представление, което се превърна в прекрасната му лебедова песен. То е натоварено с много емоции и покрай това, че той вече си отиваше по това време. Всички знаехме за състоянието му, но той не се даваше и за секунда нито на болката, нито на умората, на абсолютно нищо. На моменти дори имаше повече сили и от нас, докато репетирахме. На премиерата в Бургас, Велко вече не беше добре и си дойде към София, но в “Сълза и смях”, въпреки всичко присъстваше и ни слушаше, като беше седнал, почти легнал на диванчето в театъра. Тогава ни каза – аз, като ви слушам, ви вярвам и знам, че се справяте добре. Това бяха едни от последните му думи.  – Да съм искрена и честна в живота, в професията и пред себе си, да уважавам всички около мен на сцената и в живота, да давам право на хората в този живот да бъдат такива, каквито са, да не ги соча с пръст и да не им намирам само кусурите, защото няма само черни и само бели хора.  – Не мога да кажа, че съжалявам, защото нищо не ми пречи и сега да се насоча, ако искам. Бих могла за собствен кеф да си направя някакви парчета. Точно след спечелването на “Капките” имахме една много хубава вечер на морето с Белослава и тя ми каза – ти ще усетиш кога ще ти дойде времето. Аз казах, че в момента не изпитвам нуждата, защото спечелвайки формата и показвайки, че мога да пея – къде добре, къде не, но не си представям сега да кажа – отивам и започвам да записвам… А тя – да, но сигурно ще дойде този момент! Иначе с удоволствие бих пяла в дует с Белослава, Орлин Павлов, Рут Колева, както и с Орлин Горанов, дори някоя опера с него бих пяла. Харесвам и някои рапъри, като Logo5, “Тhe Top Stoppers” и Григовор, които правят изключително сладка музика.  – Да, свободолюбива съм. Мисля, че съм доста свободен дух и съм щура, малко го бях позабравила, но сега се връщам към това, защото смятам, че човек трябва да прави нещата, които обича, без да се притеснява и да си слага някакви ограничения, стига това да не засяга околните. Избрах тази песен на Анук, защото ми е много любима и исках още в моя сезон да я изпея.  – И да ми пръсне дисплея и панела! (Смее се.) Не, няма да ме трогне по никакъв начин, най-много да се изсмея. Това е текст, който няма да разбера никога, къде остана романтиката?! И синът ми слуша много от тези модерни песни, въпреки че точно тази не я понася. Той слуша други, в някои от които също има нецензурни изрази, но пък по-добре да ги чуе и аз да му ги обясня и да знае какви са нещата. Така и така, той е в тази среда и чува тези изрази, някои неща му биват обяснени от съучениците – при това неправилно, така че по-добре да знае това от мен. Иначе всеки е свободен да слуша това, което му харесва.  – Усмивките на хората, като ме разпознаят някъде и ми кажат – вие сте любимата ми актриса, аз съм ви гледал еди-къде си, изключително приятно е някой да оцени труда ти. Давали са ми ябълки без пари, две бири от съседната маса…, като винаги ми казват, че на живо съм по-сладка. Особено, като вървяха тв-предаванията – “Аламинут” и сериала “Етажна собственост”, често ме спираха с думите – ти на живо си една малка, сладка, слабичка, защо така? Казвам им – защото телевизията винаги променя и дава едни килограми отгоре.  – Да, въпреки че аз им се смея, защото приемам Калин и Асен по съвсем различен начин, естествено. Да, много са сладки и талантливи, изключителни хора са, като характери и двамата, с всичките им чепатости, но кой не е чепат от нас? Имат си своите странности, но са изключително отдадени и като приятели и като професионалисти. Лъчезарни и открити са и това много привлича хората, като отсреща седи някой открит, честен и добронамерен – това винаги е привлекателно. На всичкото отгоре и двамата са много скромни – никой от тях не се бие в гърдите – аз съм звезда, няма такива работи!  – Не, няма мъж до мен. Гледам да не се впечатлявам от мъжете в момента.  – Тя, любовта цялата е лудост, така че и най-елементарните неща, които правиш от любов са лудост, като това да станеш посред нощ и да занесеш нещо на любимия, без той въобще да го очаква, или да извървиш цяла България, просто за да го изненадаш… Аз също съм правила това, а и за мен са го правили, но дори само да се появиш на вратата с нещо, което той не очаква, също е действие от любов и лудост – малките неща са големите.  – Много хубаво си го казала, но публиката не го възприе по този начин, просто защото пиесата е руска и смятаха, че е едва ли не някаква социалистическа история, защото като се спомене два пъти вътре Сталин и… А това наистина е пиеса за оптимизма и финала й е оптимистичен, защото героят, който така дълго се мъчеше да се самоубие, въпреки че е заобиколен от любовта на една жена, която го обожава – съседката, но той също открива своето щастие. След време среща друга жена, която попада случайно у тях и той се влюбва в нея и така накрая намира любовта си. Разбираш, че ние много обичаме да мрънкаме и най-елементарните неща да ги правим драматични, не изключвам себе си – и аз съм имала такива случаи, в които нещо супер елементарно те вкарва в ужасяващ филм, който ти започваш допълнително да украсяваш… А всъщност животът е много прост – трябва ти наистина една обич, трябва да разбереш, че няма кой знае колко сложни неща, само да сме здрави, всичко друго е поправимо.  – Имала съм такива случки – помня един съсед отгоре, който беше доста млад и експанзивен и правеше денонощно купони. Точно се беше родил синът ми и на мен ми е зле, а малкият тъкмо заспи и отгоре се започваше… Два пъти ми се наложи да се качвам горе и да му чукам на вратата, за да намали музиката. Иначе, ако не прекаляват, им давам да се забавляват хората. Сега, даже имам съсед, който слуша сръбска музика, има парчета, които харесвам и му прощавам, но гледам вече да се унасям по-бързо с тапите в ушите, добре, че не ме тормози редовно, но има и такива моменти.  – В доброто! В доброто и световния мир, като някаква манекенка се изказах! (Смее се.) Но наистина вярвам в доброто и вярвам, че всеки човек се ражда добър, не може като се роди бебе да кажеш -това е добро, това е лошо бебе – те са едни светли същества, но в годините се ошлайфаме по някакъв определен начин – било от среда, семейство, желание… Вярвам в доброто на хората и смятам, че ако всеки си даде сметка за това и винаги се опитва да изкарва доброто от себе си, усмихва се повече и гледа на всичко с добри очи – всичко ще е наред!  ", "date": "2018.05.13", "title": " Невена Бозукова – Неве: Не се впечатлявам от мъже в момента"}
{"url": "https://trud.bg/%d1%81%d0%b5%d0%bb%d1%84%d0%b8-%d1%81-%d0%b6%d0%b5%d1%80%d1%82%d0%b2%d0%b5%d0%bd-%d0%b0%d0%b3%d0%bd%d0%b5%d1%86/", "text": "Рано сутринта на 6-и май главната улица на село Мухнари (40 км. северозападно от Тбилиси) изглежда като добре организиран масов протест срещу вегетарианството. В продължение на няколко километра се простират месарски магазини – едни са добре подредени, така да се каже сертифицирани, а други – импровизирани. При импровизираните всеки, който има три агнета е провесил едното пред дома си. На селския пазар животът среща смъртта, вярата – суеверието. Прииждат търговци на животни, очакват купувачи на животни. Продава се всичко – от малки пиленца, петли, агнета и кочове до плашещи с погледа си бикове. Съпътстващите стоки също са на лице – киндза, лук, домати, краставици, туршии и включително типичните за Грузия говежди копита, от които правят прекрасна супа, подобна на нашата пача. С последното кулинарно изделие се изтрезнява. Защото на празник се пие. На 6 май грузинците празнуват така, както никой друг по света. Всъщност те празнуват два пъти своя светец Тцминда Георги (Св. Георги, б.а.) – на 23 ноември и на 6-и май. Всяко семейство, всеки човек нарича нещо, което ще принесе в жертва и на тези два дни задължително го изпълнява. Моят грузински герой Афтандил Осепашвили, посветил свободното си време да ме въвежда в най-топлите традиции на страната, също е в Мухрани. Следобед ще събира цялата фамилия и няма как да има компромис в традициите. Мухрани е най-големият свободен пазар на прясно месо в цялата страна (тук всяко село е специализирано в нещо, но това е друга тема). То може да се купува свободно всеки ден, а в неделите се случва нещо, което трябва да се види. Афто притичва от място на място, пазари се на висок глас, чеше се по главата – явно сваля цената. След около половин час вече е спазарил едно шиле, натоварва го на колата и продължава към следващата спирка – пекарната. Самият Афтандил притежава чудна пекарница в Мцхета (старата столица на Грузия, техният Йерусалим), но казва, че в Мухрани продават най-хубавия лаваш (хляб, който изглежда като голяма вкусна мекица). Самото минаване около пекарната кара стомаха ти да заработи, устата да се изпълни със слюнка, а в очите ти да плува сулгуни (сирне) и пресни розови домати – добро начало за шашлици с вино. Двайсетина хляба хляба полягат на задната седалка точно до голяма бутилка с ракацители и колата тръгва към храма Свети Георги, който се намира на върха на планината между Ксани, Мухрани, Чардакхи и Патара Канда. Пътят е труден, стръмен. Десетки хора, въпреки ранния част, вече пъплят нагоре. Едни са с автомобили, други пеша – кой както е обещал на Свети Георги. Вървят по двойки, вървят на семейства, цели на компании. Някой дърпа след себе си агне, някой носи петел, а тук там се виждат и телета. Традицията е да се обиколи църквата три пъти. На всяка обиколка трябва да целунеш северозападния ъгъл – не знам защо – сетне да се поклониш на вратата три пъти и да се прекръстиш три пъти. Накрая се влиза в храма, запалва се свещичка и се произнася молитвата. Всеки знае какво иска да измоли, защото по тези планини се случват чудеса. Накрая се преминава към курбана. Точно пред малката църква вече са заели места клети търговци на свещи, един-двама просяци. Оформени са и две импровизирани кланици. Нико се е специализирал в главоотделянето на петли. Седи на пътеката, точи двата уморени от употреба ножове и не бърза. Няма защо. На всеки две минути при него спира някой, подава му банкнота или монета и той не се пазари. Обръща се с гръб към хората и след минута връща птицата. “Дават ми дребни пари – някой две, друг – три, а по-щедрите по пет лари”, казва той. След това ми обръща гръб, защото в ръцете му е следващия петел. Големите жертвоприношения са на десетина метра по-долу. Малко плато се е превърнало в удобно място за колачите. От години пространството там е култивирано, че да е удобно за работа – простори, на които да се закачат ченгелите, маси – за да чакат поклонниците в наздравици. Към храма идват все повече вярващи. Семейство спира в подстъпите към светото място и си прави селфи с агънце. Други две момичета седят и гледат величествената гледка към река Мтквари. Далеч в ниското се вижда и огромен, модерен затвор. В началото празникът би се сторил на всеки прекалено кървав, но това е, ако не познаваш историята на грузинците, тя определено е доста кървава. Християнството и свети Георги са ги спасявали във всички трудности и препятствия в дългата им история и те никога не са се отказвали от името си, от вярата си, от свободата си. Свети Георги е обезглавен по заповед на император Диоклециан, както се смята на 6-и май 303-а. Мъченията обаче започват на 23 ноември предната есен и всеки ден мъчителите мислели, че е мъртъв, но на сутринта той се раждал наново и правел чудеса. След смъртта си светецът продължава със своите чудеса, които не спират и до днес. Затова го наричат Свети Георги Победоносец. Негова братовчедка е света Нино (св. Нина). С двамата е свързано и приемането на християнството от Грузия още през 317-а година. Събитието, което преобръща историята на страната, се случва точно по тези хълмове около Мухрани. Света Нино пристигнала в царство Иверия, когато царувал Мириан I. Когато дошла вестта за мъченическата смърт на нейния братовчед Георги, Нино започвала да разказва за чудесата на светеца и как той брани хората. Все повече езичници ставали християни. Нино правела чудо след чудо. Христовата вяра приела дори царица Нана, но цар Мириан се страхувал от нея и решил да прогони християните, така както се случвало из цялата римска империя. Царят решил да направи заговор, защото много хора в двора вече били покръстени и тръгнал на лов в мухранските гори с вярна дружина. Когато се изкачили на хълма Хтоти се извила страшна буря. Гръмотевица ударила част от свитата му, другите са разбягали и той останал сам. Царят започнал да се моли на своя идол Амраз, но нищо не се случвало. Тогава се обърнал към Христос с думите: “Боже на Нино, разсей тъмата пред мен и аз ще прославя името ти!” Чудото се случило и според грузинците това се случило на 6-и май 316 година. Когато се завърнал в Мцхета, Иверийското царство приело християнството за официална и единствена вяра.  Нино разказала на Мириан, че Свети Георги го е закрилял през цялото време и така Иверия вече имала свой закрилник. Първият храм на светията в света е построен в малко село в Кахетия – Бодбе, край Сигнахи. Днес там се намират гробът на света Нино. Грузинците строят църкви на името на светията от онова време. Те обикновено са на хълмове, край пътищата и са стотици. Светецът е толкова важен за страната, че иконата му е в щита на герба, а четири герьовски кръста са на знамето. Те са четири, защото след едно от поредните чудеса край Мцхета, Нино заповядала от дърво на хълма Джвари да се направят четири кръста и да се поставят на четири места в Грузия. Единият от тях се намира на хълма Тхоти, където днес има църква на нейното име. Този хълм се вижда от нашия, този на който с Афтандил чакаме ред за жертвения агнец. Идва и неговия ред. Прекръства се, а след това налива по чаша ракацители. Следобяд ще започнат истинските тостовете, а в първите четири винаги има един “за да има мир, за да няма война, за да можем да живеем щастливо”. От църквата Свети Георги се вижда Южна Осетия. Точно преди 10 години руските войски стигат до Мухрани, а след това отхапват това парче грузинска земя и остават там май завинаги. Това е поредната кървава война по тези земи и всички тук помнят това време. Дори и децата. Обратно по пътя към Мцкхета срещаме търговците. Мука вече е в състояние близо до жертвените телета – само мучи. Тълпата тръгнала към хълма е все по-голяма. Долу до река Ксани спира хладилно камионче със сладолед. Двама ентусиасти нарамват чантите и тръгват пеша към хълма, а до тях огромно стадо овце е притихнало в очакване на децимацията. Агнетата едва ли знаят, че така поемат греха на хората.", "date": "2018.05.13", "title": " Селфи с жертвен агнец\t\t\t"}
{"url": "https://trud.bg/%d0%b3%d0%bb%d0%b5%d0%b9-%d0%ba%d0%b0%d0%ba-%d1%81%d0%b5-%d0%bf%d1%80%d0%b0%d0%b2%d0%b8-%d1%81%d0%bb%d0%b0%d0%b2%d0%b8/", "text": "„Вече записахме предаването за тази вечер и няма как да коментирам това, което прочетох току-що в „Труд“,   в петък вечер. „След малко в предаването може да гледате телевизионния ни експеримент с Криско „Гле‘й как са пра‘и“, но всъщност аз преди малко прочетох „как са пра‘ят“ половин милиард лева от държавни субсидии“, написа водещият, цитирайки поредицата от публикации на вестника за уникално високите държавни субсидии за българските партии. Хилядите последователи на Трифонов в социалната мрежа могат да са сигурни, че са получили напълно достоверна информация –  , които той посочи, са изнесени от официални документи – от Министерството на финансите, Сметната палата и Народното събрание. Така се прави – с факти. Защото фактите наистина говорят.", "date": "2018.05.13", "title": " Гле’й как се прави, Слави"}
{"url": "https://trud.bg/%d0%bf%d0%b5%d1%82%d1%8a%d1%80-%d0%ba%d1%83%d1%80%d1%83%d0%bc%d0%b1%d0%b0%d1%88%d0%b5%d0%b2-%d1%80%d0%b5%d0%b0%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%b7%d0%b0%d0%bf%d0%b0%d0%b4%d0%bd/", "text": "В наша полза са 250-300 гласа, срещу нас са 450-500 гласа. Така Петър Курумбашев, евродепутат от Партията на европейските социалисти и единствен български представител в транспортната комисия на Европейския парламент, очерта разположението на силите при гласуването на предложените нови европейски правила за почивките и командировъчните на шофьорите. “Първото гласуване в първата комисия, която не е водещата комисия – по заетост и социална политика, е загубено. Предстои второто гласуване. Във вторник ще имаме последно обсъждане на т.нар. компромиси. Самото гласуване в транспортната комисия ще бъде на 24 май. Третото гласуване ще дойде в пленарната зала. Като цяло разпределението на гласовете в парламента не е в наша полза”, обясни Курумбашев по  . Курумбашев смята, че е добре българското правителство да се опита да затвори тази регулация по време на председателството ни, защото председателят формулира общата позиция на държавите-членки, а следващият председател на Съвета на ЕС е Австрия. На 16 и 17 май българските транспортни фирми ще протестират срещу лансирания от френския президент Еманюел Макрон пакет за мобилност. Българското правителство застана зад исканията им. В последните години страната ни не само е възстановила славата си на превозвач от времето на „Сомат“, а дори имаме много повече камиони – коментира се цифра от 70 хиляди камиона с българска регистрация. Факт е, че със сигурност много повече от 100 хиляди души се издържат от този бизнес, а българските шофьори получават доста сериозни заплати, заяви Курумбашев, според когото реакцията на западноевропейските държави е логична. Той даде пример с мащабите на дейността на превозваческите фирми от Централна и Източна Европа през последните години: “Говори за 380 хиляди камиона от Централна и Източна Европа, половината от които са полски.” В подкрепа на проекта Макрон са Франция, Германия, Белгия и Холандия, Италия, Австрия, Дания, Швеция и Финландия, посочи Петър Курумбашев. Периферните държави са по-неутрални и някои от тях са по-склонни да подкрепят наши искания – Ирландия, Португалия, Испания, прибалтийските страни и Вишеградската четворка, както и Хърватска и Румъния, заяви още Курумбашев. „Няма как един румънски шофьор да получи френска заплата във Франция – очевидно ще получи нещо между румънската и френската. Няма как един френски шофьор, ако кара камион в Румъния, да получи румънска заплата. Няма как, ако боядисвате една стена вкъщи в България и Германия, да получите една и съща цена за боядисването. Тази мантра на г-н Макрон е теза още от времето, когато той беше министър в правителството на Оланд и която продължи с пълна сила с идването му като президент на Франция“, коментира Петър Курумбашев. Относно изискването от първия ден да се смята работникът за командирован той уточни: „Сами разбирате какво означава за една фирма тя от първия ден да смята един работник за командирован – той трябва да получава два дни унгарско възнаграждение, три дни австрийско възнаграждение, четири дни немско възнаграждение и още 4 дни френско възнаграждение. С него трябва да пътува един счетоводител, който да изчислява колко часа е, в коя държава, кое законодателство се прилага и коя почасова ставка.“ Като друг неприятен момент Курумбашев посочи предложението кабините на камионите да не се ползват за спане. Той даде пример с риска за товарите, защото грабежите на камиони се увеличават, а застрахователите не признават загубите, когато шофьорът не е в кабината. Друго неприемливо за България искане е за връщането на всеки четири седмици – не само на шофьора, но и на камиона, допълни Петър Курумбашев. За страните от Вишеградската четворка това прибиране не е толкова фатално заради по-близките разстояния, каза той и съобщи, че се обсъждат и компромисни варианти – шофьорите да прекъсват дейността си, но не непременно да се завръщат в страната. В движение вече е и втория пакет – за превозите с автобуси, където има предложения също засягащи България, напомни Курумбашев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Петър Курумбашев: Реакцията на западноевропейските държави срещу превозвачите ни е логична\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b4%d1%83%d1%85%d0%be%d0%b2%d0%bd%d0%be%d1%81/", "text": "Българската духовност бяга в чужбина. Много ме е страх за това кои напускат и кои остават и дали се връщат. Това легендата на българското кино и театър Васил Михайлов по . “Чувам, че учителите, за да доведат учениците на театър, една част от тях искат комисиона. Побърквам се от това бе, ей хора! Мен учителите ми по литература са ме направили актьор и всички, които познавам. Те правеха драматизации на произведенията, които учим, за да ги научим. Те и музикантите са ни направили хора на изкуството. Не ги водете само на „Железният светилник”, защото го учат. Научете ги да ходят на театър. Иначе никакъв дух няма да има”, призова той. Българският дух не се създава само на 3 март, като пускаме възрожденски песни и т.н. Духът започва от семейството, от учителя, от театъра, от песните, които баба ти ти пее. Не се връщам назад, защото съм вече възрастен, но това е пътят, нашето си, нашето да се вкопчим тук. Иначе дано светът е мирен, защото е много тревожно в последните месеци, категоричен е Васил Михайлов.. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Васил Михайлов: Българската духовност бяга в чужбина, много ме е страх"}
{"url": "https://trud.bg/%d0%b8%d1%80%d0%b0%d0%bd-%d0%be%d1%81%d1%8a%d0%b4%d0%b8-%d0%bd%d0%b0-%d1%81%d0%bc%d1%8a%d1%80%d1%82-%d0%be%d1%81%d0%b5%d0%bc-%d1%87%d0%bb%d0%b5%d0%bd%d0%be%d0%b2%d0%b5-%d0%bd%d0%b0-%d0%b8%d1%81/", "text": "Осем предполагаеми членове на джихадистката групировка “Ислямска държава” бяха осъдени днес на смърт в Иран за участие в два смъртоносни атентата в столицата Техеран, предадоха световните агенции, като се позоваха на местни медии. Присъдите, издадени от революционен трибунал, може да бъдат обжалвани пред Върховния съд. 18 души бяха убити и над 50 – ранени, при терористичните атаки от 7 юни миналата година срещу иранския парламент и мавзолея на основателя на Ислямската република, аятолах Хомейни. И петимата нападатели бяха ликвидирани на място, припомня Асошиейтед прес. Това бяха първите атентати в Иран, за които отговорност пое “Ислямска държава”, отбелязва Франс прес.  Някои от осъдените на смърт са помагали на нападателите. Още 18 човека ще бъдат съдени във връзка с двете атаки.", "date": "2018.05.13", "title": " Иран осъди на смърт осем членове на “Ислямска държава”"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b8-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bc%d1%83-%d0%b7%d0%b0%d0%b1%d1%80%d0%b0%d0%b2%d0%b8%d0%bb/", "text": "Тяхната любов и общ живот са в хорските очи и усти от самото начало. Но любовта им не само издържа изпитанието на общественото любопитство, но и става все по-силна с годините. Наскоро преминаха през голямо премеждие, но днес са спокойни и щастливи. Вежди Рашидов и Снежа Бахарова са семейство над 20 години. Срещнали са се на рожден ден на свой приятел. Тя си спомня, че той е бил много галантен, а той казва, че е минала като газела покрай него и му казали, че не е лъжица за неговата уста. Ден след сватбата им разбрали, че всъщност не са женени, разказаха двамата по  . „Подписахме, повеселихме се и на другия ден тръгнахме за Анталия с кумовете и приятели. Телефонът ми звънва и се обажда секретарката на кмета на район Витоша да ми каже, че в суматохата всички са се подписали, но ние – не” Така младото семейство са се върнали обратно, а кметът донесъл документите у тях и се подписали. Двамата споделят, че се карат много – за битовизми и дребни неща, за политика. У нея властва лекарската прагматична черта, а у него – артистичната. Изпитание и за двамата е била болестта на Рашидов. „Думата рак е смърт, диагнозата е силен шок. Тя ми даде много енергия, накрая мислех, че умирам, свалих 30 кг, нямах сили. Като се прибрах се разплакахме и двамата”, каза той. Снежа добавя, че той е бил стриктен и изпълнителен пациент. За нея не бива да се показва състрадание пред болен – това вреди. „При тази силиконова долина е трудно да намериш устойчива жена”, категоричен е Вежди, споделяйки каква жена е половинката му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Вежди Рашидов и съпругата му забравили да се подпишат на сватбата си"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%b2%d0%b5%d1%81%d0%b5%d0%bb%d0%b8%d0%bd%d0%be%d0%b2-%d0%b2%d0%bc%d1%80%d0%be-%d1%81%d0%b8%d0%b4%d0%b5%d1%80%d0%be%d0%b2-%d0%b5-%d0%b1%d0%b8%d0%bb-%d0%bf%d0%be/", "text": "Подготвяме от около 6 месеца проекта си за промени в Закона за вероизповеданията. Наложи се обаче да го внесем в НС, преди да сме получили становищата на вероизповеданията, защото парламентарната процедура е такава, че законопроектът се разпределя на комисии и, ако не го бяхме внесли, двата законопроекта (внесеният от ГЕРБ, БСП и ДПС и този от ОП) щяха да вървят на отделни писти. Това каза депутатът от Обединените патриоти и заместник-председател на парламентарната им група Искрен Веселинов по  . “Идеята е, когато се променя толкова сериозен закон, да се променя възможно най-рядко”, добави той. Веселинов изтъкна и основните разлики между двата законопроекта: „В проекта на ДПС, аз съм запознат с него от края на миналата година, основната цел е да реши финансирането на вероизповеданията, тоест държавата да гарантира, че ще финансира вероизповеданията. Особено вопиюща нужда от това има мюсюлманското вероизповедание. Нещо повече, там има текстов,е които конкретно решават целевите проблеми на мюсюлманското вероизповедание и най-вече по регистрацията на ръководството му. Като цяло обаче този законопроект задава привилегиите, но не задава задълженията на вероизповеданията по ред теми, свързани оснвно с националната сигурност. Нашият законопроект е комплексен и обхваща както правата, така и задълженията – вероизповеданията са длъжни да следят за процеса на радикализация, да прекратят правомощия на свои духовници или проповедници, които да бъдат уличени в такива действия, не трябва да разпространяват радикална религиозна литература. Има и санкции при неизпълнение – нещо, което досега го нямаше, включително спиране на издателската дейност, затваряне на храмове… Задължаваме вероизповеданията да предоставят списък на своите храмове и места, където се извършват обреди и проповеди и се излъчват по-добре или съответно проповеди забраняваме това се извършва в места, които не са предназначени за това“. Законът би упражнявал контрол и върху дейността на християнските секти, коментира Веселинов. Предвижда се и нов ред за регистрацията на вероизповеданията. Те ще трябва да поискат становище от Дирекцията по вероизповеданията относно догматиката си. Депутатът алармира, че Ердоган е използвал ислямските ВУЗ-ове, за да напълни администрацията, армията и полицията с „верни на него радикални елементи“. Според Веселинов, изказването на Каракачанов, че в парламента „скърца нещо“ се отнася точно към този случай: „Правим консултации всяка седмица с колегите от парламентарната група на ГЕРБ, а те са решили да не споделят тези свои намерения, примерно, да внесат този законопроект. В това отношение очевидно има сбъркана комуникация. За първи път, това е по толкова драстичен начин. Мисля, че обяснение трябва да ни предоставят колегите от ГЕРБ на следващия Коалиционен съвет, за което ще настояваме, разбира се!“. Посещението на Волен Сидеров и Явор Нотев в Крим не е било в официално качество, категоричен е Веселинов. Депутатът определи „Обединени патриоти“ като „единствената идейна коалиция, която е влизала в Народното събрание“ и изтъкна, че партиите в нея нямат никакво различие по темите свързани със защитата на националния интерес, националната сигурност, образователната система и др. Всяка от партиите има обаче и свои акценти в работата си: „Това е един нормален партньорски процес. Понякога си повишаваме тон, понякога не се разбираме за някои неща, но това е рискът на живата коалиция. Ако беше въпрос само да поделим постовете и всички да сме доволни, мисля че нямаше да има никакъв шум в системата и нямаше да има истински дебат в коалицията“. Сидеров е бил подведен, че срещите на вицепремиерите с лидера на БСП са били в качеството на председатели на партии, а не в качеството им на представители на изпълнителната власт, които търсят подкрепа за определени решение, категоричен е Веселинов. Обединените патриоти още не са обсъдили как ше гласуват по предложението проектът за АЕЦ „Белене“ да бъде размразен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Искрен Веселинов, ВМРО: Сидеров е бил подведен за срещите с Нинова\t\t\t"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2%d0%b0-%d0%bd%d0%b5%d0%bd%d0%be%d0%b2%d0%b0-%d0%b0%d0%ba%d0%be-%d0%b7%d0%b0-%d0%b1%d0%be%d1%8f%d0%bd-%d0%b1%d0%b8%d1%82%d0%ba%d0%b0%d1%82%d0%b0-%d0%b5/", "text": "Приятелката на Боян Петров, Радослава Ненова, призова спасителите да не изкачват връх Шиша Пангма. “Ако за Боян битката е приключила, нека си остане в планината. Каквото и да се случи до края на деня, благодарна съм за всички усилия и ще ги възнаградя. Това е животът на шерпите, знам че като слязат ще поемат друг риск, на друг склон, за друго изкачване…, но лично аз не желая да рискуват към върха. Всички решения по издирването от тук на сетне са техни”, написа тя във Фейсбук Ненова. “Вчера в много труден за мен разговор взех решение да не се изкачва върха днес. От лагер 3 нагоре няма да го намерим жив. Колкото и да ми се иска да не губя надежда – за мен живота и оцеляването на всички участници в спасителната акция е много важен и макар да ми е много трудно – не виждам смисъл да бъдат застрашени и други животи”. Затова, предпочитам на слизане спасителните екипи да претърсят районите където има шанс да открият Боян жив …”, посочва Радослава Ненова. Тя посочва също, че е решила да опише подробно хронологията на изчезването и издирването на Боян, фактите, имената, кореспонденцията и цените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Радослава Ненова: Ако за Боян битката е приключила, нека си остане в планината\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bf%d1%80%d0%be%d1%82%d0%b5%d1%81%d1%82%d1%8a%d1%82-%d0%bd%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82/", "text": "“Протестът на гражданите от квартал „Орландовци“ е съвсем справедлив. Те се нуждаят от нормални условия на живот, това каза председателят на групата на БСП в Столичния общински съвет Калоян Паргов пред протестиращите в квартала, цитиран от пресцентъра на структурата. Лидерът на столичните социалисти, заедно с народния представител от БСП Димитър Данчев и общинския съветник Николай Николов, се включи в шествието на хората по улиците на “Орландовци” в късния следобед в събота, което премина под мотото “Да върнем “Орландовци”, “Малашевци” и “Бенковски” на картата на София”. „Призовавам кмета Йорданка Фандъкова час по-скоро да започне да решава проблемите им, защото те никак не са малко. С част от тях Столична община може да се справи веднага, а за други ще трябва повече време. Но е крайно наложително да започнат да действат!“, категоричен бе Паргов. На протеста хората поставиха съвсем конкретни искания. Първото е свързано с подобряване на пътната инфраструктура – ремонт и поддръжка на уличната мрежа и на тротоарите. Също така удължаване на трамвайното трасе до края на квартал “Орландовци”. Настояват за връзка със Северната тангента при бул. “Илиянци”, пробив под Централна гара и довършване на ул. “Нешо Бончев” до бул. “История Славянобългарска” покрай ТЕЦ “София”, както и ремонт на читалище “Райна Княгиня” и на сградата на поликлиниката в “Орландовци”. “Въпросът е управляващите от Столична община най-напред да проявят заинтересованост към проблемите на хората в крайните квартали, коментира Калоян Паргов, който е и заместник-председател на Комисията по транспорт и туризъм – Нашата роля като опозиция е да ги накараме да си свършат работата. Затова поканих представители на протестиращите на заседанието на Комисията в сряда, 16-и май, от 12,30 часа, за да представят проблемите си и пред колегите. А след това всички заедно да започнем да търсим начин да ги решим”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Калоян Паргов: Протестът на гражданите от „Орландовци“ е справедлив. Те се нуждаят от нормални условия на живот"}
{"url": "https://trud.bg/%d0%b3%d1%8e%d0%b2%d0%b5%d1%87%d0%b5%d1%82%d0%be-%d0%be%d1%82-%d0%bd%d0%b8%d1%89%d0%be-%d0%bd%d0%b5%d1%89%d0%be/", "text": "500 г кайма  5 яйца  2 с.л. кисело мляко  1 средно голям картоф  1 филия сух хляб  1 домат  1/2 пакетче краве масло (60 г)  олио  черен пипер, сол Накисваме хляба във вода. Отцеждаме го и го натрошаваме. Обелваме картофа и го настъргваме на ситно ренде, отцеждаме го. Смесваме каймата, 1 яйце, киселото мляко, хляба, настъргания картоф, сол и пипер на вкус. Омесваме ги добре. Правим 4 топки от сместа. Поставяме ги в 4 намаслени гювечета, така че каймата да допира плътно стените им. В средата на каймата правим вдлъбнатина. Там слагаме 2-3 късчета обелен домат и бучка масло. Печем гювечетата 30 минути в силно загрята фурна. След това чукваме по 1 яйце във всяко гювече и допичаме до готовност. 100 мл доматен сок или 4 домата (консерва)  200 г сирене  200 г гъби  2 кисели краставички  100 г колбас по избор (салам, кренвирш или друг)  олио  2 яйца На дъното на две гювечета капвате малко олио, след това слагате нарязаните домати или доматения сок. Прибавяте натрошеното сирене и нарязани на кубчета кисели краставички, гъби и колбас. Захлупвате с капачетата и слагате във фурната за около 30 минути на 200 градуса. 5 минути преди да стане готово, изваждате гювечетата и чуквате отгоре по едно яйце, след това връщате обратно във фурната (без капачетата) до изпичането на яйцето. 2 ч.л. сол  4 щипки чубрица  2 щипки босилек  50 г масло  50 г сирене топено  50 г кашкавал  2 яйца  1 морков  1 глава кромид лук  1 шепа броколи  3 картофа  2 щипки черен пипер млян  2 стръка магданоз  1 червена чушка  2 парчета наденица или дебърцини  150 г пилешко месо Нарязваме пилешкото месо на малки късчета и го запържваме съвсем леко с малко подправка за пиле. Според индивидуалните предпочитания може да се запържат и другите продукти. В по-голяма купа смесваме нарязаните на кубчета картофи, чушката, моркова, броколито, кромида, дебърцините и пилешкото. Овкусяват се със сол, черен пипер, чубрица и босилек и се разпределят в гювечетата. Отгоре нареждаме по няколко тънки филийки топено сирене, чукваме по едно яйце, слагаме настърган кашкавал и маслото. След като се изпекат, се поръсват с пресен магданоз. 300 г пилешки гърди  4 яйца  300 г кашкавал, настърган  3 домата  5 печени чушки, обелени  3 моркова  1 глава лук, нарязана на ситно  щипка сол, черен пипер, чубрица Измийте и почистете месото. Нарежете го на едри кубчета. Овкусете с черния пипер и солта. В тиган, загрят на средна температура, запържете пилешкото, докато добие златиста коричка. Нарежете лука на ситни кубчета. Доматите и чушките се нарязват на ситно, морковите се настъргват. Прибавете зеленчуците към месото. Нека да се готвят за около 7-8 минути или докато омекнат. Добре е доматите да бъдат добавени последни, за да не се скашкат. Овкусете с чубрицата, по желание добавете още черен пипер и сол, разбъркайте добре. Сместа се прехвърля в гювечета. Във всяко гювече се чуква по едно яйце и се слага да се пече в предварително загрята на 200 градуса фурна. Минута преди да извадите гювечетата от фурната, поръсете с кашкавал. 500-600 г свинско месо, може и овнешко или телешко  50-100 мл олио  3-4 глави лук  4-5 домата  4-5 чушки  1-2 патладжана  100 г бамя  4-5 картофа  100 г зелен фасул  1 ч.л. червен пипер  2-3 люти чушки  магданоз  сол на вкус Месото се нарязва на парчета и се посолява. После се слага в гювечета с капачета заедно с мазнината. В зависимост от това колко е мазно то, преценявате колко олио да добавите. Месото се пече на умерена температура, докато стане полуготово. Към него се прибавят червеният пипер и нарязаните зеленчуци. Картофите и лукът – на колелца, а патладжанът – на кубчета. Добавя се малко вода и отново се поставя във фурната. Гювечетата се посоляват и се пекат, похлупени с капачетата, докато зеленчуците омекнат, а после се отхлупват, докато картофите придобият златист цвят. След като ястието стане готово, към него се прибавя ситно нарязаният магданоз. 1/2 кг пилешко филе  2 глави лук  1 стрък праз  200 г гъби  1 морков  2 зелени чушки  3-4 домата  2 с.л. олио  сол, черен пипер  мащерка Месото се нарязва на средни по големина парчета, лукът и празът – на ситно, гъбите – на резени, морковът – на кръгчета. Всички тези продукти се задушават в горещото олио под капак за 10 минути заедно с подправките. След това се смесват с доматите, разбъркват се и се разпределят в две гювечета с капачета, които се слагат във фурната и ястието се пече на среден огън 40 минути.", "date": "2018.05.13", "title": " Гювечето – от нищо нещо"}
{"url": "https://trud.bg/%d0%b6%d0%b5%d0%bd%d0%b8-%d0%bd%d0%b0%d1%87%d0%b5%d0%b2%d0%b0-%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5-%d0%b2%d1%8a%d0%b2-%d0%b2%d1%80%d0%b0%d1%86%d0%b0-%d0%b8-%d0%bb%d0%be%d0%b2%d0%b5/", "text": "Болниците във Враца и Ловеч са приоритетни, те са областни болници и задължително трябва да продължат да съществуват – дали точно в този вид на този етап не мога да отговоря, но основните структуроопределящи клиники и отделения ще продължат да съществуват, защото са единствени на територията на съответната област. Това увери заместник-министърът на здравеопазването Жени Начева по  . Според Начева принос за сегашното състояние на двете болници има неглижирането на просрочените задължения и на договорите, които са били сключени преди няколко години за съвместна дейност в ущърб на държавните болници. „Това, което се опитваме да направим ще направим е оздравителните планове, които сме изготвили за двете лечебни заведения да проработят, но за целта е необходимо да се постигне оптимален баланс в диалога с кредиторите. И на двете места сме го постигнали този оптимален баланс. Ще потърсим отговорност (предприели сме действия в тази посока) на лицата, които са довели до това финансово състояние двете лечебни заведения“, посочи Жени Начева. Трябва да върнем доверието на лекарите от двете болници в системата и мисля, че ще постигнем диалог. Когато им обясним къде са проблемите и как ще ги адресираме, мисля, че ще се успокоят, допълни Начева. Тя отбеляза още, че държавата е инвестирала в двете лечебни заведения в апаратура и допълни, че е оптимист за намирането на лекари въпреки тежката демографска ситуация: “Няма как държавата като принципал да инвестира в лечебни заведения, които смята да закрива и които смята за неперспективни.” Ръстът в здравеопазването е значим, но на ниво лечебни заведения е много важно какви правила определят техните ръководители за разпределяне на средствата, получавани за извършената и отчетена дейност по линия на НЗОК, категорична бе Жени Начева. Националната здравна карта е в процес на публично обсъждане, което ще приключи следващата седмицата, припомни още заместник-министър Начева. На критиките, че Министерството на здравеопазването не се е вслушало в оценките на консилиумите по места за разчетите по картата Начева отговори: „Много трудно е да се постигне баланс между първична и специализирана извънболнична помощ, в рамките на болничната помощ, при толкова много договорни партньори на Касата – над 16 хиляди и над 340 лечебни заведения за болнична помощ, с които Касата има договор. Когато специалистите на областно ниво са видели данните, каквито са отчетени от миналата година, а ние сме взели реално отчетена статистическа информация, на някои места може да има неточности, но на други места това е истинската, реална картина на нещата, каквито сме ги констатирали. Ако в дадена област дадено легло се откаже недостатъчно, първо има заделен резерв за легла за спешна медицинска помощ. Освен това многократно подчертахме, че с изключение на интензивните легла се допуска промяна, приемане на пациенти на друг вид легла, ако реални медицински потребности наложат тази необходимост. Националната здравна карта не би следвало да се свежда само до брой легла. Тя е „снимка“ както на настоящите, така и на бъдещите намерения за инвестиции.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Жени Начева: Болниците във Враца и Ловеч са приоритетни, ще продължат да съществуват\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d1%8f-%d0%b4%d1%8a%d1%80%d0%b6%d0%b0%d0%b2%d0%b0-%d0%ba%d0%be%d0%bb%d0%ba%d0%be-%d1%82%d0%be%d1%87%d0%ba%d0%b8-%d0%b4%d0%b0%d0%b4%d0%b5-%d0%bd%d0%b0-%d0%b1/", "text": "Журитата на Финландия и Ирландия и кипърската публика са оценили най-високо изпълнението на група Equinox – българският участник на Евровизия 2018. 63-ото издание на песенния конкурс, който се проведе в португалската столица Лисабон тази нощ, бе спечелено от израелската песен „Toy” в изпълнение на Нета Барзилай. България се класира на 14 място, спечалвайки любовта на публиката, както и две специални отличия – композиторската награда “Марсел Безансон” за най-добра песен и награда за най-добро заснемане на сценичната изява. Справка в сайта на Евровизия показва, че членовете на журито от Финландия и Ирландия са дали най-висока оценка – 10 (от максималните 12) точки, на българската група. По 8 точки сме получили от Великобритания, Албания и Молдова. Българската песен “Bones” се е харесала най-много на публиката в Кипър, където жиевят много наши сънародници. По 7 точки e получила от Македония и Кипър, а по 6 от Великобритания и Албания. От своя страна българското жури е оценило като най-добра австрийската песен, а зрителите у нас – тази на Кипър. “Изпълнителите се представиха много добре и на полуфинала, и на финала на „Евровизия”. Определено имахме по-големи очаквания”, каза пред БТВ Борислав Миланов, автор на песента “Bones”. “Точно преди да отидем в залата ми връчиха наградата за най-добра песен, избрана от всички композитори. За първи път се случи това за България.Казах си, че това е много добър знак. Миналата година го спечели Салвадор, значи журитата много добре ще ни оценят, но точно обратното се случи”, изтъкна той. „Факт е, че получихме главно от западните държави по 8-10 точки, а от всички съседи, Източна Европа и рускоговорещите – нула точки. Говоря за журито, защото пък във вота на публиката не е така”, обясни Миланов. Довечера група „Equinox” се завръща в България, часове след големия финал на „Евровизия”2018. Горди сме, че България имаше един от най-стойностните музикални проекти на „Евровизия” тази година. Благодарим на всички българи за подкрепата, на „Symphonix International” за впечатляващата песен, на БНТ за шанса и реализацията на българското участие. Най-важното е, че оставаме заедно и скоро ще можем да споделим повече подробности” – заявиха изпълнителите от „Equinox” преди да отлетят от Лисабон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Вижте коя държава колко точки даде за България на Евровизия\t\t\t"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%b8%d0%b7%d0%ba%d0%b0%d1%87%d0%b8-%d0%b2%d1%80%d1%8a%d1%85-%d1%87%d0%be-%d0%be%d0%b9%d0%be-%d0%b2-%d1%85%d0%b8%d0%bc%d0%b0/", "text": "Българският алпинист Атанас Скатов изкачи връх Чо Ойо в Хималаите, който е висок 8201 метра. Ураганен вятър задържа Скатов три дни в лагер 2 на 7150 метра височина, а част от групата се върна надолу, предаде  . Във „Фейсбук” профила на алпиниста неговият екип съобщи, че състоянието му е добро въпреки студа, липсата на сън и лошите метеорологични условия. Скатов отново поздравява всички и благодари за подкрепата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Атанас Скатов изкачи връх Чо Ойо в Хималаите"}
{"url": "https://trud.bg/%d0%b2%d0%b5%d0%bd%d1%86%d0%b8%d1%81%d0%bb%d0%b0%d0%b2-%d0%b3%d1%80%d0%be%d0%b7%d0%b5%d0%b2-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d0%b7%d0%b4%d1%80%d0%b0%d0%b2%d0%b5-%d1%80%d0%b0%d1%81/", "text": "Идва момент, в който трупани с години проблеми, неглижирани и замитани под килима, се позиционират в такава степен, че едва ли не вече говорим за затваряне и фалиране на болници. Това заяви по   председателят на Българския лекарски съюз Венцислав Грозев, визирайки лечебните заведения във Враца и Ловеч. Извън морално-колегиалната подкрепа не сме в състояние да подкрепим финансово и материално двете болници, допълни той. Грозев бе категоричен, че отговорност трябва да се потърси, а болниците да се оздравят, защото се грижат за между 120 и 150 000 души в двете области. Коментирайки протестите на медицинските сестри и на медици от болници в страната Венцислав Грозев изтъкна: “Прословутата Национална здравна карта е направена в съотношение 1:1, а отдавна това съотношение е под 1:0.9. над 30 хиляди сестри напуснаха системата. Това е един изключително отговорен и, би трябвало да бъде престижен труд, но не е така. Възнагражденията им са крайно нищожни, крайно недостатъчни.” Д-р Грозев припомни, че БЛС още преди 3 години е изготвил и предоставил на отговорните институции методика за остойностяване на медицинския труд, в който е отразена дейността на всички от системата на здравеопазването, не само на лекарите. Националният рамков договор създаде по-добри условия за финансиране, има известна възможност, но системата отново е недофинансирана, уточни д-р Грозев: „Да, завишават се средствата, но когато една система е изконно недофинансирана, каквито и пари да даваш в нея, те няма да бъдат достатъчни до момента, докато не се знае точно колко струва тази система. За да може да се знае това, един от факторите, определящ големия разход в системата, е остойностяването на труда. Рамковият договор прави нещо, но това са мерки, които в никакъв случай не са в степен на достатъчност, така че системата да бъде сравнително сигурна и спокойна.“ „Заболеваемостта във връзка и с демографската криза се увеличава, не намалява. Броят на преминалите през кабинетите и на личните лекари, и на специалистите в извънболничната помощ и болниците пациенти се увеличава категорично. Да, премиерът е прав – дават се 5 милиарда, но никой не говори точно колко струва тази система“, подчерта Венцислав Грозев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Венцислав Грозев: Парите за здраве растат, но системата пак е недофинансирана"}
{"url": "https://trud.bg/%d0%bf%d1%80%d0%be%d1%84-%d0%b8%d0%b2%d0%b0%d0%bd-%d0%b8%d0%bb%d1%87%d0%b5%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d1%86%d0%b8%d1%82%d0%b5-%d1%81%d0%b0-%d0%be%d0%b1%d1%80%d0%b0%d0%b1%d0%be/", "text": "Българският екип на комисията, създадена по силата на договора за добросъседство между България и Македония, се събира за първи път утре, за да обсъди насоките на бъдещата си работа. Това съобщи бившият ректор на Софийския университет проф. Иван Илчев, който е член на комисията, по  . Той прогнозира, че разговорите ни с Македония ще бъдат трудни и дълги, защото македонската общественост е „обработвана“ с помощта на образованието и масмедиите в една определена насока вече повече от 100 години. “Задачата няма да бъде лека – да се възвърне някакво знание за миналото, да се посочи, че това минало може да стане и би трябвало да бъде основа на добросъседски отношения между сега съществуващите държави. Би трябвало да се направят някакви промени в образователната система, така че да се избегнат някои крайни оценки и при двете страни. Процесът ще бъде много дълъг, муден, бавен. Не бива да се очаква скоростно решаване на проблемите”. Проф. Илчев изтъкна, че е изключително рано за формиране на някакви очаквания. Не трябва да отиваме с прекалено голяма кошница, независимо от нагласите на обществото, посочи той: “Обществото има сравнително кратка памет. Не бива да забравяме, че подобни комисии имаше през 70-те и 80-те години, които дискутираха как да се избегнат взаимно неприемливи оценки в учебниците по история и литература. Такива комисии имаше – българо-румънска, българо-югославска, така че известен опит в това отношение имаме.“ Крачки по отношение на разбирателството са направени, подчерта Илчев, като даде пример за сътрудничество между научни звена на двете страни и на националните им архиви. Иван Илчев отбеляза още, че както днешните студенти, така и обществото ни като цяло не познават достатъчно съседните ни държави и това се дължи и на съдържанието на учебниците: “Парадоксално е, че например за Хърватия – една добре развиваща се държава, във всички наши учебници се споменава само войната, която е водил Цар Симеон с хърватите през X век. И от десети век вече има една дупка, празно пространство. И когато говорим за комуникациите на Балканите, за инвестициите, които ще бъдат вложени в комуникации, нека не забравяме една не по-малко важна инвестиция – в комуникациите на душевността на Балканите, връзките между отделните балкански народи.”  Традиции да живеят заедно Балканите имат. Въпросът е да стъпим на тези традиции и да ги изведем на ново ниво, категоричен бе проф. Илчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Проф. Иван Илчев: Македонците са обработвани 100 години, разговорите за общата история ще бъдат трудни\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b8%d1%80%d0%b0%d0%bd-%d1%89%d0%b5-%d0%be%d1%81%d1%82%d0%b0%d0%bd%d0%b5%d0%bc-%d0%b2-%d1%8f%d0%b4%d1%80%d0%b5%d0%bd/", "text": "Президентът на Иран Хасан Роухани заяви в неделя, че Иран би останал ангажиран с ядреното споразумение, ако интересите на страната му могат да бъдат защитени, предава Reuters. Роухани допълни, че излизането на САЩ от споразумението е „посегателство върху морала“. „Решението за излизане на САЩ от споразумението е посегателство върху морала и коректния начин за водене на политика и дипломация и е против всички международни регулации“, заяви Роухани по време на среща с гостуващия президент на Шри Ланка Майтрипала Сирисена. „Ако останалите пет държави продължат да спазват споразумението, Иран ще остане част от него, въпреки желанието на Америка“, допълни Роухани.", "date": "2018.05.13", "title": " Президентът на Иран: Ще останем в ядреното споразумение, ако интересите ни бъдат защитени"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81-%d0%bf%d1%80%d0%b0%d1%81%d0%b5%d1%82%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%ba%d1%80%d0%b0%d0%b9-%d1%88%d1%83%d0%bc%d0%b5%d0%bd-%d1%81/", "text": "Камион с ремарке, пълно с прасета, се запали на изхода на Шумен по бул.”Ришки проход” в неделя по обяд. Два екипа огнеборци се отзовали на сигнала за помощ, научи “Труд”. Техническа неизправност в ремаркето е причина за инцидента, по първоначални данни. Поне 100-200 животни са били превозвани във возилото с пловдивска регистрация. Те са били пуснати да излязат от ремаркето, става ясно от видеоклип, пуснат в социалните мрежи. Шофьорът не е пострадал.", "date": "2018.05.13", "title": " Камион с прасета се запали край Шумен (СНИМКИ)"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b2-%d0%bc%d0%be%d1%81%d0%ba%d0%b2%d0%b0-%d0%b3%d0%be%d1%80%d0%b4-%d1%81%d1%8a%d0%bc-%d1%87%d0%b5-%d0%b1%d1%8a%d0%bb/", "text": "Горд съм, че българският талант отваря душата на руската публика. Това заяви председателят на парламентарната Комисия по културата и медиите Вежди Рашидов в Болшой театър в Москва, където късно в събота вечерта започна големият гастрол на Софийската опера, съобщават от комисията. С операта „Янините девет братя“ българските изпълнители завладяха прочутата нова сцена на световния театър. Вежди Рашидов е официален гост на откриването на забележителното турне на Националната ни опера в Болшой театър. Той е в Москва по покана на Михаил Швидкой, специален съветник на президента на Русия по международното културно сътрудничество. Именно благодарение на съвместните усилия на Вежди Рашидов и на Михаил Швидкой през 2016 година беше договорен големият гастрол на Софийската опера и балет в Болшой театър, който се реализира сега. В продължение на десет дни на историческата и на новата сцена на театъра ще бъдат показани шест наши оперни и балетни спектакъла. Това се случва за първи път от близо четири десетилетия насам. Като специален гост Вежди Рашидов бе настанен в централната ложа на Болшой театър. Медии отбелязаха, че с грандиозния гастрол на Софийската опера Рашидов е сбъднал една мечта на България. „Без големия талант на маестро Пламен Карталов великолепното представяне на българските дарования нямаше да бъде възможно, той винаги избира печелившия път към върха в изкуството“, каза още Вежди Рашидов и припомни Седмицата на българската култура в Москва през 2012 година, когато истинска заря от най-знаменитите ни оперни гласове завладя руската публика. „Вярвам дълбоко в българския талант и винаги съм полагал и полагам усилия да се съизмерваме с най-големите постижения в Европа и в света, там е мястото на България“, допълни г-н Рашидов. По време на еднодневното си посещение в Москва Вежди Рашидов имаше работна среща с Михаил Швидкой. Двамата обсъдиха перспективите за разширяването на културното сътрудничество между двете страни и възможностите за нови творчески инициативи. Стана ясно, че Московският театър на мюзикъла и няколко драматични театъра, както и големи галерии са готови за съвместни проекти с българските си колеги.", "date": "2018.05.13", "title": " Вежди Рашидов в Москва: Горд съм, че българският талант отваря душата на руската публика"}
{"url": "https://trud.bg/world-socialist-%d0%b5%d0%ba%d0%b2%d0%b0%d0%b4%d0%be%d1%80-%d0%bc%d0%be%d0%b6%d0%b5-%d0%b1%d0%b8-%d1%81%d0%b5-%d0%b3%d0%be%d1%82%d0%b2%d0%b8-%d0%b4%d0%b0-%d0%bf%d1%80%d0%b5%d0%b4%d0%b0%d0%b4%d0%b5/", "text": "След повече от шест години, откато Джулиан Асандж намери закрила в посолството на Еквадор в Лондон, създателят на „WikiLeaks“ се намира в опасност от депортация. Коментар направен през тази седмица от министъра на външните работи на Еквадор Мария Фернанда Еспиноса предполага, че правителството може скоро да отнеме политическото убежище на Асандж, което му даде през 2012 година, и да го предаде на британските и след това на американските власти, пише уебсайтът на „World Socialist“, цитиран от Sputnik. В интервю от сряда, 9 май, Еспиноса заяви че правителството на Еквадор и Великобритания „имат намерението и интереса да решат този казус“. Тя добави, че двете страни работят за постигането на „крайно решение“ относно Джулиан Асандж. Ако Асандж бъде предаден на британските власти, те ще могат да го екстрадират в САЩ, където ще бъде изправен пред съд заради публикации в „WikiLeaks“ разкриващи американски военни и дипломатически документи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " World Socialist: Еквадор може би се готви да предаде Асандж на Великобритания"}
{"url": "https://trud.bg/%d0%b7%d0%bb%d0%b0%d1%82%d0%ba%d0%b0-%d0%b8-%d0%b3%d0%b5%d0%be%d1%80%d0%b3%d0%b8-%d0%bf%d0%be%d0%bf%d0%be%d0%b2%d0%b8-%d0%be%d1%82-%d1%81%d0%b8%d0%bb%d0%b8%d1%81%d1%82%d1%80%d0%b0-%d0%bf%d0%bb%d0%be/", "text": "Златка и Георги са впечатляващо активни и постоянно усмихнати пенсионери, които работят повече и от младите. Енергични са и отдадени на всичко, с което се захванат. Като хора на техническата мисъл, инженери по образование, Попови не дават лесно доверието си, независимо дали е за житейска ситуация, или за методи на лечение. Но както казва Златка, медицинският център на д-р Емилова ги спечелил с екипната организация и нивото на провежданите изследвания и консултации. Грабнали ги най вече лекциите на лекарката и умението й да убеждава чрез научни факти в ползата от здравословното хранене и лечебната енергия на положителното мислене. Георги допълва, че лекциите постоянно се обогатяват и че никога няма да забрави първата, която чул. Нея д-р Емилова е озаглавила „За дебелото черво – с любов“. Първият опит на Георги да приложи програмата бил още преди повече от 10 години. Лекар го предупредил, че ако не свали килограми, ще последва нещо фатално. Мъжът тежал над 120 кг, при ръст 175 см, но се чувствал добре и решил, че няма да остане в медицинския център, а ще си тича по задачите и ще гълта дежурната доза хапчета. В началото на миналата година Златка взела нещата в свои ръце. Семейство Попови пристигнало в медицинския център с намерение да остане седмица, а престоят прераснал в цял месец. 20 дни на плодове, чай и мед и 10 дни захранване по индивидуална схема. Жената тежала 94 кг, имала високо кръвно налягане, болки и отоци на лявото коляно, затлъстяване, висок холестерол, увеличен и омазнен черен дроб. И при нея, и при съпруга й изследванията в медицинския център показали дефицит на витамин D3. Георги заковал кантара на 124 кг, имал затлъстяване, екстрасистолна аритмия, високо кръвно налягане, уголемен и омазнен черен дроб, главоболие, сънна апнея, от която хъркал „като вулкан“. Първата си програма двамата направили много леко, осъзнавайки, че променят не просто менюто, а мисленето си. Казват, че като истински войвода д-р Емилова определя нелекия път за отърсване от налаганите клишета и те я следват, защото е човек с мисия. Попови определяли себе си като информирани за здравето хора, но чак в медицинския център разбрали много от заблудите си. Златка се стреснала, след като прочела четирите страници с противопоказания за медикамента, приеман от нея срещу високото кръвно. Той не само че не й помагал, но я тровел. Още след първата програма Попови показали отлични резултати, свалили килограми и започнали сбогуване с хапчетата. Започнали да се хранят според наученото в медицинския център. И двамата са работещи пенсионери /той – на 71 г., тя – на 65 г./ и сутрин, след закуска с плодове, Златка приготвя за обед тава със зеленчукова салата. В нея слага „всичко живо” – зеленолистни, настъргани цвекло и морков, семена, домати, като внимателно подбира от къде са взети. Салатата, подправена с лимонов сок, е основното ядене, което и двамата си носят в кутии. Готвените боб, леща, булгур и др. са добавка към салатата, по-често за вечеря. Правят хляб от смлени у дома лимец или елда с био хлебна сода. Дива риба, приготвена на пара, и месо от прясно заклано животно слагат на трапезата за празници. А те са много тачени във фамилията им. Георги и Златка имат 3 деца и 5 внуци. Момчетата са 4, двама от тях с името Георги, момиченцето, наричано най-често Принцеска, се казва Златомира. Старейшините не натрапват на младите своя нов стил на живот, оставят ги да се убедят сами в ползите от него. Често малките отиват на училище с кутия с ябълки, а когато синът се оплакал, че има бодежи и стягане в гърдите, Златка го посъветвала да гладува и всичко отшумяло за кратко. При последното си посещение в медицинския център Попови са здрави без лекарства и са стопили общо 43 кг. Изчислението правят заедно, както заедно прилагат и програмата на д-р Емилова. За лятната си ваканция планират да са в медицинския център, който по традиция ще работи на Боровец. Вече са почивали там и са убедени, че профилактиката е най-сигурният път към здравето.", "date": "2018.05.13", "title": " Златка и Георги Попови от Силистра: Плодолечението побеждава болестите\t\t\t"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82%d0%b8-%d1%81-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b0-%d1%81%d0%bb%d0%b5%d0%bf%d0%be%d1%82%d0%b0-%d1%89%d0%b5-%d0%b1%d1%8a%d0%b4%d0%b0/", "text": "Екипът на Катедрата по очни болести и зрителни науки към МУ-Варна, съвместно с водещ световен производител на офталмологична апаратура и консумативи, представиха за първи път в България цялостно решение за компютърно асистирана хирургия на социално значимото заболяване катаракта. Благодарение на научен проект на университета от края на 2017 година, пациентите получават абсолютно безплатно медицинската интервенция. Към момента 10 души са с възстановено зрение след безплатните хирургични интервенции, съобщи проф. д-р Христина Групчева, зам. ректор и ръководител на катедрата по очни и зрителни науки към Медицинския университет – Варна.  До края на годината в рамките на проекта 90 пациенти с двустранна слепота ще получат възможност за безплатно лечение. Целта на проекта е да се постигне по-високо качество на живот при тези хора, каза още проф. Групчева. Във връзка с научния проект успяхме да придобием микроскоп с навигационна система, който навигира хирурга по време на операцията и дава възможност всичко да се извърши много прецизно. Детайлите се виждат в микрони, поясни специалистът. Тя допълни, че проектът има и важна учебна цел – когато пациентът се подготвя и се изчислява вътреочната му леща, се правят видеозаписи, които после са от голяма полза за обучение на студентите. Хирургията на живо е важен момент в дейността на нашата катедра, добави нейният ръководител. Уникалността на система се изразява в пълна интеграция между диагностика и хирургично лечение и притежава множество предимства. Тя дава възможност за директен трансфер на биометрични данни на окото, към хирургичната апарати в операционната зала. Хирургията е компютърно асистирана, което дава възможност на екипа, извършващ операцията, да следи всеки един етап от оперативното лечение и да взема правилните интра-оперативни решения. Системата дава възможност за минимално инвазивна, безкръвна и безшевна хирургия с последно поколение моторизиран операционен микроскоп, който проектира всички основни параметри на операцията в окулярите на микроскоп, осигурява пълен контрол. Допълнителната визуализация дава възможност на студентите и специализантите от МУ-Варна да проследяват и вземат активно участие в оперативния процес. Условието за подбор на пациенти по проекта е, те да имат двустранно намалено зрение, възпрепятстващо ежедневните им активности, като минимум 10% трябва да е зрението на по-доброто око. Пациентите не трябва да имат придружаващи заболявания, водещи до намаление на зрението. Освен уникален като технология и с важно значение за процеса на обучение в катедрата, проектът има и социално значение, защото е своеобразна инициатива в духа на проекта 20/20 на Световната здравна организация. Това е една от стъпките за създаване на уникален за България Център за очно здраве в структурата на Медицински университет – Варна.", "date": "2018.05.13", "title": " Пациенти с двустранна слепота ще бъдат лекувани безплатно\t\t\t"}
{"url": "https://trud.bg/17-%d1%81%d0%bf%d0%b5%d0%ba%d1%82%d0%b0%d0%ba%d1%8a%d0%bb%d0%b0-%d0%b7%d0%b0-%d0%b4%d0%b5%d1%86%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bd%d0%b0-%d0%bc%d0%b5%d0%b6%d0%b4/", "text": "XIX международен фестивал за спектакли за деца ”Вълшебната завеса” започва в понеделник в Търговище. 4 чуждестранни и 13 български спектакъла ще бъдат представени в програмата до петък, 18 май, включително. Гостуващите театри са от Хърватия,  Италия, Македония и Русия. Те са включени в селекцията на „Вълшебната завеса” на база получени награди в други международни фестивали. Селекцията на българските е направена от Богдана Костуркова специалист-театровед, която е подбрала най-добрите заглавия от репертоарния афиш на държавните и частни театри, създали постановки за деца през последната  календарна година, уточняват организаторите от Драматичен театър – Търговище. Във фестивалните дни малките зрители участват и в два конкурса – за рисунка и за артистичен талант “Звездите на вълшебната завеса“. Провеждат се още образователни работни ателиета и хепънинг. През театралните салони и всички съпътстващи прояви се очаква да преминат 5-6 000 почитатели на това изкуство. Част от фестивалните спектакли ще гостуват с изнесени представления в населени места в областите Плевен, Разград и Шумен, което разширява територията на събитието, уточняват организаторите. “Вълшебната завеса” се провежда с подкрепата на Министерство на културата и общините в областта . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " 17 спектакъла за деца представят на международния фестивал в Търговище"}
{"url": "https://trud.bg/8-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%bf%d0%be%d1%80%d0%b5%d0%b7%d0%bd%d0%b8-%d1%80%d0%b0%d0%bd%d0%b8-%d0%bf%d0%be-%d1%80%d1%8a%d1%86%d0%b5%d1%82%d0%b5-%d0%b1%d0%bb%d1%8a%d1%81/", "text": "8-годишено е с порезни рани по китките и разкъсване на сухожилие, след като бил блъснат към стъкло и то го нарязало. Детето е пострадало в петък по обед в училището в разградското село Севар, уточняват от полицията. Децата си играели на двора, когато съученик блъснал другото момче към стъкло на прозорец и станала белята. Раненото дете е откарано в първо в Кубрат, където били обработени раните му и после транспортирано в областната болница. За случая била уведомена и полицията, която е започнала проверка по случая. Към момента данните са, че е инцидентът е при детска игра и няма умисъл в действията. Дали децата са били под надзор на учители и обезопасени ли са били прозорците ще се установява в хода на проверката.", "date": "2018.05.13", "title": " 8-годишен с порезни рани по ръцете, блъснали го към стъкло при игра в училищен двор"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b3%d0%b0%d1%80%d0%b3%d0%b0%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%be%d1%82-6-%d0%bc%d0%b5%d1%81%d0%b5%d1%86%d0%b0/", "text": "Бургаските полицаи заловиха Георги Янчев, по прякор Гаргата, издирван от шест месеца насам. Гаргата е осъден на четири години затвор заради множество кражби, но се укрил. В събота полицаите получили информация, че се е прибрал в квартирата си в Бургас и го заловили там. В момента Янчев вече е приведен в затвора, където ще изтърпи присъдата си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Заловиха Гаргата, издирван от 6 месеца"}
{"url": "https://trud.bg/%d0%b7%d0%b0-%d1%86%d1%81%d0%ba%d0%b0-%d0%be%d1%81%d1%82%d0%b0%d0%bd%d0%b0-%d1%81%d0%b0%d0%bc%d0%be-%d0%b2%d0%b5%d1%87%d0%bd%d0%be%d1%82%d0%be-%d0%b4%d0%b5%d1%80%d0%b1%d0%b8/", "text": "За ЦСКА остана единствено вечно дерби за едната чест срещу „Левски“ във вторник. След мача повечето от чужденците ще бъдат пуснати в почивка и няма да играят в последния кръг срещу „Берое“. И двата двубоя са без значение за „червените“ за крайното класиране. Единствено „Левски“ трябва да победи „Верея“ като гост, за да си гарантира третото място. Христо Янев спечели първи успех след завръщането си начело на ЦСКА. Младият треньор триумфира с 2:0 на терена на „Верея“. Мачът не бе на ниво, домакините направиха много пропуски, а Александър Барт и Роланд Алберг през второто полувреме вкараха головете за гранда. „ Янев бе първият треньор, след като Гриша Ганчев стана собственик на ЦСКА. Тогава отборът бе изхвърлен в трета лига, но спечели купата на България. Янев загуби именно от „Верея“ за първи път като треньор на ЦСКА в елита – 0:1 на 6 август 2016 г. Сега треньорът се върна като пожарен вариант за четири мача. На този етап от ЦСКА не дават индикации дали ще му се гласува доверие за постоянно или ще се търси нов треньор. При всички положения решението трябва да бъде взето бързо, защото още през юни ЦСКА ще се завърне в Европа. Време за селекция и подготовка няма да има.", "date": "2018.05.13", "title": " За ЦСКА остана само вечното дерби"}
{"url": "https://trud.bg/%d0%bd%d0%b5%d0%b4%d1%8f%d0%bb%d0%ba%d0%be%d0%b2-%d1%81%d1%80%d0%b0%d0%b7%d0%b8-%d0%b8%d0%b1%d1%80%d0%b0%d1%85%d0%b8%d0%bc%d0%be%d0%b2%d0%b8%d1%87/", "text": "Антон Недялков срещу Златан Ибрахимович! В историята на дуелите България – Швеция все легендата взимаше връх. На американска земя обаче Недялков отмъсти – „Далас Бърн“ срази „Лос Анджелис Галакси“ с 3:2. И двамата играха като титуляри, а Златан дори улучи гредата. От десетте мача досега в Мейджърлигата Недялков пропусна само два заради контузия. Във всички останали беше титуляр и само веднъж напусна терена преди края. След фамозния старт за Ибрахимович – три гола в първите 2 срещи, „Галакси“ изпадна в криза. Отборът е в серия от четири поредни загуби. Златан бе на крачка да изравни срещу „Далас“, но ударът му от фаул срещна гредата. Не помогна и фактът, че „Галакси“ игра 20 минути с човек повече след червен картон на Рето Циглер. Тимът на Недялков е на трето място в Западната конференция. Единствено „Спортинг Канзас“ и новият клуб „Лос Анджелис ФК“ са пред „огньовете“ от Далас.", "date": "2018.05.13", "title": " Недялков срази Ибрахимович"}
{"url": "https://trud.bg/%d0%b1%d0%b5%d0%b9%d0%bb-%d0%bf%d0%be%d0%b2%d0%b5%d0%b4%d0%b5-%d1%88%d0%be%d1%83%d1%82%d0%be-%d0%bd%d0%b0-%d1%80%d0%b5%d0%b0%d0%bb/", "text": "Луксозно главоболие застигна Зинедин Зидан преди финала на Шампионската лига. Превърналият се в резерва Гарет Бейл изигра фантастичен мач и „Реал“ разгроми „Селта“ с 6:0. Уелсецът вкара два от головете, а Зизу каза: „Беше великолепен във всеки аспект, радвам се за него!“ В тежките мачове треньорът все залагаше на Иско, който също е в отлична форма и вкара третото попадение срещу „Селта“. А място за двамата няма да има. Бейл обаче има седем гола в последните си девет мача. Спаси точката в „Ел Класико“ срещу „Барселона“ за 2:2. Германският ас Тони Кроос и мароканският тийнейджър Ахраф Хакими също бяха точни за „Реал“ в съботната нощ. „ Голямото градско дерби между „Бетис“ и „Севиля“ завърши атрактивно 2:2. „Зелено-белите“ ще участват в Лига Европа и за първи път от пет сезона са пред вечния враг. „Севиля“ не успя да си отмъсти за 3:5 от „Бетис“ на своя стадион, с която започна годината.", "date": "2018.05.13", "title": " Бейл поведе шоуто на „Реал“"}
{"url": "https://trud.bg/%d0%b1%d0%be%d0%bd%d0%b8-%d0%b2%d0%bb%d0%b5%d0%b7%d0%b5-%d0%b2-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-diapason-records/", "text": "Бони стана част от голямото семейство на Diapason Records. Талантливата изпълнителка и екипът на музикалната компания се радват на дългогодишно приятелство, което прерасна в партньорски взаимоотношения. Певица има зад гърба си 7 студийни и 3 видео албума, участия в музикални компилации, концерти, телевизионни и празнични програми, филми и благотворителни мероприятия. Бони е една от най-обичаните звезди в жанра попфолк, като изпълнява еднакво добре всички музикални стилове, сред които и автентичен български фолклор. Нейната самостоятелна кариера стартира с издаване на албума „Авантюра“ през 1998 година. Следват „Клада от страст“, „Бисерни сълзи“, „Полудявам ли“, „Бони“, „Магия“ и „Продължавам“ през 2015 година. Предстоящите проекти на Бони ще можете да гледате в ефира на Фен ТВ. За радост на нейните многобройни почитатели, най-успешните видеоклипове от дългогодишната й музикална кариера ще бъдат излъчвани отново в ефира на медията и официалния й канал в YouTube.", "date": "2018.05.13", "title": " Бони влезе в семейството на Diapason Records"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8%d1%82%d0%b5-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%ba%d0%be%d0%b8%d1%82%d0%be-%d0%b8%d0%b7%d0%b4%d0%b8%d1%80%d0%b2%d0%b0%d1%82/", "text": "Китайските спасители, които издирват алпиниста Боян Петров, са потеглили към връх Шиша Пангма, информира  По-рано  а да търсят в по-ниските райони, където има шанс българският алпинист да е оцелял, ако е успял да се укрие. След като няколко часа в базовия лагер нямаше информация как върви издирването, сега стана ясно, че китайските спасители са претърсили сутринта района около последния височинен лагер под връх Шиша Пангма. И са открили само предмети от стари експедиции. Следи от Боян Петров няма. До момента не е открита и палатката му, потвърдиха от екипа на алпиниста, който е в неизвестност от 10 дни. Без резултат вчера бяха и двата полета на хеликоптери над района. Днес те няма да летят заради безопасността на спасителите, които ще са по склона. И докато издирването на Боян Петров продължава, алпинистът Атанас Скатов слиза надолу към Базов лагер, след като по обед  По сателитния телефон Скатов е съобщил, че е добре. Това е първо изкачване на връх Чо Ою от българин без използване на допълнителен източник на кислород. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Китайските спасители, които издирват Боян Петров, са потеглили към връх Шиша Пангма"}
{"url": "https://trud.bg/%d1%87%d0%b5%d1%87%d0%b5%d0%bd%d0%b5%d1%86%d1%8a%d1%82-%d1%85%d0%b0%d0%bc%d0%b7%d0%b0%d1%82-%d0%b0%d0%b7%d0%b8%d0%bc%d0%be%d0%b2-%d0%b5-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f/", "text": "Извършителят на  е чеченецът Хамзат Азимов, който е получил френско гражданство през 2010 г., предаде  Представител на правителството каза, че нападателят е получил френско гражданство след майка си. От 2016 г. той е фигурирал в списък на хора, потенциално опасни за сигурността на Франция, но не е бил арестуван или регистриран за престъпна дейност. Френски медии идентифицираха нападателя като Хамзат Азимов, роден в руската република Чечения на 1 ноември 1997 г. Отговорност за атаката пое джихадистката групировка “Ислямска държава”.  Нападателят уби един и рани четирима души в центъра на Париж снощи, преди да бъде застрелян от полицай.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Чеченецът Хамзат Азимов е нападателят от Париж\t\t\t"}
{"url": "https://trud.bg/%d1%84%d0%b8%d0%bb%d0%b8%d0%bf-%d0%ba%d0%b8%d1%80%d0%b8%d0%bb%d0%be%d0%b2-%d0%b6%d0%b8%d0%b2%d0%be%d1%82-%d0%be%d1%82-%d0%b8%d0%bd%d0%b4%d0%b8%d0%b9%d1%81%d0%ba%d0%b8%d1%8f-%d0%be%d0%ba/", "text": "Той учи в най-големия френски изследователски център по естествени науки – университета „Пол Сабатие” в Тулуза. Вместо научна кариера, добре платена работа и градски комфорт избира път далече от урбанизацията. Филип Кирилов живее като дете на природата на екзотичния остров Реюнион близо до Мадагаскар, където работи тежък физически труд и усвоява модела на перма фамилията. После го прилага в село Желен, което възражда от 14 години. Филип Кирилов разбива всякакви представи за човек, избрал доброволно връщане обратно към природата. Не е затворен, нито темерут, точно обратното – той е високообразован, интелигентен и вдъхновяващ мъж на 35 години. Потомствен софиянец, израснал е в центъра на столицата. Учи в елитното 133-о училище, завършва Френската гимназия. Животът в големия град обаче не му е по вкуса. Чака с нетърпение ваканциите, за да замине с баба си в нейната къща в село Желен до Своге. От тийнейджър се увлича по биологията и отива да учи в най-големия изследователски център по естествени науки във Франция – университета „Пол Сабатие” в Тулуза. Забързаният живот в Тулуза не се харесва на младежа, който от дете мечтае да живее сред природата. Обучението по биология е теоретично и не включва това, което го интересува. Отвратен е и от системата, и от силната конкуренция в университета – ако имаш само бакалавърска или магистърска степен без научна, си нищо на пазара на труда. Филип зарязва следването си и заминава за екзотичния остров Реюнион в Индийския океан, близо до Мадагаскар – отвъдморски департамент на Франция. За да има право да живее там, се записва като студент по скално катерене в спортния университет в Тампон – най-южния град на острова. Там открива сдружение от хора, които живеят в планината, на 1600 м височина, на място, където няма ток, нито път за автомобил, а само тясна пътечка. Три семейства с 8 деца разполагат със 160 дка площ, от които 120 дка са превърнали в градини с овощни, малиноплодни и билкови насаждения.  Филип е очарован от райската градина и Работи тежък физически труд. Първата му задача е да промени едно каменисто плато, обхванато от ерозия. Всеки ден в ранни зори той реже със сърп червена лиана и мъкне на гръб вързопи от растението до платото, за да може след месеци от изгнилите растения да се образува плодородна почва. Едва в края на втората година там се засаждат ягоди и мента, а по-късно и устойчиви акации. На остров Реюнион той за пръв път усвоява основите на перма стопанството, което се ръководи от ирландеца Папа Иън. Названието идва от „перманентен” – постоянен, и става дума за устойчиво земеделие, което е постоянно от столетия назад и за столетия напред. След 2 години майка му и сестра му гостуват на острова. „Щом моделът на перма фамилия толкова ти харесва, защо не го приложиш у нас – казва майка му. – Ето ти къщата на баба ти в село Желен, живей там и прави каквото искаш, а ние ще помагаме с каквото можем.” През 2005-а от френското правителство му дават 40-дневен срок да напусне, тъй като е загубил студентските си права за пребиваване в страната. Тези две събития ускоряват решението му да се върне у нас. Къщата на баба му е в центъра на Желен, а семейството му купува втора къща, високо в планината, на 3 км от старата, в местността Черни камик. Той решава да се настани там и да превърне мястото в земен рай. Създава сдружението „Тринога”, по модела на това в Реюнион, но адаптирано към нашите условия. Някак между другото Филип споменава за една случка от живота си, която разбива всякакви представи за мъжко съперничество. Един ден в Желен му гостува французинът Макс от перма стопанство във френските Алпи, с които са едно перма семейство, тъй като са създадени по модела от Реюнион. Тогава Филип живее с Теодора, майката на 8-годишната му дъщеря Невена. Филип обаче, вместо да се отдаде на ревността, и до днес е приятел с Макс и Теди и казва, че са едно семейство. Дори им купува къща в Желен, която сега ремонтира, за да има къде да отсядат. Често ходи и при тях в Алпите, за да види дъщеря си. „Ако човек иска детето му да израсне без психически травми, трябва да запази спокойствие и да уважава решенията на другия родител”, категоричен е Филип. Днес стопанството разполага с 30 дка земя в Черни камик, като на площ от 10 дка се правят експерименти. Стабилизиран е дебитът на водите, засадени са 1400 дървета от различни редки видове, обогатено е биоразнообразието. Филип и хората му планират да засадят още десетки хиляди дървета, да създадат ботаническа, овощна и зеленчукова градина, училище, зала за занаяти и ваканционно селище. Ще осигурят и пребиваването на поне още 4 семейства, които да са собственици на част от терена и да имат собствен бизнес там. Ще изградят и високотехнологична оранжерия с площ от 200 квадрата, в която освен местни култури ще се отглеждат екзотични видове като цитруси, смокини и други растения, които не растат в Стара планина на 900 м надморска височина. В перма семейството всички служат на природата и едни на други. Когато някой строи или ремонтира къща, другите отиват да помагат. В селото От тях половината са в Желен за постоянно, другите са „с единия крак в селото, с другия – в София”. Всички са млади хора и са си осигурили доходи, живеейки в Желен. Има IT специалист, който работи дистанционно, дизайнер на керамика, психолог, химик, архитект, художник, ботаник, агроном… Селото е с 200 местни жители, а през лятото се удвояват, тъй като има много вили. „През първите години местните хора ни гледаха доста странно и с недоверие, но напоследък започнаха да се включват в работата по облагородяването на района”, казва Филип. Лятото идват доброволци от чужбина, които работят и се обучават. Това са младежи, които живеят по 2-3 месеца при комбинирана програма – внасят дарения и работят като доброволци. Няколко пъти годишно Филип и съмишлениците му провеждат обучения по здравословно хранене и цялостен подход в Швейцария, в планината Юра. Природата е дала лек за всичко, убеден е мъжът. От 12 години хората от сдружението усвояват знания от д-р Димитър Пашкулев, специалист по природна медицина и интегрално образование, което включва живот в природата, екоземеделие, природна медицина, адекватно образование и взаимопомощ. В перма семейството хората боледуват за значително по-кратко време. Един вирус там се овладява за 30 часа. Филип и приятелите му изработват по рецепти на д-р Пашкулев билкови чайове, сиропи и мехлеми, тинктури, магнезиеви и минерални продукти. Срещата на Филип с една австрийка преди 2 години и половина променя живота му. Барбара пристига на велосипед в Желен, след велопоход по Дунава от Австрия до България. „Тя се появи на традиционния ни летен събор и реши да остане. Днес живеем заедно, обединени сме от общи идеи и нашата връзка за щастие процъфтява. Барбара също има много силни идеи”, казва Филип. Двамата заедно създават нов проект – „Вегетариум”, чийто идеолог е д-р Пашкулев и е основан на цялостния подход. Цялостният или интегрален подход е синтез на човешката мъдрост от древността до наши дни, като включва всички стойностни страни на обученията от Древен Китай, Индия, Египет, Древна Европа, Средновековие и съвременните научни открития. “Вегетариум” означава “най-добра среда за растеж и развитие”. Целта е цялостна трансформация на личността чрез положително развитие в три измерения: повдигане и стабилизиране на съзнанието, уравновесяване на характера и задълбочаване на основните компетенции. Води се балансиран ритъм на живот – практики за тялото и духа, здравословна храна, физически и умствен труд в полза на биоразнообразието, разходки в природата, лично и колективно творчество. Усвояват се основни познания по природна медицина и профилактика, екология и еко земеделие, психология и педагогика, икономика, информатика, езици, изкуства. За стажантите по програмата на „Вегетариум” Филип и Барбара купуват и ремонтират няколко кирпичени къщи с всички градски удобства, отварят стаи за гости, има и високоскоростен интернет. Идеята е това да не е „хижата, където има студена бира и топли кебапчета”, а място с възможно най-добри условия за растеж и развитие, достъпно за всеки. Там никой не ходи просто на почивка, а, за да се обучава и да подпомага с труда си развитието на проекта. Има модули със заплащане и бартер, тоест учиш се и работиш по 3 часа дневно. Хората без доходи пък могат да се обучават и само срещу труд в полза на перма стопанството. Филип се събужда в 4 часа сутринта, излежава се до 4.30 и пуска послания към подсъзнанието. „Между 90 и 95 процента от нашето поведение се определя от подсъзнанието, въпреки че претендираме, че сме адекватни, аналитични и мислещи същества. Тези послания тотално ти променят живота”, казва Филип. От 4.30 до 5.30 двамата с Барбара пият гореща вода – около 1 литър, и четат – това е най-подходящото време за духовна литература. След това правят масажи, акупресура и различни техники от източната и съвременна медицина, които тонизират и събуждат тялото. После загряват ставите и правят упражнения за гъвкавост и сила. Излизат навън и пеят, танцуват по поляните и посрещат изгрева на слънцето. Правят дихателни упражнения и медитация и в 7.30 се връщат. За половин час почистват цялата къща, задължително, дори и да е чиста. От 8 докъм 8.40 ядат плодове и супер храни и вземат добавки – магнезий, витамини B12 и С, минерали, водорасли, ферментирали растителни протеини, аминокиселини, органични киселини, билкови продукти. От 8.30 до 11 ч. е пик на интелектуалната дейност и тогава се обучават в цялостния подход. В 11 ч. има втора закуска със зърнени храни. От 11.30 до 14.30 ч. работят. Идеята е, че при балансирания начин на живот не трябва да се работи повече от 3 часа. В 14.30 обядват и после всеки е свободен да прави каквото му душа иска – разхожда се, свири на музикални инструменти, чете, работи на компютъра или просто общува с други хора. Привечер има втора практика по желание. От 16.30 до 17 ч. заедно се молят и медитират, вечерят и танцуват яко в продължение на 2 часа, до пълно изпотяване. Вземат си душ и в 21 ч. най-късно са в леглата.", "date": "2018.05.13", "title": " Филип Кирилов – живот от Индийския океан до село Желен\t\t\t"}
{"url": "https://trud.bg/%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%b5%d0%bd-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Неправоспособен водач засече при внезапен завой автомобил с предимство и предизвика катастрофа, при която пострадаха той и спътничката му, съобщиха от полицията в Разград. Инцидентът е станал в петък вечерта в град Исперих. Н.З. (31г.) от село Подайва карал „Фолксваген Джета”, въпреки че нямал шофьорска книжка. Зад него се движело БМВ, управлявано от Д.Д. (27г.). Задният автомобил тръгнал да изпреварва, но бил засечен от предната кола, която пък внезапно предприела завой наляво. Така двете превозни средства се ударили и излезли от пътното платно. Ранени са били неправоспособният водач и 29-годишната му спътничка. Двамата са приети в болницата в Исперих с охлузни рани и комоцио. От полицията уточняват, че няма опасност за живота им.", "date": "2018.05.13", "title": " Неправоспособен предизвика катастрофа, рани себе си и спътничката си"}
{"url": "https://trud.bg/%d0%b2%d1%8a%d1%80%d0%bd%d0%b0%d1%85%d0%b0-%d0%bf%d0%bb%d0%b0%d0%b6%d0%b0-%d0%b1%d0%be%d0%bb%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b5%d0%b2%d0%be/", "text": "Плажът „Болата” край един от 100-те най-красивите заливи в света е вече на хората от близкото село Българево . След дълги битки със зелените вече е отменена забраната за достъпа и ползването му. Министърът на околната среда и водите Нено Димов връчи на кмета на Каварна Нина Ставрева в неделя заповедта , с която плажът „Болата“ се изважда от резервата „Калиакра“. Той ще бъде включен в защитена местност „Степите”, където режимът е по-лек , но е гаранция, че строителството на него ще е забранено. „В петък (11 май) подписах заповедта, която следващата седмица ще бъде публикувана в „Държавен вестник“. С това изпълних желанието на местната общност плажът да бъде изваден от резервата. Процедурата ще продължи с промяна в Закона за защитените територии, където народните представители ще имат думата”, обясни министърът. Решението на министър Димов беше взето след предложение от кмета на община Каварна Нина Ставрева от 16 октомври м.г . за изваждане на плажа „Болата“ и на паркинга на нос Калиакра от резервата. Подкрепата си за решението заявиха и народните представители Красимир Янков(БСП), Даниел Петков (БСП), Йордан Йорданов (ОП), Даниела Димитрова (ГЕРБ), адм. Пламен Манушев (ГЕРБ), както и областният управител Красимир Кирилов, които присъстваха в Каварна на връчването на заповедта . Освет рибарлъка и земеделието туризмът е другият основен поминък на хората в Българево, а Болата привлича като магнит българи и чужденци през лятото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Върнаха плажа „Болата”  на Българево\t\t\t"}
{"url": "https://trud.bg/%d1%89%d0%b5-%d1%85%d0%be%d0%b4%d1%8f%d1%82-%d0%bb%d0%b8-%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%b8-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%bf%d0%be/", "text": "В килимарския цех в Костандово още не знаят – ще правят ли килим за принц Хари и Меган Маркъл, чиято сватба е идната седмица на 19 май. Преди време хората научили, че отново ще правят подарък за кралски особи от Острова, както преди години за Уилям и Кейт Мидълтън. Официално потвърждение обаче още няма. За направата на подобен килим са нужни около 6 месеца.  През 2011 г. принц Чарлз прави подарък за сватбата на Уилям и Кейт Мидълтън. Доверява се на цеха в Костандово, защото вече в родопското село са правили килими за други кралски особи.  Началото е през 2001 г., когато в Костандово получават поръчка за килим, който да краси лятната резиденция на кралица Виктория (1819-1901) – Озбърн Хаус., разказа пред „Труд“ Надя Парпулова, дъщеря на собственика на предприятието. До този момент предприятието преодолява много трудности. През 1994 година Дейвид Бамфорд, който е съветник на Тръста за съхранение на културното наследство на Острова, пристига в България на проучвателна мисия относно традициите в килимарството. Неговата цел е да намери място в Европа, където да организира специализирано производство на сложни килими-шедьоври, които впоследствие да бъдат част от култуното наследство на Европа. Последното място, което Бамфорд посещава, е Велинград. Преди това негови съветници му казват, че това е безсмислено, защото директорът там – Нино Парпулов, е инженер, а не специалист килимар. Бамфорд обаче среща млад, усмихнат и много амбициозен българин, който, към онзи момент успешно работи за износ в САЩ. През 1998 година е основан ХЕМУС в партньорство между Нино Парпулов и Дейвид Бамфорд, след като държавата решава да закрие държавната фирма, въпреки че тя е действаща. Това е шок за работниците и за самия Нино, но за щастие те вече са спечелили доверието на Дейвид и той решава да стартира мечтаното специализирно производство именно с тях.След три години обучение и правене само на мостри идва поръчката за Озбърн Хаус. Самият принц Чарлз също е очарован от килимите от Костандово.   От 2001 досега са изпъленени стотици емблематични изработки за Острова, а сред тях са обекти като Аник Касъл, Лайм Парк, Станидж парк, Рагли Хаус и Уестън Парк. По костандовски килими в тези сгради ходят политици, филмови актьори и множество постители. Има много други световноизвестни личности, които поръчвали килими от Костандово като Мик Джагър, Тони Блеър, Джейн Чърчил и кралица Беатрикс. На семейството се доверяват дори от филма „Трансформърс”.", "date": "2018.05.13", "title": " Ще ходят ли принц Хари и Меган Маркъл по БГ килим\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%b2%d0%b8-%d1%86%d0%b2%d0%b5%d1%82%d1%8f-%d0%be%d1%82-%d1%80%d1%8a%d1%86%d0%b5%d1%82%d0%b5-%d0%bd%d0%b0-%d1%85%d0%be%d1%80%d0%b0-%d0%be%d0%b1%d1%8f%d0%b2%d0%b5%d0%bd/", "text": "Цветна оранжерия на покрива на Социални услуги в Добрич разцъфтява под грижите на млади хора. Фондация „Свети Николай Чудотворец“ стартира първото социално предприятие „Чудната градина“, което предлага разнообразен разсад за летни цветя. Идеята за оранжерия, в която да работят хора с интелектуални затруднения, се ражда през 2017 година. За набирането на средства фондацията инициира два благотворителни бала и представя спектакъл, по сценарии на книгата „Джанки в Манхатън“ на Д-р Хасан Ефраимов. Успяват да спечелят и награда за най-добър бизнес план от банкова институция, както и финансиране на обучителен проект за развитие на социалното предприятие. По този начин събират първоначалната сума, чрез която да стартират своята дейност. На 11 май 2018 г. постигат още едно финансово одобрение от банката за социалния си проект „Чудната градина“ и получават 5 хил. лв. Фондацията се ръководи от четирима души, които участват изцяло с благотворителна цел. „Ние сме силно мотивирани, с обществена кауза и мисия. Всички сме родители на деца с интелектуални затруднения, а водещото на групата ни е да се направи нещо реално по отношение на хората с интелектуални затруднения.“. Това разказа Мария Методиева, председател на организацията. В проекта за оранжерията управителният съвет е съсредоточен върху трудовата заетост на хора, често изолирани и гледани накриво от обществото, заради липсваща политика и разбиране у нас по този въпрос.  Докато изчакват общината в Добрич да им предостави терен, участниците в инициативата не бездействат и започват да купуват цветен разсад, който пикират с помощта на 16 младежи с увреждания. Отглеждат 8 хил. броя стръкчета, които слагат в кофички, редят в щайги и „за момента качваме на покрива на социалното жилище“, казва Мария. Председателят на „ Св. Николай Чудотворец“ споделя пред „Труд“, че работата е много трудоемка, но младежите се чувстват значими, създавайки красота и вече продават едногодишни цветя за градини и тераси. Предлагат девет вида като каскадна петуния, бордюрна петуния, тагетиси, газания и др. Набират популярност във фейсбук групата „Чудната градина“, където имат множество заявки, а разсад на младежите в неравностойно положение тръгва за Англия, Турция и Израел. Продават и на фермерския пазар в Добрич. „Много цветя се поръчват, самата кауза продава“, казва Мария. Председателят Мария Методиева споделя, че искат да привлекат в инициативата поне 30 младежи в затруднения. „Целта ни е да го развием като бизнес, да стигнем до печалби, за да може да назначим някои от тях на работа с реални трудови договори“, казва тя. Този месец от „Св. Николай Чудотворец“ се надяват да получат терен от 3 дка и половина, където да изградят оранжерия с цветя за всеки сезон, както и да отглеждат зеленчуци. „Дългосрочната ни цел не ни е да станем най-добрите цветари, а да произвеждаме качествени и красиви цветя. Мисията ни не е само да дадем работа на хората с увреждания, а да помогнем те да бъдат приети в обществото, да променим мисленето за тях, че и те могат да работят, че не са с нищо по-различни“, казва Мария.", "date": "2018.05.13", "title": " Красиви цветя от ръцете на хора, обявени за негодни\t\t\t"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d1%82%d0%be%d0%b9-e-%d1%82%d0%b0%d0%bc-%d0%ba%d1%8a%d0%b4%d0%b5%d1%82/", "text": "Дъщерята на Боян Петров – Тея, използва фейсбук, за да благодари на всички, включили се в издирването на баща й. Тя сподели, че алпинистът е “там, където винаги е искал да бъде – в планината”. „През тази изминала седмица останах без думи и все още не знам какво да кажа. Още от малка все чувах странни за мен думи като ‘‘Аконкагуа‘‘ или ‘‘Боуд Пик‘‘ и не бях особено сигурна това какво значи. По-късно ми стана напълно ясно, че това са планини и върхове. От години това за мен беше станало автоматично – той отиваше всяко лято и се връщаше”, пише Тея Петрова. „Знаейки колко е упорит и колко силна воля има, не бях много обмисляла факта, че изведнъж ще има сериозен проблем там горе. Искам тук да благодаря безкрайно на всички за подкрепата и вдъхването на надежда, както и на хората, които участваха в издирването на баща ми. Той e там където винаги е искал да бъде – в планината”, пише още дъщерята на Боян Петров.", "date": "2018.05.13", "title": " Дъщерята на Боян Петров: Той e там, където винаги е искал да бъде – в планината"}
{"url": "https://trud.bg/%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%b4%d0%bf%d1%81-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b8-%d1%81%d0%b5-%d0%bf%d1%80%d0%be%d1%82%d0%b8%d0%b2%d0%be%d0%bf%d0%be/", "text": "“В нашата родина ние за съжаление оставаме единствени, които се противопоставяме на омразата, на национализма, на разделението. И 89-та година бяхме единствени, които се противопоставихме на онези грозни процеси. Тогава бяхме единни и успяме”, обърна се председателят на ДПС Мустафа Карадайъ към стотици, дошли на възпоменателен митинг в шуменското Пристое в неделя. “Убеден съм, че ние ще бъдем единни и ще успеем в защита на демокрацията и в България, и на Балканите, и в Европа”, завърши речта му. Той говори 15 минути пред множеството, но първите 5 само на турски език. Карадайъ беше откровен, че в тези дни, когато се почита паметта на жертвите, “ние изпитваме много смесени чувства, но нито едно от тях не е омраза, не е противопоставяне”. “В тези дни изпитвам гордост от това, че имаме силата и каузата да се борим за нашите свободи. Имаме силата да отстояваме правата и свободите на всички граждани. Имаме силата и каузата да защитим демокрацията в нашата родина, в нашия регион и в Европа, когато е под риск. А тя днес е под риск”, настоя Карадайъ. Според него има хора, има управление в нашата страна, което поставя под риск евроатлантическото бъдеще на България и това е много опасно. “Затова от Пристое най-много на нас ни отива да заявим – ние ще бъдем по-единни от всякога в защита на демокрацията, в защита на евроатлантическото бъдеще на нашата родина, на нашите деца и младежи”, каза ДПС-лидерът. От думите на депутатите от Шуменски регион Хамид Хамид и д-р Нигяр Джафер, зам.-председател на НС, стана ясно, че ДПС не са се отказали от демонтажа на правителство. “За да няма повече разплакани майки и бащи, нека бъдем заедно и демонтажът продължава”, каза Хамид. “Ще продължаваме да работим това правителство да бъде демонтирано”, настоя и д-р Джафер. Тя говори и за лицемерието в политиката, защото и тази власт правела, както по времето на Тодор Живков да слага някой с турско име на пост, за да се каже че и малцинствата участват в управлението. “Днес ни управлява правителство, което позволява откровени човеконенавистни идеи, днес свободно деца със свастики на гърдите могат да се разхождат в центъра на София”, каза д-р Джафер и също подчерта, че от трибуната на Народното събрание се лее език на омразата, който не може да бъде спрян. Хамид напомни, че вече 30 г. за най-голямото престъпление на върхушката на БСП няма осъден, някой чака виновниците да си заминат по естествен път, някой не иска да има възмездие за това престъпление. Освен това някои наричат “това случайност, тези хора се били самонаранили…”, каза Хамид и даде пример с председателя на Комисията за правата на човека в НС. Към хората от Пристое се обърна и Йордан Цонев, който обяви, че асимилационния процес, наречен цинично възродителен е “най-срамната страница в нашата история”. Самият той като етнически българин и християнин е категоричен, че съпротивата от онова време е най-голямата и силна съпротива срещу комунистически режим в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Карадайъ: ДПС единствени се противопоставяме на омразата\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%bf%d1%80%d0%b8%d0%ba%d0%b0%d0%b7%d0%ba%d0%b0-%d0%bd%d0%b0-%d0%b4%d0%b2%d0%b0-%d0%b5%d0%b7%d0%b8/", "text": "Българската Асоциация в Северна Ирландия представя идната седмица приказката “По дъгата”, създадена от около 20 души на възраст от 3 до 53 г. Книжката е написана на два езика – български и английски, а краят й е отворен – всеки може да я довърши, както сам реши, разказа пред “Труд” Пламена Чемширова – член на управителния съвет на Българската Асоциация в Северна Ирландия. По време на представянето на “По дъгата” на 19 май в град Оума приказката ще се продава на символична цена, за да може да се издаде в по-голям тираж и така да достигне до повече деца. “Приказката е една детска фантазия, много приятно направена. Подходяща е за деца между 10-12 години”, обясни Чемширова и допълни, че към книжката има и пано, а децата са направили и драматизация. Проектът по създаването на приказката е спонсориран от местна обществена организация, като до момента са отпечатани 500 бройки.  “Идеята не е комерсиална, целта ни не е да печелим от книжката. Иска ми се обаче да я представим под някаква форма и в България”, сподели Чемширова. Благодарение на силното присъствие на българите в Северна Ирландия и създаването на Българската асоциация преди 10 години, врати отваря и първото българското консулство в Белфаст.  “Преди 10 години около 20-тина души се събрахме и направихме Асоциацията. Целта ни беше да станем видими за местните хора. Под някаква форма да се представяме и да ни разпознават.”, разказа Пламена Чемширова. По думите й, с помощта на Асоциацията на Острова се открива и неделно училище, а българската култура се популяризира сред местните благодарение на Клуб за български народни танци “Чемшир”, създаден от нея. Чемширова е била професионален танцьор в ансамбъл “Загоре” в Стара Загора. “От малка танцувам народни танци”, сподели тя. Решава да замине за Северна Ирландия заради мъжа си, който развива бизнес там. Впоследствие се запознава с други българи живеещи на Острова. “Събираме се деца, възрастни, танцуваме, майсторим разни неща. Всичко е на доброволческа основа. Това, което инвестираме, е добра воля, желание и време. Доказваме на себе си и на обществото, че в комерсиалния свят, в който живеем, такива организации могат да съществуват.” Редовно към Българската Асоциацията се присъединяват и хора от различни местни обществени организации. По думите на Чемширова до преди около 15 години Островът е бил изключително затворена територия, без пряк достъп до континента, хората имали съвсем различно мислене. Сега обаче нещата стоят по по-различен начин. “Много хора от различни националности работят и живеят тук, съответно и културната дейност е много развита. В групата ни има много хора със смесен брак – наполовина ирландци, наполовина – българи.”  По думите на Пламена ирландците трудно приемат чужда култура. Те самите имат богата култура и много държат на нея. От няколко години Ансамбъл “Чемшир” танцува български хора на ирландска музика. “Това нещо много им харесва.” Много е погрешно схващането, че този, който е тръгнал за чужбина е забравил родината. Просто понякога така се стичат обстоятелствата. Един ден не е минал, в който да не си мисля за България и да не желая да се прибера, сподели Чемширова.   Фолклорният Ансамбъл “Чемшир” има над 30 участия на година. Най-голямото събитие за танцьорите обикновено е през месец август – интернационалният фестивал в ботаническата градина в Белфаст. Посещават го над 20 хил. души на ден. Ансамбълът участва и в международния фестивал “На мегдана на другата България”. За момента всички в трупата са българи. В началото участвали и ирландка и ирландец, но им било много трудно и се отказали.", "date": "2018.05.13", "title": " Българи създадоха приказка на два езика\t\t\t"}
{"url": "https://trud.bg/%d0%b4%d0%b6%d0%be%d0%bd-%d0%b1%d0%be%d0%bb%d1%82%d1%8a%d0%bd-%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d1%81%d0%b0-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83/", "text": "Съветникът в Белия дом по национална сигурност Джон Болтън заяви, че са „възможни“ санкции срещу европейските компании, които имат бизнес отношения с Иран, след като САЩ се изтеглят от ядреното споразумение с Техеран, предава „Възможно е. Зависи какво е поведението на другите правителства“, заяви Болтън по време на телевизионно интервю. Изтеглянето на Доналд Тръмп от ядреното споразумение през 2015 г. възмути европейските съюзници на Вашингтон, хвърли сянката на несигурността над доставките на петрол и повиши риска от конфликт в Близкия изток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Джон Болтън: Възможни са санкции срещу европейските компании, които имат бизнес отношения с Иран"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%85%d0%b0%d1%80%d1%87%d0%b0%d1%82-52-%d0%be%d1%82-%d0%bf%d0%b0%d1%80%d0%b8%d1%82%d0%b5-%d1%81%d0%b8-%d0%b7%d0%b0-%d0%b7%d0%b0%d0%bf%d0%bb%d0%b0/", "text": "Над 52,3% от разходите на общините отиват за заплати и осигуровки, сочат данните на Министерството на финансите за първото тримесечие на годината. Делът на разходите за заплати се увеличава, като година по-рано е бил 49,55%. В периода от януари до март само 7,65% от разходите на общините са били за инвестиции. Това е подобрение спрямо същия период на миналата година, когато делът на инвестициите е бил 6,66%. От Министерството на финансите следят състоянието на общините по редица показатели като финансова самостоятелност, инвестиционна активност, просрочени задължения, поети ангажименти и задължения за разходи. През първото тримесечие общините отличници по финансови показатели са Пловдив, Панагюрище, Варна, Столична община, Бургас, Русе, Стара Загора, Благоевград и Добрич. Просрочените задължения на общините към края на март са 147,9 млн. лв., като са формирани от 141 общини (53,2% от общия им брой). Над 46% (124 общини) завършват първото тримесечие на 2018 г. без просрочени задължения. Сравнено със същия период на миналата година, намаление на просрочените задължения отчитат 34,7% (92 общини), като общият размер на реализираното от тях намаление е 48 млн. лв. В същото време 55 общини (20,8% от всичките) увеличават просрочените си задължения в рамките на една година общо с 10,4 млн. лв. Общинският дълг и общинските гаранции към 31 март възлизат на 1,253 млрд. лв. От тях 576,5 млн. лв. са вътрешен (46,5%), а 662,5 млн. лв. са външен дълг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Общините харчат 52% от парите си за заплати\t\t\t"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%ba%d1%80%d1%8a%d0%b2%d0%be%d0%b4%d0%b0%d1%80%d0%b8%d1%82%d0%b5%d0%bb%d0%b8-%d0%bf%d0%be-%d1%84%d0%b8%d1%80%d0%bc%d0%b8-%d0%b8-%d0%b7%d0%b0%d0%b2%d0%be%d0%b4/", "text": "Мобилни екипи от Кръвния център в Бургас обикалят фирми и заводи, за да набавят необходимия резерв банки за болницата. Това се налага, защото кръводарителите намаляват. Според лекари, причина е демографската криза, а и фактът, че няма последователна политика за промоция на доброволното кръводаряване. Скоро мобилните центрове са били в общинската фирма “Бургасбус”, както и във фирми в съседните на Бургас Айтос и Созопол. Не всички работодатели обаче се съгласявали да организират масирана акция, защото по закон трябва да дадат 2 дни отпуск, а не могат едновременно да се лишат от всичките си работници. сестри от Кръвния център дават примери с едно време, когато са ходили да търсят кръводарители в поделенията. Тогава било по- лесно. Всеки месец отделението в Бургас има средно около 700 кръводарители. Това го поставя сред най-натоварените отделения в страната – и на първо място по брой кръводарители. През 2017 г. кръводарителите са били 7338. През 2016-та – 7968. Близо 2500 души са били върнати, защото или не отговарят на изискванията, или кръвта не е годна за преливане. За да работи нормално, отделението има нужда от 900-1000 кръводарители месечно. Особено ако има голям инцидент, или родилка с ДИК-синдром (състояние, в което се губи много кръв и кръвозагубата не може да се овладее). Тези синдроми са рядкост, но се случват и изискват спешно и масивно кръвопреливане. Освен това вече може човек от Бургас да дари кръв за опериран в Плевен, Варна и др., трябва само да посочи името на човека и в коя болница е. Кръвта обаче никога не достига, което важи не само за Бургас. Ромската мафия, която търгува с кръв пред болницата, продължава да го прави от години и медиците са безсилни. „Викали сме полиция, но нищо не могат да им направят. Те са отвън на улицата. И много добре проучват на кого да предложат услугите си“, казват лекарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Търсят кръводарители по фирми и заводи\t\t\t"}
{"url": "https://trud.bg/%d0%b4%d0%b8%d0%b7%d0%b0%d0%b9%d0%bd%d0%b5%d1%80%d1%8a%d1%82-%d0%bd%d0%b0-%d0%b1%d0%b8%d0%be%d0%bd%d1%81%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-green-fashion-days-sofia-2018/", "text": "София е четвъртата европейска столица, която скоро ще има своите Green Fashion Days и това я поставя в центъра на значимите събития за всички ценители на “зелената”, “екологична мода”. Организатор на модното събитие е Наталия Абилдина от Казахстан, която от няколко години живее у нас и вече говори чудесен български. „Изключително съм щастлива, че покана да участват приеха българските дизайнери в областта на еко и зелената мода Светла Димитрова, първата в България концептуална и еко дизайнерка, Мариела Братова, Габриела Колева и нейната модна къща, младите дизайнерки Калина Кузманова и Елена Алекси, които имат своите успехи на европейската модна сцена, както и Наталия Иванова, която ще представи изцяло детска мода“, казва Наталия. С голям интерес се очакват дефилетата на Жумубуба Сариева, която има собствен бранд и работи върху интерпретацията на традиционните костюми от Киргизстан в ежедневието и висшата мода. Топ дизайнерът на висша еко мода от Великобритания Ромеро Брайън ще покаже класата на звездите да се обличат от естествени материали и нетрадиционни кройки, концептуална мода и дрехи от рециклирани материали. Дизайнерът нашумя преди години, когато облече филмовата звезда Камерън Диас, певицата Бионсе и американската поп група „Дестинис чайлд“ като едни от най-големите почитатели на “зелената мода”. Домакин на “зелените модни дни” ще бъде Новотел София на 12 и 13 май. Столичани ще могат безплатно да наблюдават дефилетата, както и да видят натурална козметика, бижута, чанти и други продукти, изработени от естествени материи.", "date": "2018.05.13", "title": " Дизайнерът на Бионсе участва в Green Fashion Days Sofia 2018"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d1%81-%d0%bf%d0%be%d0%bb%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d0%ba%d0%b0%d1%86%d0%bd%d0%b0-%d0%b8%d0%b7%d0%b2%d1%8a%d0%bd%d1%80/", "text": "Самолет със 180 души на борда – полски туристи, летящ между Крит и Варшава, е извършил аварийно кацане на летището в София, предава полската медия  Според медията причината за аварийното кацане е счупен прозорец в пилотската кабина. Полските туристи чакат на летището в София за заместващ самолет, който да ги отведе до страната. Същата повредена машина – непосредствено след кацането във Варшава – трябваше да отведе други туристи в Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Самолет с полски туристи кацна извънредно в София"}
{"url": "https://trud.bg/45-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%bc%d0%b5%d0%bb%d0%bd%d0%b8%d1%87%d0%b5%d0%bd-%d0%ba%d0%be%d0%bc%d0%b1%d0%b8%d0%bd%d0%b0%d1%82-%d0%bd%d0%b0-%d0%bf%d0%be%d0%b4%d1%81/", "text": "Мелничният комбинат във Велико Търново на подсъдимия по мегаделото „Недосегаемите” Младен Милков е продаден от съдия-изпълнител за 4 595 806 лева в полза на банка кредитор. Преди година самият Милков поиска от Окръжния съд в старата столица производство по несъстоятелност за фирмата си „Спринк“ ЕООД, която държеше мелницата и други имоти в Полски Сеновец. Молбата на бизнесмена бе заради неплатежоспособността на дружеството, което има активи за 60 млн. лв., които обаче осма година са под запор от държавата по дело за незаконно придобито имущество. Фирмата на Милков постепенно натрупала 7 млн. лева кредити към банка, които не може да покрива с имущество, защото е под запор. С въпросната молба се искаше и спиране на изпълнително дело срещу същата фирма от банката кредитор и налагане на предварителни обезпечителни мерки. Междувременно обаче Милков предявил претенции срещу публичната продан. В жалба до Окръжния съд във Велико Търново той заявява, че сумата, за която е продадено предприятието е силно занижена. Магистратите обаче са отхвърлили жалбата и банката вече е собственик на мелничния комбинат. Младен Милков и бивши данъчни служители от Велико Търново са подсъдими по мегаделото „Недосегаемите”. Те са обвинени, че са източили над 9 млн. лв. ДДС. Спецоперацията срещу фамилията Милкови и ексбирниците бе през февруари 2010 г. във Велико Търново. Две седмици след задържането, съпругата на Милков – Анелия се обеси в ареста, но виновни за това не се намериха. По делото бяха разпитани над 2000 свидетели и то тръгна в Спецсъда през февруари 2014 г. Малко след това спецсъдът го прекрати заради нарушени човешки права на подсъдимите. Така всичките 1000 тома отлежаваха близо 2 г. Едва през септември миналата година на делото отново бе даден ход. Прокуратурата поиска 15 години затвор за Младен Милков. Скандалното дело бе съпроводено и с кражба на 200 000 лева от сейф на Окръжната прокуратура във великотърновски клон на банка. Те бяха иззети при обиските в мелничния комбинат в старата столица, собственост на Младен Милков.", "date": "2018.05.13", "title": " 4,5 млн. лева за мелничен комбинат на подсъдим\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-153/", "text": "Обявиха търг за над 2,5 млн. лв. Купуват 56 устройства – по още 2 за пътните полицаи във всяка област. Над 160 000 нарушители заснети от началото на годината.     В страната има 32 хил. банкови сейфове. Откриха близо 3 млн. нови сметки в рамките на година.           Идва времето на повторенията и на политиката – новата статия от поредицата TV Панорама на Иван Гарелов.             Спазваме закони от Живково време, каза шефът на Специализираната прокуратура Иван Гешев в интервю за “Труд”.           И тази година връх взе скуката, политкоректността и геополитическите заигравки. Конкурсът депресира – остарял като идея и официозен като заседание на Европарламента – коментар на Венци Мицов.             Силует на Диана Чолакова, която беше избрана за втори път за „Българин на годината в САЩ”.           Безплатно приложение на “Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Вижте акцентите в броя на вестник “Труд” в понеделник, 14 май 2018"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2%d1%8a%d1%80%d0%b2%d0%b8-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%82%d1%80%d0%b5%d1%82%d0%b8-3/", "text": "Видео на SkyscraperCity, заснето с дрон, показва как върви изграждането на третия метродиаметър в София – МС “Красно село” и  кръстовище на 2 нива.   Станция “Красно село” е разположена под кръстовището на бул. “Цар Борис III” и бул. “Гоце Делчев”. Проектирана е като двуперонна станция с два вестибюла и топла връзка със спирките на трамвая, както и пътен възел под бул. “Цар Борис III”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Вижте как върви изграждането на третия лъч на метрото при “Красно село” (ВИДЕО)"}
{"url": "https://trud.bg/%d0%b8%d1%80%d0%bb%d0%b0%d0%bd%d0%b4%d1%81%d0%ba%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d0%b4%d0%b5%d0%b9%d0%bc%d0%b8%d1%8a%d0%bd-%d0%b4%d1%8a%d1%84-%d0%be%d0%b1%d0%b8%d1%87/", "text": "– Фантастично е. Докато съм жив ще съм пристрастен към футбола. А когато мога отново да застана до такива велики имена като Христо Стоичков, Гайска Мендиета чувствам едно огромно удоволствие. Организацията в Русия беше на ниво. За съжаление не успяхме да спечелим турнира. Но руснаците имаха много млад и силен състав. Но на такива турнири титлата не е от значение. Горд бях да съм част от шоуто. – Бяхме близо. Накрая направихме един лош резултат срещу Дания. За всички нас, ирландците, е много разочароващо, че няма да играем на световното първенство. Радвам се, че мнението за нашите фенове по света е толкова положително. Това ни прави още по-разочаровани, че няма да играем. Сигурен съм, че нашите фенове дори от дома си няма да пропуснат мач от световното. – Алкохолът. – Вероятно. – Нашите искат да пеят и да се забавляват. А англичаните искат да воюват. Вижте – ирландците наистина обичат купона. Обичат да подкрепят отбора си. Например на Евро 2012 ние не се представихме добре на терена, но имахме най-голямата подкрепа. Всички говореха за нашите запалянковци. – За всеки би трябвало да е чест да играе за родината си. Всички мачове, които съм натрупал, са ми ценни. С „Челси“ спечелих Висшата лига, играх също във „Фулъм“, „Нюкасъл“, „Блекбърн“. Но нито един от мачовете в клубните отбори не може да се сравни с чувството да си национал на Ейре. Всеки от тях е означавал огромна емоция за мен и си ги ценя до един. – Както казах – невероятно. Най-специалният момент в кариерата ми. – Бях взел решението предварително. Знам, че бе дошло времето да се оттегля. Не ми беше трудно, защото съзнавах, че не бъркам. – Много, много трудно е да приемеш такова решение. Но пък сигурно мнозина биха направили като Тиери Анри. Това е футболът. Накрая Франция отиде на световното първенство, а ние отпаднахме. За съжаление така се развиха нещата. – У дома в Ирландия няма много пари. И съответно няма как да се купят силни футболисти. Младите още в тийнейджърска възраст отиват в Англия. Никой не иска да остане у дома. От този факт първенството ни страда. – Вероятно заради неправилно управление. Когато бях там, на върха беше Джак Уокър. Той по-късно продаде „Блекбърн“. Мисля, че следващите собственици не бяха готови. Отборът изпадна, приходите намаляха. Много е трудно да се върнеш във Висшата лига. Вярвам, че един ден това все пак ще се случи. Разочароващо е сегашното положение, защото „Блекбърн“ е велик клуб. – Да, спомням си… Мисля, че играхме за Купата на УЕФА Отстранихме ЦСКА в два мача. Винаги ми е било приятно да играя на софийските стадиони. Винаги ми е вървяло там. Специално за моята игра говоря. Не знам защо е така, но съм го запомнил. На мача, за който говорим, помня също, че беше много мъгливо време. – Най-добре си спомням нашия тогавашен треньор Греъм Сунес. Кара ни се страшно много след мача. – Няколко пъти. Често се събирахме в една група с националния отбор на България в квалификации. Както ви казах, много пъти идвах в София и все се наслаждавах. – Когато бях съвсем млад, като всички гледах дриймтима на Йохан Кройф и „Барселона“. Там звездата беше Стоичков. От световното първенство си спомням добре и Лечков – този с голата глава. По-късно вече ми харесваше Бербатов, когато играеше в „Манчестър Юнайтед“. Но стане ли дума за български играчи, по-голям от Стоичков няма. – Може би защото бях силен и на световното първенство в Япония и Южна Корея. Бях млад, пълен с енергия. – Феновете на „Челси“ могат само да му благодарят за нещата, които направи за клуба. Съгласен съм с вас, че Абрамович създаде империя. Отборът днес е световна сила, а преди никога не е бил. – Всички го знаем – труден е. Но на мен ми харесваше съвместната ни работа. С него успехите се върнаха на „Стамфорд Бридж“. – Тази година нямаше шанс, защото „Манчестър Сити“ е прекалено силен. Но щом като преподписа договора си, хората в „Юнайтед“ явно залагат на него. Може би ще успее да стане шампион догодина. – О, не беше само той. В „Челси“ бяха също Джо Коул и Шон Райт-Филипс. За всички ни обаче това състезание беше интересно и важно. Караше ни да се подобряваме. – Не бих казал точно така. Нсо пък за мача с „Барселона“ още дълго ще се говори. Хубави времена бяха. Наслаждавах им се. – Вторият път. Винаги е по-трудно да защитиш трофея си, отколкото да го спечелиш за първи път. – Става все по-бърза. Имам чувството, че за десет години футболът вдига скоростта. Но не съм на терена, за да го усетя отвътре. Сегашният „Сити“ е може би най-добре играещият отбор в историята на Висшата лига. – Може би не ни достигна малко късмет. Вероятно се сещате за онзи полуфинал срещу „Ливърпул“. Луис Гарсия ни вкара гол, който май не беше…истински гол. Тогава за „Челси“ беше по-важно да стане шампион на Англия. – Не мога да коментирам политиката му. Имаше някои странни попълнения на трансферния пазар. Не се включвам между тях, разбира се. „Нюкасъл“ е трудно място за игра. Феновете очакват много от теб. Когато липсват резултатите, за футболистите става доста тясно. – „Атлетико“ беше един изключителен отбор с нападатели като Диего Форлан и Кун Агуеро. Знаехме, че много трудно можем да ги бием. Но през този сезон „Фулъм“ изживя едно фантастично приключение в Европа. Сега стискам палци на отбора да успее да се върне във Висшата лига. „Фулъм“ беше едно много приятно място за игра. – Не говори много, не тича много. Но получи ли шанс, винаги вкарва. Затова е и кариерата му е толкова успешна. – Двамата Петрови бяха наистина силни съперници. Мартин имаше впечатляващ ляв крак. А за Стан знаех много по-рано, защото съм голям фен на „Селтик“. Ирландците традиционно подкрепяме „Селтик“. Много се радвам, че Стан отново е здрав. Пребори болестта и го поздравявам. Това е най-важното нещо в живота му. – Може би Моуриньо, защото с него два пъти спечелих Висшата лига. Много хубави години бяха. Трапатони пък е невероятен човек, има уникална харизма. – Да, няма нито много англичани, нито много ирландци. Тъжно е. Клубовете имат най-много пари и канят най-добрите футболисти. – Двата отбора от Манчестър ще завършат на първите две места. Битката за третото място ще е между „Ливърпул“ и „Тотнъм“. „Челси“ и „Арсенал“ поизостанаха. – Като луди. Преди 20 години мен ме купиха за 17 милиона паунда. Тогава говореха, че това са луди пари. С всяка година цените стават все по-големи. „Челси“ плати за мен 17-те милиона. Представете си сегашните трансфери и ги сравнете с моя. Луда работа. – О, Господи, труден въпрос. На Русия ще й е много трудно. Нямат достатъчно класа в момента. Най-много искам Аржентина да стане световен шампион, защото се надявам Лео Меси да спечели и тази купа. За мен той е най-великият футболист за всички времена. – Категорично съм за Меси. Той трябва да я спечели. Не Роналдо. – Започнах в моя първи отбор в Ейре – „Шамрок Роувърс“. Тренирам юношеския тим до 15 години. Харесва ми тази работа. Ще видим до къде ще стигна.", "date": "2018.05.13", "title": " Ирландската легенда Деймиън Дъф: Обичах да играя в България"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%bf%d1%80%d0%be%d0%b4%d0%b0%d0%bd%d0%be%d0%b2-%d0%b2-21-%d0%b2%d0%b5%d0%ba-%d0%b2-%d0%b5%d0%b4%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81/", "text": "„В 21 век в една европейска столица не е нормално да няма канализация. Проблемът на крайградските райони е този, че голяма част от отговорностите се разделят между държавата и Столична община“. Това каза народният представител от „БСП за България“ Христо Проданов в Панчарево. Той и общинският съветник от БСП в Столичния общински съвет Альоша Даков се включиха в протеста на гражданите, които поискаха рехабилитация на „Самоковско шосе“, решаване на проблема с канализацията в района на Панчарево, Кокаляне и Бистрица, на замърсяването на язовир „Панчарево“ и нуждата от ремонт на вътрешно кварталните улици. За стопанисваната от държавата част от „Самоковско шосе“ депутатът Христо Проданов пое ангажимент да зададе въпрос към министъра на регионалното развитие и благоустройството Николай Нанков, а за частта от улицата, принадлежаща на Столична община, въпросът ще постави общинският съветник Альоша Даков. От групата на БСП в Столичния общински съвет ще поставят на вниманието на управляващите от ГЕРБ и на концесионера „Софийска вода“ въпроса за изграждането на канализация в Панчарево, Кокаляне и Бистрица, както и за нуждата от средства за ремонт на улиците. Народният представител Христо Проданов заяви, че исканията на хората са абсолютно обосновани. „Хората, които имат искания към институцията биват прехвърляни от общината към държавата и в крайна сметка не се решава нито един от техните проблеми. Отговорностите за крайните квартали се размиват между държавата и Столична община, а от 10 години те се управляват от ГЕРБ. Необходимо е да се координират усилията на държавата и общината и да се решат проблемите на крайградските райони. По „Витошка“ и НДК плочките се сменят няколко пъти годишно, краде се много, а Столична община оставя крайните квартали без инвестиции и грижа за хората“, каза Христо Проданов. Проданов припомни, че още в предизборната кампания за местните избори за 2015 г. основен акцент в програмата на БСП – София е бил вниманието към крайградските зони и кварталите в периферията на столицата. Проданов определи протеста на хората от Панчарево като справедлив и изрази подкрепата си към тях. Своята подкрепа засвидетелства и общинският съветник от БСП в Столичния общински съвет Альоша Даков. „Не е справедливо спрямо живеещите в района улиците им да не се ремонтират десетилетия. Тези улици са в изключително тежко състояние. В Централната градска час ремонти се извършват много по-интензивно. Протестите в крайните квартали са начинът гласът на хората да бъде чут, да бъде привлечено и вниманието на медиите и на управляващите от ГЕРБ в Столична община, тъй като всички други средства явно са изчерпани“, каза Даков. Според него общото между протеста в „Орландовци“ от вчера и този в „Панчарево“ е, че са квартали, които са отдалечени от центъра. „Съответно и вниманието на Столична община и на мнозинството на ГЕРБ към тези квартали не е достатъчно. Системно не се предвиждат средства в бюджета на София за подобряване на условията за живот на тези райони. Проблемите в двата района са пример за развитието на града на две скорости – лъскавият център и крайните квартали с техните нерешени проблеми, които от година за година се отлагат“, каза Даков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Христо Проданов: В 21 век в една европейска столица не е нормално да няма канализация"}
{"url": "https://trud.bg/%d1%82%d1%80%d1%8a%d0%bc%d0%bf-%d0%ba%d0%b0%d1%82%d0%be-%d0%bc%d1%83%d0%b6%d0%b8%d0%ba/", "text": "Как би се развил животът на сегашния американски президент, ако на 14 юни 1945 г. се бе родил не в Куинс, Ню Йорк, а в затънтено руско селце? Би ли пил обилно водка?  Би ли танцувал буйно на двора?  Би ли ходил на руска баня? Отговор на всички тези въпроси дава младият руски художник авангардист Вячеслав Жданов. В края на миналия месец той откри в гр. Уляновск изложба псевдо-наивистични платна, озаглавена “Трам-пам-пам”. Картините представят Доналд Тръмп в ежедневието на обикновен руски мужик. “Ни най-малко съм имал намерение да осмивам американския президент. Просто исках да покажа колко добре би си прекарвал Чичо Доналд в нашата родна Русия”, сподели авторът при откриването на изложбата в галерия “Аркадий Егуткин”.  Вячеслав Жданов е роден през 1979 година в Ташкент. В 1992 година семейството му се мести в гр. Уляновск. Там младият Владимир учи в художествено училище, а след това завършва гимназия по култура със специалност “художник-оформител”. Приемат го за студент във факултета по култура и изкуство на Уляновския университет. Завършва с отличие специалността “Дизайн на архитектурната среда”. В момента работи в Москва като криейтив дизайнер, а живописта му е просто хоби, на което посвещава цялото си свободно време. Има многобройни участия и изложби на авангардно изкуство: “Салон Сецессион” и “Постмодерно 2” в Ульяновск, 1999г., конкурсите “Премия на Кандински 2009” в Москва и международния Celeste Prize, Италия-Германия.  Художник, дизайнер и муикант  Музика, живопис и литература  KoЯn, deftones, Nirvana, Чучело Животных  “Гара за двама”, “Москва не вярва на сълзи”, “Завистта на боговете”, предпочита руско и съветско кино  “Записки на младия лекар”, “Театрален роман”, “Кучешко сърце”, “Майстора и Маргарита”, “Дамата с кученцето”, “Човекът в калъф”, Булгаков и Чехов са любимите му писатели.", "date": "2018.05.13", "title": " Тръмп като мужик\t\t\t"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%b4%d0%b0%d0%b4/", "text": "Почти двойно повече участници в сравнение с миналата година се състезаваха в маратона Варна 2018 г. , старт на който дадоха в неделя министърът на младежта и спорта Красен Кралев и кметът на града Иван Портних. В третото издание се записаха общо 925 бегачи при 500 през миналата година. Варненският маратон е вече с лицензирано трасе, след като сертификатът от Международната лекоатлетическа федерация /ИААФ/ беше получен преди дни и това позволява резултатите да бъдат официално признати в ранглистите.  „Преди 3 години, когато взехме решение да направим тази верига бягане, бяхме прави. Един маратон в София не беше достатъчен, изключително съм доволен от това, което се направи във Варна и Стара Загора.Знам, че много българи бягат, това за тях е ежедневие и им даваме възможност да се изявят. Във Варна виждам състезатели, с които съм се надбягвал преди 30 години, още ги държи тръпката към този спорт”, каза министър Кралев. Състезаващият се за Италия мароканецът Ахмед Насеф, който е български зет, триумфира в класическото бягане на 42.195 км с време 2:22.55 часа. Това е втора негова победа в надпреварата във Варна, след като беше победител преди две години в първото издание на маратона. При дамите завърши първа кенийката Рут Матебо с време 2:47.45 часа. Наградният фонд е 49 000 лв., разпределен в 44 индивидуални награди. За победителите в класическия маратон са предвидени по 8000 лв. при мъжете и жените. В това надбягване участваха 120 елитни състезатели от 22 страни. 152 участваха в дисциплината на 21 км, 203 на 10.5 км., сред които най-младият беше на 7 години, а най-възрастният на 71 г. В масовия маратон на 2 км се пуснаха 450 участници, сред които имаше и две 3-годишни хлапета. Маратонът става прекрасна традиция за Варна. Лицензираното трасе е гаранция, че състезанието става все по-престижно. Варна е прекрасен домакин на спортни прояви от такъв ранг. И се надявам това да е предпоставка да станем град на спорта за 2019 г., каза кметът Иван Портних. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Спортният министър Красен Кралев даде старт на маратона Варна 2018\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%82%d1%8a%d1%80%d0%bd%d0%be%d0%b2%d1%86%d0%b8-%d1%81%d0%bb%d0%be%d0%b6%d0%b8%d1%85%d0%b0-%d0%ba%d1%80%d0%b0%d0%b9-%d0%bd%d0%b0-%d0%b6%d0%b8%d0%b2%d0%be%d1%82%d0%b0/", "text": "Двама търновци са посегнали на живота си през уикенда заради нетърпими страдания след тежки заболявания. 61 –годишен мъж се е обесил в мазето на блока си в квартал „Бузлуджа” в старата столица. Той бил открит от дъщеря си. От доста време бил болен ,от отчаяние изпаднал в депресия, заради това решил да сложи край на живота си. По същото време 75-годишна търновка е скочила от терасата на жилищен блок в центъра на болярския град. Жената била онкоболна и нямала пари за лечение. И в двата случая няма следи от насилие и не са били оставени предсмъртни писма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Двама търновци сложиха край на живота си заради болест"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b8%d0%bc%d0%b0%d0%bd%d1%8f%d1%80%d0%b8-%d0%b4%d0%b0-%d0%ba%d0%be%d0%bf%d0%b0%d1%8f%d1%82-%d1%81-%d1%82%d1%80%d0%b0%d0%ba%d1%82%d0%be%d1%80-%d0%ba/", "text": "Полицията спипа трима мъже с металотърсачи, които разкопавали с трактор старини край ломско село, съобщиха от Областната дирекция на МВР в Монтана. Пазителите на реда получили още в петък сигнал, че в местността „Над блатото” до село Сливата непознати ровят в земята в търсене на древни съкровища. Служителите на МВР пристигнали на мястото и заварили трима мъже, които дълбаели в района с верижен трактор ДТ 75 без регистрационни табели. В кабината на машината полицаите открили пет метални предмета с неправилна форма, а в иманярите – два детектора за метали. Тримата мъже от селата Трайково и Сталийска махала са отведени и разпитани в Районното полицейско управление в Лом. По случая е образувано досъдебно производство. По крайбрежието на Дунав в Северозапада има много останки от римски крепости и древни селища, които от години се рушат и плячкосват от иманяри. В търсенето предимно на злато и метали вандалите унищожават цели пластове култура и история, коментираха археолози. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " Заловиха иманяри да копаят с трактор край Лом"}
{"url": "https://trud.bg/%d0%b8%d0%b4%d0%b8%d0%bb-%d0%bf%d0%be%d0%b5-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82-%d0%b7%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%b8%d1%82%d0%b5-%d0%b2-%d0%b8/", "text": "Ислямска държава пое отговорност за  в която загинаха поне 11 души, като го обяви през собствената си пропагандна агенция „Амак“, предава AFP. „Три мъченически атаки убиха 11 и раниха поне 41 души сред които пазачи в църквата и християни“, се казва в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.13", "title": " ИДИЛ пое отговорност за атентатите в Индонезия"}
