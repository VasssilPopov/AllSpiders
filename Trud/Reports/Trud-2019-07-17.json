{"url": "https://trud.bg/%d0%ba%d0%be%d0%bc%d0%bf%d1%8e%d1%82%d1%8a%d1%80%d0%b5%d0%bd-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82-%d1%85%d0%b0%d0%ba%d0%b5%d1%80%d1%81%d0%ba%d0%b0%d1%82%d0%b0-%d0%b0%d1%82/", "text": "След кибератаката срещу системите на НАП властта обяви, че ще подобри защитата на данните, които съхранява, но идентично обещание получихме точно преди година (когато спря да работи Търговският регистър – б.р.) и виждаме резултата от това. По този начин живеещият в Германия компютърен специалист и блогър Боян Юруков коментира пред   ситуацията с хакерското посегателство срещу държавните сървъри. Той припомни, че цялата изтекла информация – за доходите, адресите, имотите, собствеността и т.н. на милиони българи е събирана от НАП за нуждите ѝ и очевидно не е била пазена добре. Това, разбира се, може да се използва за измами и за изнудване. По-големият проблем е, че всъщност в този архив се съдържа информация от разследвания, които НАП води в момента, както и сигнали от партньорски служби към България. „Това ще попречи на тези разследвания, би помогнало на потенциалните престъпници да укрият следите си, но и ще свали доверието към България като партньор“, подчерта Юруков. По думите му цялата неприятна ситуация е могло да бъде предотвратена, ако хора като финансовия министър Владислав Горанов беше взел мерките, които обеща още преди години и беше направил институционалните реформи, които трябва да направи и има задължение, включително нормативно, да извърши – за да се предотвратят точно такива проблеми и да не се излагат на риск толкова много хора“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Компютърен специалист: Хакерската атака ще попречи на разследвания на НАП"}
{"url": "https://trud.bg/%d0%b2%d0%b5%d0%bd%d1%86%d0%b8%d1%81%d0%bb%d0%b0%d0%b2-%d0%ba%d0%b0%d1%80%d0%b0%d0%b4%d0%b6%d0%be%d0%b2-%d0%bd%d0%b0%d0%bf-%d1%89%d0%b5-%d0%b8%d0%bd%d1%84%d0%be%d1%80%d0%bc%d0%b8%d1%80%d0%b0-%d0%b7/", "text": "Много е сериозен достъпът, засегнати са буквално всички лица, които са подавали декларации за доходи, за здравен и осигурителен статус, включително и информация, която касае оборота на документи между НАП и други държавни институции. Това обясни Венцислав Караджов, председател на Комисията за защита на личните данни (КЗЛД) пред   по повод източването на данните на над 5 милиона българи от Агенцията за приходите. Такъв теч на информация от държавна институция досега не е бил идентифициран и той буквално обхваща цялото население на България, обясни още Караджов. По думите му НАП са потвърдили, че са взели мерки, които да не позволяват достъпа до тази база данни. Агенцията е поела ангажимент да създаде механизъм да уведоми гражданите дали са били разкрити техните данни, каза още Венцислав Караджов. „НАП ще бъде по-проактивна и ще предостави по-лесен достъп до тази информация, тъй като касае голям брой граждани“, каза той. Методът ще бъде обявен скоро и по думите на Караджов той е „подходящ“ и „лесно достъпен“. Трябва да се проверят възможностите и за допълнителни входове в системата, отбеляза още председателят на Комисията за защита на личните данни. По думите му предвидената глоба за този тип нарушение в регламента е до 5% от оборота на фирмата, ако е частен администратор, или 2,5% от бюджета на държавната институция, но не повече от 20 милиона лева. Има чувствителни данни – за здравен статус, имотно състояние, трудови договори. Ако тези данни се разпространяват от други лица, без да са извършителите, те също подлежат на санкция, обясни още Венцислав Караджов. Той обясни, че ако гражданин иска компенсация за това, че се атакувани личните му данни, той може да подаде жалба в съответния съд и да докаже, че има материални щети в резултат на това. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Венцислав Караджов: НАП ще информира засегнатите от хакерската атака\t"}
{"url": "https://trud.bg/%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d1%81%d0%b5%d0%b2%d0%b5%d1%80%d0%bd%d0%b8%d1%8f-%d0%bf%d0%be%d0%bb%d1%8e/", "text": "Най-северната обитаема точка в Северния полярен кръг – канадската военна и метеорологична база “Алърт”, разположена на 900 км от полюса, отчете рекордните 21 градуса по Целзий, предаде АФП. Основана през 1950 г., “Алърт” се използва предимно за пресичане на съветски/руски комуникации и за наблюдения на климата. Живакът в термометрите в базата отчел 21 градуса в неделя, 20 в понеделник и спаднал до 17,6 във вторник. АФП цитира метеоролога от канадското министерство на околната среда Армел Кастелан, според когото “безпрецедентната” гореща вълна на Северния полюс продължава вече повече от седмица.", "date": "2019.07.17", "title": " Температурен рекорд на Северния полюс"}
{"url": "https://trud.bg/%d1%83%d0%b1%d0%b8%d0%b5%d1%86-%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b5%d1%86-%d0%be%d1%81%d1%82%d0%b0%d0%b2%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%be%d0%b1%d0%b7/", "text": "Зашил си устата зад решетките Чужденецът наръгал смъртоносно студент в София Австралиецът Джок Полфрийман, който беше осъден от три инстанции на българския съд за убийството на 20-годишния студент Андей Монов, остава в затвора, реши Софийски градски съд. На 28 декември 2007 г. на площад “Света Неделя” компанията на Андрей – син на ексдепутата от БСП Христо Монов, се спречкала с австралиеца. Полифрийман извадил нож и наръгал смъртоносно студента. Джок беше осъден на 20 г. затвор, но подаде молба за промяна на присъдата му в условна и за предсрочно излизане на свобода. “За 11 г. не съм наказван за физическа агресия в затвора. Ако има проблем, пускам жалби. Съжалявам за смъртта на Андрей Монов, казвам съм го и преди”, заяви пред съда Полфрийман, който за първи път говори български в зала. Австралиецът и адвокатът му Калин Ангелов поискаха разпити на свидетели, за да бъде установено, че вече се е “поправил”. Временният директор на Софийския затвор Десислав Трайков обаче беше на друго мнение. Той който цитира данни от досието на англичанина за многобройни наказания за демонстративно неподчинение. Той обяви гладна стачка и си заши устата преди време. При скорошна проверка в затворническото общежитие в Казичене властите открили разлепени стикери с нецензурно съдържание из цялата сграда, които доказано били дело на чужденеца.", "date": "2019.07.17", "title": " Убиец австралиец остава в затвора (обзор)\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b2%d1%8a%d1%82%d1%80%d0%b5%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80/", "text": "На свое заседание тази вечер Изпълнителната комисия на ГЕРБ определи състава на Етичната комисия на партията. За председател на Етичната комисия бе избран народният представител Валентин Радев, а за членове – народните представители Ивелина Василева и Красимир Ципов, съобщават от партията. По време на заседанието Изпълнителната комисия утвърди също вътрешни правила за работа на Етичната комисия. Според тях Етичната комисия ще докладва всички разгледани сигнали и извършената работа по тях на Изпълнителната комисия. Tази вечер Изпълнителната комисия на ГЕРБ утвърди и нови диференцирани ставки за членския внос, който ще заплащат членовете на партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Бившият вътрешен министър Валентин Радев ще ръководи етичната комисия на ГЕРБ"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b2%d0%be%d0%b5%d0%bd%d0%bd%d0%be%d1%82%d0%be-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5-%d0%b1%d1%80%d0%b8%d0%b3%d0%b0%d0%b4/", "text": "Директорът на Военна информация бригаден генерал Пламен Ангелов подаде рапорт за освобождаване от длъжността. Това каза министърът на отбраната Красимир Каракачанов, цитиран от БГНЕС. „В интерес на службата бяха неговите аргументи“, заяви Каракачанов. Той уточни, че ген. Ангелов е подал рапорта си днес по обяд. В понеделник зам.-главният прокурор Иван Гешев съобщи за разследване в служба „Военна информация“, свързано с изтичане на класифицирана информация и за финансови нарушения. Според събраните от държавното обвинение данни шефът на служба „Военна информация“ е накарал представител на службата в държава от ЕС да даде информация на бизнесмен, която пряко засяга неговите бизнес интереси, както и да го вози с автомобил няколко дни. Каракачанов разкри, че след като президентът Румен Радев освободи Ангелов с указ, той няма да бъде освободен от военна служба и военният министър ще го привлече в екипа си. Така на практика министърът оневинява Пламен Ангелов, който заедно с предшественика си Светослав Даскалов беше обвинен в длъжностно престъпление за това, че са издали над 500 достъпа до класифицирана информация на НАТО и ЕС в нарушение на закона. Междувременно стана ясно, че депутати от ГЕРБ и Обединените патриоти са внесли поправка в Закона за военното разузнаване, според която директор на службата може да стане и цивилен служител. Вчера зам.-главният прокурор Иван Гешев заяви, че на този етап прокуратурата не може да се ангажира дали има или няма престъпление в служба „Военна информация“, но се е натъкнала на действия, които според него са „грозни“ и „обидни“. Той отхвърли като „целенасочена лъжа“ твърденията, че прокуратурата се занимава с чисто оперативната дейност на военното разузнаване.", "date": "2019.07.17", "title": " Шефът на военното разузнаване бригаден генерал Пламен Ангелов подаде оставка"}
{"url": "https://trud.bg/%d0%bd%d0%b0%d1%80%d0%ba%d0%be%d0%b1%d0%b0%d1%80%d0%be%d0%bd%d1%8a%d1%82-%d0%b5%d0%bb-%d1%87%d0%b0%d0%bf%d0%be-%d0%bf%d0%be%d0%bb%d1%83%d1%87%d0%b8-%d0%b4%d0%be%d0%b6%d0%b8%d0%b2%d0%be%d1%82%d0%b5/", "text": "Американски съд издаде доживотна присъда на наркобарона Хоакин Гусман „Ел Чапо“. Той получава още 30 години затвор, както и трябва да плати 12,6 милиарда долара, спечелени от криминална дейност. През февруари съдебните заседатели признаха 62-годишния наркомафиот за виновен за производството и търговията на наркотици, които той е внасял незаконно в САЩ. Един от най-издирваните наркобарони на Мексико беше предаден на американските власти през януари 2017 г., в последния ден от работата на администрацията на президента Барак Обама. Обвиненията срещу него са повдигнати от няколко щата: Калифорния, Ню Мексико, Тексас, Илинойс, Ню Йорк. Той е обвинен за доставката на кокаин в САЩ, незаконно притежаване на оръжие и организиране на убийства, информира  „Ел Чапо“ отказа да се признае за виновен за това, че в продължение на няколко десетилетия управляваше един от най-големите в света наркокартели „Синалоа“. Наркобаронът беше задържан на 8 януари 2016 г. в град Лос-Мочис в родния му щат Синало. Мексиканският президент Лопес Обрадор заяви по-рано, че присъдата на Хоакин Гусман трябва да бъде урок за всички бъдещи наркотърговци. Той заяви, че мексиканските власти „уважават законните процеси и взетото от САЩ решение“. Върховният съд на Мексико също така по-рано отказа да подкрепи искането на адвокатите на „Ел Чапо“ за неговото екстрадиране в родината. Защитата на наркобарона поиска от американския съд да преразгледа делото и да започне нов съдебен процес, но това беше отклонено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Наркобаронът Ел Чапо получи доживотен затвор"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5%d0%b7%d0%b8%d1%80%d0%b0-%d0%bc%d1%80%d1%80%d0%b1-%d0%b8-%d0%bf%d1%8a%d1%82%d0%bd%d0%b0%d1%82/", "text": "Кметът на Велико Търново Даниел Панов сезира Министерството на регионалното развитие и благоустройството, както и Агенция „Пътна инфраструктура“ за необходимостта от изправяне и разширяване на Присовските завои. В становището на Панов е посочена необходимостта от цялостен ремонт на южния вход на Велико Търново. Темата Панов обсъди и с директора на Областното пътно управление Венцислав Ангелов. Поводът е намерението на АПИ за реконструкция на моста над жп линията в района на хлебозавода. Съоръжението е част от главния път Русе – Велико Търново – Габрово/Гурково, в който влизат и Присовските завои. В становището Панов подчертава, че е удачно планираните дейности да не се ограничат само до ремонт на моста, а да бъдат вкарани в по-голям проект, който да обхване Присовските завои. Въпросът за изправянето им стои повече от 20 години насам, създадени са и няколко идейни проекта. „Това ще подобри както проходимостта на главния път, отвеждащ към проходите „Хаинбоаз“ и „Шипка“, а също ще ограничи значително рисковете от пътно-транспортни произшествия“, категоричен е кметът на Велико Търново. Към настоящия момент не е взимано решение за затварянето на пътя в района на южния вход на града. Въпросите с организацията на движение ще бъдат обсъдени след проектирането на строителните работи за участъка и обхванатите обекти, част от републиканската инфраструктура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Кметът на Търново сезира МРРБ и пътната агенция за опасните Присовски завои"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82%d1%8a%d1%82-%d0%ba%d1%80%d0%b0%d1%81%d0%b5%d0%bd-%d1%81%d1%82%d0%b0%d0%bd%d1%87%d0%b5%d0%b2-%d0%bd%d0%b5-%d0%b2%d0%b8%d0%b6%d0%b4%d0%b0%d0%bc/", "text": "Всички участници в конкурса за концесия на Летище София са добри и стабилни инвеститори, заяви икономистът Красен Станчев. Пред   той подчерта, че не вижда нередности при  , като това са го потвърдили както български, така и чуждестранни експерти. Станчев обясни, че е важно да се вземат под внимание три фактора. За него на първо място стоят хората (и пътниците). На второ място постави въпроса за инфраструктурата на летището. „Летището привлича хората. Не може летище, измеримо с провинциално летище в Русия, да бъде хъб на Балканите“, допълни експертът. На трето място той призова за незабавно инвестиране в летището, което да доведе до подобряване на предлаганите услуги – обслужване и разширяване. По думите на Станчев, в процеса на избор на нов концесионер на столичното летище, е имало стимулиране между отделните кандидати. Според него предлаганите оферти вътрешно са предизвикали конкуренция. Именно за това той посочи, че е имало разместване в списъка на кандидатите. По въпроса за приемането на България в еврозоната, икономистът посочи, че дълго време самата еврозона не е могла да се вдигне до стандарта на българските публични финанси. Сред критериите той посочи – ниската инфлация, бюджетен излишък и ниско равнище на външен дълг спрямо БВП. „България беше една от четирите страни, които покриваше тези показатели“, допълни експертът. Освен това Станчев заяви, че през последните години Европейската централна банка е започнала да сменя философията и насоката си. В банката са внесени нови идеи, които да променят модела на управление. „Дори да изскочи нещо при стрес-тестовете на банките, то няма да бъде съществено за банковата система“, обясни той. След извършени проверки, икономистът обясни, че винаги проблемни се оказват тези банки, чиито собственици са местни лица или се управляват като частни дружества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Икономистът Красен Станчев: Не виждам нередности при сделката за Летище София"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%81%d1%82%d0%b0%d0%bd%d0%b0%d0%bb-%d1%81%d0%b0%d0%bc%d0%be-%d1%81-%d0%ba%d1%80%d0%b5%d0%b4%d0%b8%d1%82/", "text": "Бившият вече зам.-председател на ГЕРБ и шеф на парламентарната група на партията  Цветан Цветанов  е останал без спестявания и само с кредити след покупката на новия си апартамент от 240 кв. м. с гараж и ВИП асансьор. Това показва декларацията му за имущество и интереси за 2018 г., подадена пред КПКОНПИ. В нея е отразена замяната на два апартамента и две паркоместа с доплащане от 100 000 лв. След като е дарил една шеста част от наследствено жилище, Цветанов и съпругата му Десислава вече притежават само един апартамент. Двамата не са декларирали никакви налични пари и банкови влогове, с изключение на депозитите от по 10 000 лв. на двете им по-големи деца, декларирани в предишни години. Цветанов изплаща кредит от 50 000 лв. и има кредитна карта с лимит от 20 000 лв. Годишната данъчна основна от трудови доходи на семейството е 85 286 лв. на съпруга и 37 403 – на съпругата. Цветанов е взел допълнително 24 000 лв. от т.нар. представителни разходи в НС и отделно 33 600 лв. доходи извън тези от парламента. Премиерът  Бойко Борисов  декларира 75 260 лв. налични пари от заплати, 190 775 лв. на депозит от заплати, обезщетения и парични средства декларирани в предходни декларации и още 5 445 лв. на депозит от изплатени болнични обезщетения. Годишна му данъчна основа от трудови доходи е 83 450 лв. Президентът  Румен Радев  декларира Шкода Октавия за 7 000 лв., закупена от съпругата му Десислава Радева и общо 10 000 лв. налични от заплати, декларирани в предишни години плюс 3 200 лв. на съпругата му. На влог Радев декларира 20 500 лв. от заплати. Вложил е 5 486 лв. от заплати в инвестиционен, пенсионен или друг фонд. Годишна данъчна основа от трудови доходи на държавния глава е 122 723 лв., на съпругата му – 12 006 лв. Лидерът на БСП  Корнелия Нинова  и съпругът й Митко Нинова са закупили лек автомобил Акура 2008 за 15 000 лв. Той има кредитна карта с налични 10 000 евро и 11 656 лв. на влог, а тя – само 4 372 лв. и 15 евро в банки от заплати, които са декларирани в предходни години. Нейната годишна данъчна основа от трудови доходи е 64 194 лв., неговата – 74 211 лв. Нинова е получила 26 093 лв. представителни от парламента и е описала разходите по пет командировки, платени й от НС на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Цветан Цветанов останал само с кредити след покупката на новия апартамент\t"}
{"url": "https://trud.bg/%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%bd%d0%b8-%d0%ba%d0%b0%d0%b7%d0%b2%d0%b0-%d0%ba%d1%8a%d0%b4%d0%b5-%d0%b8%d0%bc%d0%b0-%d1%80%d0%b5%d0%bc%d0%be%d0%bd%d1%82%d0%b8/", "text": "Изпращат на всеки само информацията, която го засяга  Чрез мобилно приложение Столичната община ще дава важна информация на софиянци за промени в града. Абонатите на безплатната апликация “Гражданите” ще разбират за ремонти на ключови улици, промени в маршрути на градския транспорт, катастрофи, причиняващи задръствания, временни спирания на услуги като водоснабдяване и важни културни събития. След регистрация на grajdanite.bg. всеки свалил приложението и попълнил адреса си ще получава информация специално таргетирана за него от общински служители. Те избират съобщението да се получава от живеещите в целия град или само от тези в определена част от него. Общината си партнира с “Гражданите” в поддържането на приложението, което работи от 2015 г. То беше използвано за да стигат бързо сигнали до управата, но не и за съобщения от нея до гражданите. В момента го използват 113 хил. души. Те подават сигнали за лоша настилка, неправилно паркиране и др. За последните 10 г. сигналите за изоставени коли в София са 13 800, а 4334 от тях са получени през платформата от 2017 г. досега. Обхвата на информацията през приложението ще се разширява. След 1 декември не само неговите абонати, а всички софиянци ще получават информация и за чистотата на въздуха от нови 22 общински сензора, съобщи столичният кмет Йорданка Фандъкова.", "date": "2019.07.17", "title": " Приложение ни казва къде има ремонти\t"}
{"url": "https://trud.bg/%d0%ba%d0%b0%d1%82%d0%b8%d1%86%d0%b0-%d0%ba%d0%be%d1%8f%d1%82%d0%be-%d0%bd%d0%b5-%d1%83%d1%81%d0%bf%d1%8f-%d0%b4%d0%b0-%d1%81%d1%82%d0%b0%d0%bd%d0%b5-%d0%bb%d0%b5%d0%b3%d0%b5%d0%bd%d0%b4%d0%b0/", "text": "От всички дела, заведени от Специалната прокуратура, в затвора лежи само един човек Помните ли онзи виц отпреди четири години, на който се смееше цяла Македония? Я да ви го разкажа: В най-луксозния апартамент на седемзвезден хотел в Дубай са Никола Груевски и Шърлин Тарон. Флиртът върви към своята крайна цел, когато на вратата се почуква. Кой е, провиква се разтревожен Груевски. Отвън се чува женски глас, който не може да бъде разпознат. Шърлин се обръща мило към Груйо: Ники, от какво те е повече страх- отвън да е Боркица или Катица. Това е вицът. Ама, май трябва да бъде обяснен, което ще го направи не толкова смешен, защото какво е виц, който иска допълнително осветляване. Все пак. Боркица е съпругата на тогавашния премиер на Република Македония, майка на неговите две деца. Катица пък… Катица Янева бе председател на новосъздадената тогава специална прокуратура, която имаше задължението да разследва престъпленията за корупция и злоупотреба с властта на управляващия страната кланов кръг около Груевски на основата на оповестените публично записи от телефонни разговори на Груевски и компания. Помните тази драма с подслушаните и записани над 20 000 разговора, които тогавашният лидер на опозицията и на Социалдемократическия съюз на Македония Зоран Заев има храбростта да пусне в обръщение и да ги направи остро и силно оръжие в политическата борба срещу режима на Никола Груевски. И досега няма категорична яснота кой направи записите и кой ги изнесе от тайните фондове на македонското вътрешно министерство и по-специално от Управлението за сигурност и контраразузнаване, чийто директор беше най-вярното лице на Груевски- неговият първи братовчед Сашо Миялков. Има двама обвиняеми служители от Пето управление на МВР, които се занимават с техниката за записи, но и двамата вече две години се намират в Гърция, където избягаха, както се твърди в Скопие, с български паспорти. Въпреки неколкократните настоявания на прокуратурата на Северна Македония да ги екстрадира, за да бъдат съдени в Скопие за нарушение на служебната дисциплина и изнасяне на поверителна информация, двамата бивши високопоставени ченгета все още се пекат на плажовете в Гърция, където македонците толкова обичат да ходят. Другата версия, която не е толкова популярна, но е логична е, че записите за разговорите на Никола Груевски и неговите министри и съратници, разкриващи колосална корупция и драстична злоупотреба със служебното положение, са били връчени на Заев от едно чуждо посолство в Скопие. Стига бе, са ми отговаряли доста хора, когато съм споменавал тази версия, кое пък е това посолство, което има техническата възможност да следи отблизо телефонните разговори на управляващите, да ги записва, да ги подрежда и класифицира. Кое ли? Я да не ставаме наивни- има една бяла сграда на най-стратегическото място в македонската столица на върха на хълма над Вардар, която е оборудвана да следи комуникациите не само в Скопие и Македония, но и в целия невралгичен район наоколо. От няколко дни там има вече нов посланик- г-жа Кейт Бърнс, която идва да замести изпълнилия си задачата да смени властта в Северна Македония и да гарантира членството на държавата в НАТО като фактор за стабилното американско военно и политическо присъствие Джес Бейли. Може би, не, сигурен съм, че той най-добре знае истината около записите, които „изядоха главата“ на „Ники от Дубай“ и докараха на власт Зоран Заев и неговите социалдемократи. За воля на истината трябва да признаем, че и Заев прояви гражданска и политическа смелост да се хване на опасното хоро със записите и в края на краищата да спечели политическата битка с Груевски. В понеделник, на пресконференция по друг повод, премиерът припомни какво го е накарало да започне борбата. Като чул съдържанието само на някои от телефонните записи, „от яд ми идваше да скоча и да разбия оградата на правителството“. Може би поради това една от първите работи, които той направи като премиер, бе тъкмо тази- да премахне металната ограда пред облечените в стиропор кубове на няколкото сгради, в които се помещават кабинетите на премиера и неговите заместници, както и някои други министерства. Та, в понеделник Катица Янева подаде оставка след почти четири години начело на Специализираната прокуратура, извикана на живот да разследва престъпленията на властта. Това става в момент, когато управляващи и опозиция не могат да намерят изход от противоречията по отношение на реформите в прокуратурата, в това число и за мястото и ролята на Специалната. В това число и за това дали Катица Янева, някогашната съдийка от районния съд в крайграничния Гевгели, да продължи да ръководи специализираните разследвания. Когато преди четири години Янева бе представена като компромисен, но все пак професионален вариант да оглави Специалната, и Груевски – премиерът, и Заев – опозиционерът се съгласиха. Дали заради убеждението, че идващата от „трета лига“ юристка на мястото във „висшата“ може лесно да бъде управлявана, както Груевски до този момент държеше на длан цялата съдебна система, дали заради умората и нетърпението най-после истината да бъде разкрита и тя да послужи на Заев като аргумент в политическата игра срещу Груевски, както Зоран предполагаше, дали заради намаляващия авторитет на институцията, след като от заведените от нея общо 18 дела с обвинения предимно срещу хора от опозиционната сега ВМРО-ДПМНЕ, осъдени в затвора няма, освен един, дали – най-важно, заради международния натиск от едни хора от едни посолства, особено от едно, за което вече говорихме, но Янева бе приета и Специалната бе създадена. Пазя си едно заглавие от онези дни- „Дойде тихо, ще влезе ли в легендите?“, най-вероятно защото ми се е видяло близо до истината, въпреки че в едно общество като македонското, поделено по всички посоки, вектори и азимути, да станеш легенда, особено в правосъдието, си е чиста проба илюзия. И сега Янева, за пълна изненада на всички, дори и за най-близките й, обяви, че напуска, защото не иска да пречи на реформите в съдебната система и по-специално в правосъдието, а и на пътя към европейската интеграция на държавата. За да няма вакуум в ръководството на Специалната, независимо дали ще бъде отделна структура или в състава на Основната прокуратура, Янева ще остане на поста си до момента, в която се определи кой ще седне на освободения от нея горещ стол. Да, това е истината- от всички дела, заведени от Специалната прокуратура в затвора лежи само един човек. Това е онзи нещастен шеф на стопанския отдел в правителството на Никола Груевски, на който бе възложено да купи прословутия брониран автомобил „Мерцедес-600“, за който обвинени и осъдени бяха и Груевски, и неговата вътрешна министърка Гордана Янкуловска. Гордана има присъда, но е освободена да си гледа бебето, докато Груевски с неговите две години затвор през ноември отлетя под носа на властите и сега командва своята ВМРО-ДПМНЕ от Будапеща. Бизнесменът Сеад Кочан, близък на „Фамилията“ или по-точно- Клана „Груевски“, има присъда, но непрекъснатите обжалвания пречат да влезе зад решетките. Като голям успех на Янева и нейният екип бе признанието, че успя да вкара в затвора, макар и временно, шефа на тайните служби от времето на Груевски, страховитият Сашо Миялков, както и един от най-големите бизнесмени в страната Орце Камчев. Сега и двамата са на свобода, без паспорти, разбира се, но делата предстоят. Което пък ми дава основание за пореден път да попитам: кой препоръча Камчев да бъде приет от българското правителство за почетен консул на българите от Северна Македония? Аз знам, но искам публичен отговор, ако някой има смелост да го даде… Всъщност, в понеделник, деня, в който Катица Янева подаде оставка, бяха задържани двама местни бизнесмени. Единият е собственик на най-новата телевизия в Скопие. Арестът е във връзка с обвиненията на журналиста Бранко Геровски, че двамата са го изнудвали в полза на високопоставен магистрат. Намекът е, че това е тъкмо кандидатката да влезе сред легендите Катица Янева. Може и да е просто интрига, но по-късно в дома й по заповед на Основната прокуратура бе направен обиск, а мобилният й телефон бе отнет. Та, знае ли човек.", "date": "2019.07.17", "title": " Катица, която не успя да стане легенда\t"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%b2%d0%b5%d1%81%d0%b5%d0%bb%d0%b8%d0%bd%d0%be%d0%b2-%d1%81%d1%8a%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bf%d0%b3/", "text": "Последователно сме се противопоставяли на въвеждането на машинното гласуване Искрен Веселинов от миналата седмица има още един ангажимент, свързан с работата му в парламента – съпредседател е на парламентарната група на Обединени патриоти. Очаквано, решението групата да има двама съпредседатели срещна неодобрението на партньорите от „Атака“, които обявиха, че промяната нарушава коалиционното споразумение. За поредните проблеми и спорове в малката коалиция, за стабилността на управлението и нерешените задачи, включени в управленската програма, разговаряме с Искрен Веселинов. – Счупихте ли патриотичната коалиция?  – Със сигурност не сме счупили коалицията със смяната на председателя на парламентарната ни група. Може би това е последният шанс на коалицията и да продължи да съществува. – При какви условия и на каква цена би могло да продължи това съществуване?  – При взаимно уважение между партньорите и съзнание за общи цели – съществени неща, които се губят повече от година. – Не станаха ли твърде много разправиите ви и кавгите ли са начинът на съществуване на патриотичната коалиция?  – Над две трети от парламентарната ни група преценявайки, че това не може повече да бъде начин на съществуване, както на коалицията, така и на парламентарната група, направи някои промени и даде заявка, че говоренето през медиите не може да се продължи. – Решението на 2/3 от парламентарната група за смяна на председателя u не нарушава ли коалиционното споразумение? В него не е ли записано, че подобно решение се взема от председателския съвет?  – В споразумението няма написано подобно нещо. Познавам достатъчно добре документите, на които се базира коалицията. Подобен текст имаше в правилника, но правилникът се променя с волята на членовете на парламентарната група и той беше променен. – Премиерът Борисов ли очаквате отново да реши спорът помежду ви?  – Не. Доколкото разбрах само господин Сидеров очаква някаква намеса на господин Борисов. Ние сме стъпили на правилата, по които е изградена коалицията и след много добронамерени жестове и премълчавания от наша страна, направихме нещо, което всеки би направил още преди месеци. Дори оттук нататък, ако липса позитивна воля у партньорите, то би следвало да се каже, че тези партньори не са част от патриотичното обединение и да продължат самостоятелно пътя си. Ние нямаме скандал, драма или спор с никого. Или има общи цели и съзнание за общност, или няма. Като няма е излишно да се кичим с някакви етикети. – След изборите за европарламент заговорихте, че е добре коалиционните партньори да направите преглед на свършеното до този момент и да актуализирате управленската програма. Какво конкретно искате от ВМРО да бъде свършено от властта?  – Една от причините да се направи смяна в ръководството на парламентарната група бе абсолютната невъзможност органите на групата да функционират. Има два органа на групата – коалиционен съвет, където трябва да присъстват и тримата председатели, за да могат да се вземат решения и парламентарната група. И като не можем да съберем единия орган поради бойкот, единственият начин да излезем от тупика беше чрез другия орган. Сега вече можем да припомним, че има много теми, които остават извън вниманието на властта и че към тях трябва да се насочи управленската енергия, за да бъдат решени. – Ще ви помоля да бъдете по-конкретен и да кажете кои са важните за вас теми, които чакат решение.  – Ще започна с това, че при създаването на новите учебни програми трябваше да има и часове по родолюбие, които да въвеждат по-широко патриотизма в образователната дейност. В сферата на образованието коалиционните партньори имахме ангажимент да въведем военното обучение в училищата като стъпка към връщането на наборната служба. За наборната служба не успяхме да се договорим, но за военното обучение успяхме. Предстоят ни разговори и по темата пенсии и по-точно за вдигането на старите пенсии чрез преизчисление. Имахме споразумение и за по-активна политика по отношение на българите в чужбина, защото само новата миграция на българи зад граница е над 2 милиона. Какво да говорим за старите български общности. – ГЕРБ готови ли са да преговарят с вас по тези теми?  – Преди две седмици имаше коалиционен съвет, на който подобна готовност беше заявена и дори си говорихме, че до края на този политически сезон т.е. до края на юли трябва да бъде проведен втори коалиционен съвет, на който да бъдат уточнени нещата преди ваканцията. Така че сме в очакване за има действия по всички тези теми. – Един от приоритетите на ВМРО беше търсеното на решения за преодоляване на демографската криза. Какво предвиждате в тази посока?  – Една от стъпките, които предлагахме бяха безплатните детски градини за всички, които са навършили 4 години. Занимавал съм се години наред с демографската криза и според мен има два основни проблема, които трябва да бъдат решени. Първият е ниските доходи, а вторият е изнасянето на младото население от страната благодарение на тази политика на ниските доходи. Решаването на проблема минава през доходите. Всичко останало е въпрос на законодателство – и детски надбавки, и различни политики за поощряване на семейството са вторичен въпрос. Основното е доходите да станат адекватни, за да има завръщане на хората в репродуктивна възраст в България. Едва тогава бихме могли да говорим за оттласкване от дъното на това демографско блато. – От ВМРО предложихте помощите за раждане на дете да са обвързани с образованието на родителите. Това не е ли дискриминация?  – Политиката за поощряване на раждаемостта трябва да има ясен фокус. Ние нямаме проблем с раждаемостта на маргиналните групи – напротив, там както е известно представителките на тези групи започват да раждат на 12-13 години и раждат по 10, по 12 деца. Ако държавата трябва да поощрява нещо, това не е раждаемостта по принцип, а раждаемостта на социализираните слоеве на населението – на образованите, на работещите хора. В тази посока трябва да бъдат усилията. – Какви законодателни инициативи ви предстоят до ваканцията?   – До ваканцията остава много малко време за законодателни инициативи. Основното върху което ще съсредоточим усилията си е да довършим започнатите закони. Ще посоча един закон, свързан с овладяване на маргиналната престъпност, н.нар. битова или циганска престъпност. Текстовете са свързани с частичните полицейски правомощия, които желаем да дадем на общините и на представителите на техните звена по сигурността. Проектът необяснимо се бави от месеци от нашите партньори. Друг важен закон е този за българските лични документи, където предвиждаме нов вид личен документ, карта българин за нашите сънародници в чужбина, които или са загубили паспортите си поради двойно гражданство, или са от старите български общности и никога не са имали наш паспорт. Това е много силна демографска мярка, защото ще позволи на тези хора да се върнат в страната. Тези два законопроекта са достатъчно важни. Те са внесени в деловодството на Народното събрание и ще се опитаме да отстояваме тяхното внасяне в зала. – Няма как да не ви попитам и за отпадането на машинното гласуване от двата най-важни вота. От ВМРО съгласни ли сте това да се случи?  – Ние сме една от формациите, които последователно са се противопоставяли на въвеждането на машинното гласуване. Още когато машинното гласуване беше представено като някакво вълшебно спасение срещу всички болести на избирателната ни система, вече бяха налице всички факти в европейски и световен мащаб, които показваха, че това въобще не е вярно. Нещо повече -ясно бе, че машинното гласуване е силно компрометирано в много от страните, където е прилагано и на места вече е отменено. На практика няма нито една голяма европейска държава, която да позволява подобен тип гласуване. Ние предупреждавахме, че въвеждането на машинното гласуване е грешка и така се оказа. За сметка на това машинното гласуване бе много скъпо и бръкна дълбоко в джоба на данъкоплатеца и в същото време напълни джобовете на една фирма… Н мога да си обясня талибанската всеотдайност на някои от партиите от опозицията, които защитават това гласуване, което не прави нищо друго, освен да обогатява собствениците на фирмата, които печелят поръчката за машините. – Вие попитахте ли и си от ГЕРБ защо преди изборите за европарламент, при поредните промени в Изборния кодекс, те прегърнаха предложението на ДПС за 3000 машини за евровота, 6000 за местните избори и изцяло машинен от занапред?  – Питахме още тогава и ни отговориха, че това е едно от условията на ДПС да влизат в пленарна зала и да има кворум. Помните, че тогава проблемът с кворума беше сериозен и ДПС в началото бяха тръгнали да подпомагат опитите на БСП да се бламира работата на парламента. Тогавашният председател на групата на ГЕРБ г-н Цветан Цветанов бе принуден на подобна стъпка заради ултимативното искане на ДПС да бъде прието искането им за машините или да продължат бойкота. – Вече не ви ли трябват гласовете на ДПС?  – На нас никога не са ни трябвали гласовете на ДПС. – А на ГЕРБ не им ли трябват, в петък нямаше кворум, а БСП и ДПС не се регистрираха?  – ГЕРБ трябва да отговорят на този въпрос. – Как ще се отрази на ВМРО напалената субсидия?  – Със сигурност няма да се отрази добре. До момента имаше сигурен източник на финансиране, а оттук нататък ще трябва да е търсят спонсори, което винаги е ангажиращо. Сигурно ще се наложи и вдигане на членския внос, но този източник е ограничен. ВМРО има 15 000 членове. В момента месечния членски внос е 1 лв. Дори и да го направим 5 лв. едва ли ще можем да издържаме партията и да провеждаме нормални предизборни кампании. – Ясно ли е вече в какъв формат ще се явявате на местните избори?  – Едно от нещата, които катализираха процесите в парламентарната група бяха изявленията от представители на „Атака“, че коалицията Обединени патриоти е в миналото и всяка партия ще се явява самостоятелно на изборите. Ние винаги сме били за максимално широко единство. Бихме положили усилия в тази посока и за местните избори, а дали ще ни се случи, ще покаже бъдещето. Нашият гост  Искрен Веселинов е роден на 14 март 1972 г., в гр. Русе. Висшето си образование завършва през 1996 г. в УАСГ, София, специалност “Промишлено и гражданско строителство”.  От октомври 1999 до 2009 г. е директор на Областното пътно управление – Русе.  Кандидат за кмет на Русе през 2011 г. от коалицията “Синята коалиция + ВМРО”, когато получава втори резултат и на балотажа с 45% от гласовете отстъпва на кандидата на ГЕРБ Пламен Стоилов.  Депутат е в 43-ото от коалиция Патриотичен фронт и в 44-ото НС от коалицията Обединени патриоти. Веселинов е председател на комисията по регионална политика, благоустройство и местно самоуправление.", "date": "2019.07.17", "title": " Искрен Веселинов, съпредседател на ПГ на Обединени патриоти, пред „Труд“: Не сме счупили коалицията, това е последен шанс за съществуването й"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%b8-%d0%be%d1%82-%d1%84%d0%b8%d1%80%d0%bc%d0%b0%d1%82%d0%b0-%d0%bd%d0%b0-%d1%85%d0%b0%d0%ba%d0%b5%d1%80%d0%b0-%d0%ba%d1%80%d0%b8%d1%81%d1%82%d0%b8%d1%8f/", "text": "Задържаният за кибератаката срещу базата с данни на НАП е водел курсове за повишаване на уменията на служителите на ГДБОП по киберсигурност. Това обявиха адвокатите и юристконсултката на фирмата „Тад груп“, в която работи 20-годишният Кристиян Бойков. Пред медиите говориха Георги Стефанов и Любен Казанлиев. На брифинга те изразиха подозрения, че може да са понесли удар от конкуренцията в бранша. Според адвокатите няма доказателства, че въпросният хакер е точно Кристиян. Те твърдят, че „доброжелател“ от конкурентна фирма е подал сигнал до ГДБОП срещу него, за да спре големи проекти, по които работят, с което да навреди и на компанията. „Кристиян е най-удобното младо момченце. Обвинението срещу него е неясно, а той е твърде добър специалист, за да допусне грешка при подобна хакерска атака“, категорични бяха адвокатите на хакера, цитирани от   „Кристиян е човекът, който открива следи, но не оставя следи“, казаха за неговите способности защитниците. Той е бил нает на работа през 2017 година в „Тад груп“. Кристиян е бил поканен да работи за компанията след репортажа в „Господари на ефира“ преди две години, когато хакна МОН. От фирмата останали толкова впечатлени, лично юрисконсултката го е издирила го и привлякла на работа. Решили, че е етичен и интелигентен, и трябва да стане част от екипа им. Ако бъде освободен, ще остане на работа във фирмата за киберсигурност, категорични са от там. Те разкриха още, че арестът е протекъл по цивилизован начин, но са останали изненадани от задържането на Кристиян. „Вярваме в неговата невинност“, казаха още адвокатите. Кристиян в момента не учи във ВУЗ, но постоянно се е усъвършенствал, стана ясно още от изявлението на фирмата му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Адвокати от фирмата на хакера: Кристиян е най-удобното младо момченце, обвинението срещу него е неясно\t"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d0%be%d1%82%d0%b1%d1%80%d0%b0%d0%bd%d0%b0-%d0%be%d0%b4%d0%be%d0%b1%d1%80%d0%b8-%d1%81%d0%b4%d0%b5%d0%bb%d0%ba%d0%b0%d1%82%d0%b0/", "text": "С 13 гласа „за“ и 8 „против“ Комисията по отбрана одобри сделката за F-16. Окончателното решение трябва да бъде взето от пленарна зала. Точката за ратификацията е заложена като първа за петък в програмата за работа на парламента. Ратификацията бе предложена днес от Министерски съвет. В понеделник Министерски съвет  , след като преди дни одобри сделката за закупуване на нови 8 бойни изтребили от САЩ. Самолетите са многофункционални, 6 от тях са едноместни, а 2 – двуместни. Физическата доставка на техниката се очаква да бъде през 2023 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Комисията по отбрана одобри сделката за F-16"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b0%d1%80%d0%bc%d0%b8%d1%8f%d1%82%d0%b0-%d0%b2-%d0%b1%d0%be%d1%80%d0%b1%d0%b0%d1%82%d0%b0-%d1%81-%d1%87%d1%83%d0%bc%d0%b0%d1%82%d0%b0/", "text": "17 са вече огнищата на територията на страната  Пренасят с коли заразено месо  Армията и жандармерията се включват в борбата с африканската чума по свинете. Военното министерство е разрешило силите на военната полиция да бъдат ангажирани от Областните епизоотични комисии и да участват в контрола, уточни заместник-министърът на отбраната Атанас Запрянов. От МВР обясниха, че ще засилят контрола на всички гранични пунктове, особено в районите на разпространение на заразата. В тях допълнително ще се пренасочат служители от полицията и жандармерията. В карантинната зона ще се проверява и всяка кола, която пренася месни продукти и живи животни. Установили сме случаи на пренасяне на заразено с чума месо в багажници, каза директорът на Българската агенция по безопасност на храните д-р Дамян Илиев. Засилва се контролът по пристанищата, летищата и гарите, които са определени като рискови точки заради отпадъците от туристопотока. “Издава се заповед за осигуряване на достатъчно кошове и дезинфекциране, така че да бъде стопиран и този риск за разпространение на болестта”, добави министърът на земеделието Десислава Танева. Тя отчете, че до момента са установени 15 огнища на африканска чума в лични стопанства и 15 при дива свиня, като се очаква потвърждение за още 2 нови – във Врачанско и Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Пускат армията в борбата с чумата\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%be%d0%b5%d1%86-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%b6%d1%83/", "text": "На свобода е с мярка “подписка” Репортери от “Канал 3” ровели около финансирането на организацията Районната прокуратурата във Видин е повдигнала обвинение за причиняване на леки телесни повреди и хулиганство срещу председателя на Гражданско движение “БОЕЦ” Георги Георгиев за нападението му над журналистически екип на “Канал 3” на 5 юни 2019 г. във Видин. На Георгиев е наложена мярка за неотклонение “подписка” и забрана да напуска страната. Георгиев е близък до банкера Цветан Василев и екип на телевизията е бил във Видин за интервю, свързано със съмнения около финансирането на “Боец”. Сигналът за хулиганските изстъпления е бил подаден от програмния директор на телевизията Ива Стоянова. В хода на разследването са изискани и приложени документи, проведени са разпити на свидетели, включително и на пострадалите, изискани са аудио записи и писмена справка за подавани за инцидента сигнали на тел.112. Установено е, че Георгиев псувал, отправял обидни изрази по отношение на журналистическия екип, нанесъл удар с ръка в областта на главата на Т. В. Г.- шофьор в “Канал 3”, както и удар с крак в областта на слабините и удар с ръка по лицето на репортера П. Н. П. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Председателят на „Боец” нападнал журналисти\t"}
{"url": "https://trud.bg/%d1%81%d1%82%d0%b0%d1%80%d0%b0%d1%82%d0%b0-%d1%81%d0%bb%d0%b0%d0%b2%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b0%d0%b2%d0%b8%d0%b0%d1%86%d0%b8%d1%8f/", "text": "Петко Попганчев минава със самолет под Стамболовия мост в Търново Славна е българската авиация, но в минало време. Сега се подиграват с нея. Ще купуват самолети. Проблемни като аварирал изтребител без колесник. Трудно ще се приземи! На фона на политическите лупинги ще припомним старата слава. С чужди и наши самолети. Пилотирани от луди глави, които правят чудеса в небесната синева. През Балканската война Радул Милков и Продан Таракчиев хвърлят ръчни гранати над гара Караагач. Бомбардировката е на 16 октомври 1912 г. от аероплан „Албатрос“. Взривовете са слаби и армейското командване се обръща към Стоян Величков. Този забравен днес изобретател е автор на експлозива „Цвят“, по-добър от прочутия динамит. От 4 килограма „Цвят“ на турския задник ще му стане горещо, изчислява Стоян. Кръщава новото унищожително чудо „Величко“ и поръчва направата му във фирмата „Шуле-Зилберман“. През декември Стоян заминава за Мустафа паша (Свиленград) да покаже на авиаторите как да действат. Първо са направени опити с две вносни бомби. „Резултати съвсем слаби – никакви!“, заключава нашият специалист. Сетне е хвърлен един „Величко“. „Бомбата се пусна лесно, падна правилно и даде грамаден взрив, като се получи трап повече от 1,5 м. дълбок и 3 м. в диаметър“, доволен е последователят на Нобел. Българските орли са във възторг, потриват ръце и повтарят: „Не ги хабете останалите, ще ги пускаме над Одрин!“ Авиобомбите на Стоян Величков са използвани в Одринската операция през март 1913 г. Радул Милков и Продан Таракчиев се сражават и в Първата световна война. Тогава нашите пилоти летят на 79 германски машини. Статистиката сочи 1269 полета и 70 въздушни битки. Свалени са четири вражески самолета, един е пленен. Нашите загуби са два. Ньойският диктат реже крилете на българската авиация. През 1920 г. под контрола на съглашенска комисия на летище Божурище са унищожени 51 аероплана и 113 самолетни двигателя. Радул и Продан минават в запаса. Лека-полека обаче примката се разхлабва и почват да пристигат учебни самолети от Франция, Англия, Чехия и Италия. С френска машина Продан Таракчиев извършва невиждано чудо. През 1931 г. той отива под венчило в открито небе. Поп Кузман го благославя в самолета с невестата Райна. Следват няколко обиколки над София и младоженците тържествено се приземяват на Божурище. Друг фокус е дело на друга луда глава. Петко Попганчев е роден през 1905 г. в Сухиндол. Завършва Въздушното училище в Божурище с диплома за пилот-авиатор на туристически самолети. После минава през Военното училище и започва работа в Казанлък като пилот-инструктор и пилот-изпитател. На 24 май 1932 г. Петко удря коляно пред началника да му даде самолет. Ще прескочи до Сухиндол, обещава той. Качва се на биплан ДАР-1А, българско производство (виж карето). Попганчев каца в Горна Оряховица, зарежда гориво и се вдига към Търново. След завоя на Янтра пред него се изпречва Стамболовия мост. Тук се прицелва в железния пръстен и го пронизва. „По онова време в авиацията нямаше никаква дисциплина нито на земята, нито във въздуха и всеки кацаше където си искаше“, разказва авиаторът. Още като младок Петко каца три пъти в двора на Военното училище. Началниците се чудели да го наказват ли, или да го награждават. През 1933 г. Попганчев решава да се превърти 111 пъти във въздуха, защото му харесват трите навързани единици. Смелчагата пробва и успява. На другия ден колегите настояват да повтори опита пред комисия, която да го регистрира като официален рекорд. „Беше 27 май – спомня си летецът. – Набрах максималната височина на самолета от 2700 метра и започнах. 18 минути пред очите ми непрекъснато се мяркаше ту земята, ту небето и на височина около 100 метра преминах в нормален полет и кацнах. Посрещнаха ме с „Ура“. Бяха преброили 127 лупинга.“ По-късно Петко подобрява и този рекорд, като успява да се завърти 135 пъти във въздуха. Той лети над 40 години на 123 модела самолети. Вече побелял, на 52 години поставя още един рекорд. Вдига се с ЛАЗ-7М от летището в Мусачево и пред комисия върти самолета около оста му 41 секунди. На 13 декември 1941 г. България обявява война на САЩ и Англия. Премиерът Богдан Филов успокоява, че е „символична“. Милитаризъм и символизъм обаче са взаимно изключващи се понятия. Съюзниците започват да ни бомбардират. С летящите крепости „Либърейтър“, охранявани от изстребители „Лайтнинг“. Германците ни отказват модерни самолети, пробудват трофейни машини. На 20 декември 1943 г. е поредното въздушно нападение. Поручик Димитър Списаревски обядва с паница фасул. Хвърля я, скача и се провиква към небето: „Сега ша ви…“ После скача в един от малкото месершмити. Нашият пилот сваля един бомбардировач, но мунициите свършват. Тогава взема жертвено решение. Прави изненадващ завой и се врязва в друга четиримоторна крепост. Горящите отломки падат в околностите на Горни Пасарел. „Така загиват само истинските орли!“, възкликва полк. Стоян Стоянов, участник във въздушното сражение.   ДАР-1А е наше производство Аеропланът, с който Петко Попганчев минава под Стамболовия мост, е рожба на българската техническа мисъл. Той е от семейството на първите серийно построени самолети в Държавната аеропланна работилница в Божурище. През 1925-1926 г. там е конструиран моделът У-1. Носи буквата на трагично загиналия пилот Иван Узунов. Малко по-късно го преименуват на ДАР У-1, като в абревиатурата е вградена Държавната аеропланна работилница. Макар да е типична бойна машина, поради ограниченията на Ньойския договор тя е използвана за тренировка на пилоти. Първият полет със самолета е проведен на 16 ноември 1926 г. от началника на работилницата капитан Марко Първанов. По-късно серията ДАР е подобрена с нови модели. ДАР-1А, с който лети Попганчев, е двуместен биплан с двигател Walter-Vega от 85 конски сили и увеличен обем на горивния резервоар.", "date": "2019.07.17", "title": " Старата слава на българската авиация\t"}
{"url": "https://trud.bg/%d0%b01-%d0%be%d1%82%d1%87%d0%b8%d1%82%d0%b0-%d1%81%d1%82%d0%b0%d0%b1%d0%b8%d0%bb%d0%b5%d0%bd-%d1%80%d1%8a%d1%81%d1%82-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d0%be%d1%81%d0%bd%d0%be%d0%b2/", "text": "А1 продължава да бележи ръст във финансовите си показатели и през второто тримесечие на 2019 г., като запазва позитивната тенденция от последните три години. Приходите от мобилни и фиксирани услуги се увеличават със 7,5% до 93,4 млн. евро спрямо същия период за 2018 г., а общите приходи растат с 4% и достигат 115,4 млн. евро. Печалбата преди данъци, такси, лихви и амортизация (EBITDA) възлиза на 45,1 млн. евро, регистрирайки ръст от 9,3% на годишна база.  Ръстът на приходите от услуги се дължи основно на фиксирания бизнес, който расте с 14,4% до 28,9 млн. евро. Основните причини за това са големият брой ICT проекти за бизнес клиенти, откриването на нов високотехнологичен дейта център на A1 в София и реализираните IoT проекти в български общини и големи компании. А1 продължава да генерира високи приходи и от повишеното качество на телевизионното съдържание и от каналите MAX Sport.  В резултат на тези усилия средният приход от фиксирана линия (ARPL) продължава да бележи ръст на годишна база – с 5,6% до 13,2 евро, а броят на клиентите на фиксирани услуги се увеличава с 2,5% до 1,040,500 евро.  Мобилният бизнес също запазва позитивния тренд с ръст от 4,6% до 64,5 млн. евро благодарение на увеличения брой на бизнес абонатите и повишените усилия за запазване на клиенти на частния сегмент чрез специални пакетни оферти. Стабилните резултати на мобилните услуги в бизнеса и при крайните клиенти резултира в ръст на средния приход от абонат (ARPU) от 8,2% до 5,6 евро. През първата половина на 2019 г. приходите от услуги нарастват със 7% до 182,9 млн. евро благодарение на ръста на фиксираните услуги и на мобилните услуги. Добрите резултати, които фиксираните услуги отчитат от началото на годината, са в резултат от персонализираните корпоративни решения и допълнителното ексклузивно спортно съдържание, което А1 предлага. За същия период мобилните услуги на компанията отчитат добри резултати и в двата сегмента – корпоративни и частни клиенти – следвайки положителна тенденция при средния приход от абонат.  Разходите на компанията през първото полугодие на 2019 г. намаляват вследствие на намалените разходи за оборудване, устройства и реклама, които успяват да компенсират повишените инвестиции в персонал и телевизионно съдържание. Вследствие на тези фактори А1 отбелязва солиден ръст на печалбата преди данъци, такси, лихви и амортизация EBITDA от 13.3% до 87,9 млн. евро за първите шест месеца на годината.", "date": "2019.07.17", "title": " А1 отчита стабилен ръст на всички основни показатели през втората четвърт на 2019 г."}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%bf%d0%bb%d0%b0%d1%88%d0%b8-%d1%81%d1%8a%d1%81-%d1%81%d1%8a%d0%b4-%d1%80%d1%83%d0%b8%d1%81/", "text": "Бившият шампион в тежката категория на профи бокса Антъни Джошуа може да прибегне до съдебни действия срещу наследника си на трона Анди Руис-младши. Американецът от мексикански произход, който нокаутира Ей Джей в Ню Йорк на 1 юни, получи шанс за мача след положителната допинг проба на претендента Джарел Милър. В договора за боя обаче има изрична клауза за реванш в случай, че Джошуа загуби.  Еди Хърн, агент на британеца, планира вторият сблъсък между двамата да е на Острова, но Руис е съгласен на среща само в Мексико или САЩ.  „Анди е свястно момче и знае какво е подписал и какви задължения произтичат от това – заяви Хърн. – Ако се отметне от клаузата, ще попадне в тежко положение от юридическа гледна точка. Твърде вероятно е това да го извади от бокса. Къде ще е реваншът, ще реши Джошуа.“", "date": "2019.07.17", "title": " Джошуа плаши със съд Руис"}
{"url": "https://trud.bg/%d0%b7%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-fibank-%d0%b5-%d0%bb%d1%8e%d0%b1%d0%b8%d0%bc%d0%b0-%d0%bc%d0%b0%d1%80%d0%ba%d0%b0-%d1%81%d1%80%d0%b5%d0%b4/", "text": "Fibank (Първа инвестиционна банка) беше отличена в категорията „Финансови институции“ на единствената потребителска класация у нас „ЛЮБИМИТЕ МАРКИ“. Над 40 000 потребители подкрепиха любимите си брандове, като признанието за Fibank е четвърто от създаването на класацията. Конкурсът се проведе за единадесета поредна година от списание Business Lady. Потребителите гласуваха в 3 етапа, като на финала се състезаваха трите марки с най-добри резултати. В категорията „Финансови институции“ Fibank беше безспорен лидер и спечели убедително пред конкурентите си. Отличителното за класацията „ЛЮБИМИТЕ МАРКИ“ е, че тя не разчита на жури при номинациите и гласуването, а единствено на потребителските предпочитания. Наградата за любима марка за 2019 г., която Fibank получи и през 2011 г., 2012 г. и 2018 г., е логичен резултат на тенденцията банката да развива постоянно дейността си в посока иновативни и близки до клиентските нагласи продукти и услуги.", "date": "2019.07.17", "title": " За поредна година Fibank е любима марка сред банките в България"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%b0%d0%ba%d0%be-%d1%81%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b8-%d0%ba%d0%be%d0%bd/", "text": "В момента текат процесуални действия по случая с нерегламентирания достъп до информация на НАП. Ако се установи конкретна вина и отговорност на експерт, ще има наказания. Това коментира министърът на финансите Владислав Горанов в отговор на въпрос дали ще поиска оставката на изпълнителен директор на приходната администрация Галя Димитрова. „Оставката на шефа на американските служби след Уикилийкс не я видяхме“, добави Владислав Горанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Владислав Горанов: Ако се установи конкретна вина за хакерската атака в НАП, ще има наказани"}
{"url": "https://trud.bg/%d0%b3%d1%80%d0%b0%d0%bd%d0%b4%d1%8a%d1%82-%d0%bd%d0%b5-%d1%83%d1%81%d0%bf%d1%8f-%d0%b4%d0%b0-%d0%b1%d0%b8%d0%b5-%d0%b2-18-%d0%b0-%d1%81%d1%82%d1%80%d0%b0%d0%bd%d0%b0/", "text": "ЦСКА не успя да запише победа в 18-а държава в европейските турнири. За първи път в историята си „червените“ играха в Черна гора и завършиха 0:0 срещу „Титоград“. Така от пет гостувания в бивша Югославия отборът има само един успех – 4:1 над „Партизан“ от 1962 година. Армейците са с три ремита и една загуба в бивша Югославия. По три пъти ЦСКА е побеждавал в Австрия и Албания, а с по 2 успеха се гордее в Гърция, Англия, Северна Ирландия и Беларус.", "date": "2019.07.17", "title": " Грандът не успя да бие в 18-а страна"}
{"url": "https://trud.bg/%d1%81%d1%8a%d0%bf%d0%b5%d1%80%d0%bd%d0%b8%d1%86%d0%b8%d1%82%d0%b5-%d0%bf%d0%be%d1%87%d0%bd%d0%b0%d1%85%d0%b0-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d0%bd%d0%b5%d1%82%d0%be/", "text": "ЦСКА и „Осиек“ започнаха да се разузнават. Двама емисари на хърватския тим записваха прилежно всичко, каквото се случва на стадиона в Подгорица. Още преди мача с „Титоград“ бе ясно, че „червените“ ще продължат и хърватите имат поглед върху играта им. От ЦСКА признаха, че имат представа от контролите на следващия си съперник в Лига Европа. Но още в петък хора на „червените“ ще бъдат в Осиек, за да гледат домакинството на тима от първия кръг на хърватското първенство срещу „Славен“ (Копривница). В момента съперникът на ЦСКА има седем чужденци. Впечатление прави дошлият под наем от „Ювентус“ Роже Тамба М ‘ Пинда (Франция), както и албанецът Кристал Абажай, преотстъпен от „Андерлехт“. С постоянни договори с „Осиек“ са бразилецът Гутиери Томелин, словенецът Ерик Янза и украинецът Дмитро Льопа.", "date": "2019.07.17", "title": " Съперниците почнаха разузнаването"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d1%81%d0%b5-%d0%b6%d0%b0%d0%bb%d0%b8-%d0%be%d1%82-%d0%b4%d0%b0%d0%bd%d1%8a%d1%87%d0%bd%d0%b0-%d0%bd%d0%b0%d1%80%d0%b5%d0%b4%d0%b1%d0%b0-%d0%bf%d1%80/", "text": "Оплакват се от дискриминация и нарушени закони 43 браншови организации и търговски дружества са внесли във Върховния административен съд (ВАС) жалба срещу данъчната наредба Н-18, която регулира реда за отчитане чрез касови апарати, но засяга и продажбите онлайн чрез електронни магазини. Според представителите на бизнеса текстовете на наредбата са незаконосъобразни и нарушават основни права и интереси както на адресатите си, така и на трети граждани, става ясно от позиция, публикувана на сайта на Българската стопанска камара. „Наредба Н-18 изобилства от разпоредби, с които авторът надвишава делегираните си от закона (ЗНА и ЗДДС) правомощия и урежда отношения, които не могат да бъдат регулирани с наредба“, се казва в становището. Според жалбата основните нарушения на наредбата са допускане на дискриминация, увреждане на вътрешния пазар, нарушаване на конституционни принципи, излизане извън очертаните регулативни рамки, нарушение на еврорегламента за защита на личните данни, нарушаване на принципите на законност, на процедурите по налагане на административни наказания и на контрол, на Закона за авторското право и вменяване на невъзможни за изпълнение задължения. „При приемане на обжалваните разпоредби не е спазено изискването за включване към съдържанието на мотивите анализ на въздействието и разходите по отношение на адресатите на Наредба Н-18 – търговци, общопрактикуващи лекари, електронни магазини, туристически агенции и др. Извършено е единствено необосновано и формално твърдение, че измененията и допълненията на Наредба Н-18 няма да засегнат държавния бюджет. В същото време, с Наредбата се установяват технически изисквания за СУПТО (софтуер за управление на продажбите в търговските обекти), които ще доведат до високи разходи за целия бизнес и всички браншове, респ. – посредством измененията ще бъде оказано финансово въздействие върху изключително широк кръг субекти. Използваните от търговците ERP/ SAP и други системи за управление на всички бизнес процеси в техните предприятия ще бъдат забранени за ползване, въпреки големите инвестиции, направени за използването им“, се казва още в позицията на Българската стопанска камара. Освен разходите за нов софтуер и фискално устройство, ще се направят такива и за инсталиране и интеграция на софтуера, обучение на персонал, създаване на бази данни, както с останалите системи на ползвателите на софтуер, така и с новите фискални устройства. Значителните различия между изчислените от НАП примерни разходи и действително необходимите разходи за бизнеса, категорични са браншовите организации, застанали зад жалбата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Бизнесът се жали от данъчна наредба пред ВАС\t"}
{"url": "https://trud.bg/%d1%87%d0%be%d0%b2%d0%b5%d0%ba-%d0%bd%d0%b0-%d1%82%d1%80%d1%83%d0%b4-%d1%81-%d0%bc%d1%8a%d0%b6%d0%ba%d0%b0-%d0%bf%d0%be%d0%b5%d0%b7%d0%b8%d1%8f/", "text": "Дългогодишният редактор в „Нощен труд“, в „Труд“ и в неговите софийски и варненски издания „Софиянец“ и „Морски Труд“ Красен Костов дебютира с мъжка поезия след документалните си книги. Той представи  първата си стихосбирка „Посечени думи“, издадена безвъзмездно от приятеля му Росен Панчелиев и неговата „Еър Груп 2000“, на селска премиера само за колеги „Труд“-оваци и приятели. Стиховете му „секат“ мисълта и  хващат за гърлото, отбелязаха ценителите на изящното слово. „Стихотворенията са писани през последните 40 години. Целият ни живот е от посечени думи, които кърпим в едно изречение и не можем да го скърпим. Накрая винаги има многоточие, което прави един хоризонт. Хоризонтът е безкраен, а животът кратък…“, сподели авторът. В творческата биография на Красен Костов са документалните книги „Червените барети и тайните на Враня“, „Свръхчовекът и подземната академия на КГБ, „В прегръдката на Чуждестранния легион“ и др. Премиерата на поетичната книга беше в неговия „Хаджи Костов хан“ в варненското село Водица, което е „избрал за свой недостъпен за бурите залив“. „Море  море,  горчива моя радост,  една сълза, превърната в зачатие.  Ела при мен  и нека да е ранно утрото,  в което ще се върнем  с посечените от прибоя думи.“ Откъс от стихотворението „Посечени думи“", "date": "2019.07.17", "title": " Човек на „Труд“ с мъжка поезия\t"}
{"url": "https://trud.bg/%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%be%d1%82-4-%d0%b4%d1%8a%d1%80%d0%b6%d0%b0%d0%b2%d0%b8/", "text": "От четири държави подкрепяха ЦСКА срещу „Титоград“. Освен агитката на „червените“ наброяваща около 800 души дойдоха побратими от фенклубовете на „Партизан“, „Стяуа“ и ПАОК. Четирите отбора традиционно се поддържат в евромачове. Агитката на ЦСКА на градския стадион в Подгорица многократно надвишаваше черногорските запалянковци. Домакините нямаха организирани фенове, а просто наблюдаваха като на театър. Един от автобусите с привърженици на ЦСКА пристигна пет минути след началото, а дори черногорски митничари помагали за ремонта му по пътя.", "date": "2019.07.17", "title": " Подкрепа от 4 държави"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%83%d1%80%d1%81%d1%83%d0%bb%d0%b0-%d1%84%d0%be%d0%bd-%d0%b4%d0%b5%d1%80-%d0%bb%d0%b0%d0%b9%d0%b5%d0%bd-%d0%b7%d0%b0/", "text": "Руският президент Владимир Путин изпрати поздравителна телеграма до Урсула фон дер Лайен за   съобщи пресслужбата на Кремъл, цитирана от  Руският лидер изразява „увереност, че богатият политически опит и международен авторитет на Урсула фон дер Лайен ще помогнат за конструктивната работа на Еврокомисията, а също за възстановяването на равноправното и взаимноизгодно партньорство между ЕС е Русия. В поздравлението Путин потвърждава, че „Русия е готова за конструктивен диалог с ЕС по актуални въпроси на политическия, икономическия и хуманитарния дневен ред“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Путин поздрави Урсула фон дер Лайен за избирането й за председател на ЕК"}
{"url": "https://trud.bg/%d0%ba%d1%80%d0%b5%d0%bf%d0%be%d1%81%d1%82%d1%82%d0%b0-%d1%86%d0%b0%d1%80%d0%b5%d0%b2%d0%b5%d1%86-%d1%81%d1%82%d0%b0%d0%b2%d0%b0-%d0%b4%d0%b5%d0%ba%d0%be%d1%80-%d0%bd%d0%b0-%d0%be%d0%bf%d0%b5%d1%80/", "text": "Крепостта Царевец във Велико Търново на 20 юли ще се превърне в естествен декор на операта „Турандот“ от Джакомо Пучини. Спектакълът на Държавна опера-Бургас е от афиша на фестивала „Сцена на вековете“. Историята за принцеса Турандот е почерпена от персийския сборник с разкази, озаглавен „Хиляда и един дни“. Този сборник всъщност представлява другата част на добре познатите „Хиляда и една нощи“. Приказката за Турандот е една от най-популярните от превода на дьо Ла Кроа. Пучини започва да работи по „Турандот“ през март 1920-та. Четири години след това операта е композирана до финалния дует. Недоволен от текста, композиторът преустановява работа до 8 октомври. Само два дни по-късно му поставят диагноза рак на гърлото и той заминава за Брюксел, за да се подложи на ново, експериментално лечение с лъчетерапия. На 24 ноември 1924 г. Пучини умира от възникнали вследствие фаталната болест усложнения. „Турандот“ е завършена от Франко Алфано. Премиерата на операта е в Миланската „Скала“ в неделята на 25 април 1926 г. и пет месеца след смъртта на Пучини. Диригент е Артуро Тосканини. В средата на III действие, два такта след репликата „Liu, poesia!“, оркестърът застива. Тосканини спира да дирижира и оставя палката си на пулта, след което бавно се обръща с лице към публиката и казва: „Тук завършва операта, защото след това място маестрото умря“. Завесата бавно пада. Публиката остава в гробна тишина. Миг по-късно изригват възгласи „Слава на Пучини!“ За пръв път операта с финала на Франко Алфано се изпълнява на второто представление. В спектакъла на Бургаската опера в ролята на принцеса Турандот ще Габриела Георгиева, а Валерий Георгиев ще е Калаф. Ролята на Лиу ще изпълни Мария Цветкова – Маджарова, а Пинг, Панг, Понг ще са Александър Крунев, Георги Динев, Любомир Тодоров. Режисьор е Нина Найденова, сценограф – Борис Стойнов, а художник на костюмите – Цветанка Стойнова. Диригент на спектакъла, в който ще участват солисти, оркестър и хор на Държавна опера – Бургас, ще е Найден Тодоров. Още пет впечатляващи заглавия са включени в афиша на фестивала „Сцена на вековете“ 2019. На откритата сцена на Царевец на 26 юли Музикално-драматичен театър „Константин Кисимов“ ще представи оперетата „Теменужката от Монмартър“ на Имре Калман. На 3 август Държавна опера-Русе ще гостува с операта „Бохеми“ от Джакомо Пучини, а Вердиевото заглавие „Симоне Боканегра“ на 10 август ще покаже Театрално-музикален продуцентски център-Варна. На 30 август ще е симфоничният концерт на Русенската филхармония, посветен на 120 години от рождението на Панчо Владигеров. Финалът на сезона ще е на 4 октомври с опера в цирка – „Палячи“ от Руджеро Леонкавало – продукция на Държавна опера-Стара Загора и Академичен цирк „Балкански“ под шапитото на цирковата площадка в квартал „Колю Фичето“. Като специален подарък за публиката след всеки спектакъл ще бъде излъчван аудио-визуален спектакъл „Цареград Търнов – звук и светлина“. IV Летен сезон на българските оперни театри „Сцена на вековете“ се организира от община Велико Търново и е под патронажа на министъра на културата Боил Банов. Събитието е носител на престижния лейбъл „Европа за фестивалите. Фестивалите за Европа“ 2019-2020 и за поредна година е включено в платформата на Европейската фестивална асоциация.", "date": "2019.07.17", "title": " Крепостта Царевец става декор на операта „Турандот“"}
{"url": "https://trud.bg/%d1%86%d0%b0%d1%80%d1%81%d0%ba%d0%be-%d1%81%d0%b5%d0%bb%d0%be-%d0%bd%d0%b0-%d0%b2%d0%be%d0%b9%d0%bd%d0%b0-%d1%81-%d0%b1%d1%84%d1%81/", "text": "Новата вълна със съмнение за уредени мачове предизвика торнадо във футбола. Дисциплинарната комисия на БФС наказа „Царско село“ и „Струмска слава“ с по 5000 лева. Не са посочени нито мачове, нито съперници, срещу които двубоите им са били съмнителни. Но става въпрос за миналия сезон във Втора професионална лига.  Стойне Манолов, собственик на „Царско село“, обяви, че клубът отива на съд срещу БФС. Скандалът е само 4 дни след дебюта на отбора в елита на футбола ни – 0:2 срещу „Лудогорец“ във Велико Търново.  „Не съм далеч от мисълта да се откажа от футбола – рече Манолов, който създаде отбора си от четвърта лига. – Ще се съдим до дупка. Не може без доказателства да се хвърлят подобни обвинения. Нека прокуратурата да се намеси. В един момент ще хвърля кърпата. Не е проблем глобата, а че се лепва петно върху клуба и името ми. Не съм си намерил авторитета на улицата. За толкова много години не ми се е случвало подобно нещо.“  От БФС не реагираха на заплахата за съд. „Струмска слава“ също не излезе с позиция по повод обвиненията.  През миналия сезон футболната централа първо глоби елитния „Верея“ за съмнителни мачове, а накрая извади клуба от групата. Така и не стана ясно кои са уредените мачове на старозагорския тим.", "date": "2019.07.17", "title": " “Царско село“ на война с БФС"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b4%d0%bd%d0%b8-%d0%b0%d1%80%d0%b5%d1%81%d1%82-%d0%b7%d0%b0-%d0%bc%d1%8a%d0%b6-%d0%b7%d0%b0%d1%80%d0%b0%d0%b4%d0%b8-%d0%b0%d0%b3%d1%80%d0%b5%d1%81%d0%b8%d0%b2/", "text": "Спречкване на опашка за пенсии в разградското село Равно, между 51-годишен и по-възрастни хора, чакащи за парите си,  преминало в сбиване. Разправията е станала в понеделник в ранния следобед, когато 51-годишният от Русе влязъл в спор с 63-годишна жена от селото. От полицията не уточняват, но вероятно е ставало дума за пререждане. Тогава, възмутен от поведението на по-младия, се намесил 62-годишен мъж от селото, за да защити съселянката си.  Младият обаче се нахвърлил върху него, ударил го по главата няколко пъти, при което нападнатият паднал на земята. Възмутени, хората викнали полиция.  На агресивния мъж бил съставен акт за хулиганство. Районният съд му наложил задържане в поделенията на МВР за четири денонощия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Четири дни арест за мъж заради агресивно поведение на опашка за пенсии"}
{"url": "https://trud.bg/100-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d1%81%d0%b5%d0%b4%d0%b5%d0%bc-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b0-%d0%b8%d0%b4%d0%b2%d0%b0%d1%82/", "text": "Повече от 100 студенти от седем български университети ще участват в първия студентски фестивал „Сцената“, който ще се проведе в Бургас на 28 юли в и пред Летния театър в Морската градина. Участниците ще представят наученото в Академията за музикално, танцово и изобразително изкуство „Проф. Асен Диамандиев“, Националната музикална академия „Проф. Панчо Владигеров“, Националната художествена академия, Националната академия за театрално и филмово изкуство „Кръстьо Сарафов“, Американския университет, Бургаския свободен университет и Университет „Проф. д-р Асен Златаров“. Фестивалът ще започне от 14.00 часа пред Летния театър с базар на картини, скулптури, икони и бижута, изработени от младежите и ще продължи от 19.00 часа на сцената на Летния театър с концерт на младите таланти от Академичния фолклорен ансамбъл на АМТИИ, изпълнения на опера от Белканто, откъс от мюзикъла „КОСА“ от студентите от Американския университет, поп и джаз музика от студентите в НМА – Кристиан Грънчаров и Кристиана Атанасова и други. Водещи ще бъдат актьорите от НАТФИЗ Борис Кашев и Магдалена Славчева. Организатор на събитието е Националното представителство на студентските съвети, с подкрепата на Община Бургас. От кметството припомнят и че едно от най-големите събития за програмисти идва в Бургас на 20 юли и ще се проведе в eкспоцентър „Флора“. Началото на BurgasConf е 10.00 ч., в зала №2 на експоцентъра в Морската градина. Това е една от пътуващите из цялата страна конференции, част от националното IT Турне.", "date": "2019.07.17", "title": " 100 студенти от седем университета идват в Бургас\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8-%d1%80%d0%b0%d0%b9%d0%be%d0%bd%d0%b5%d0%bd-%d1%81%d1%8a%d0%b4%d0%b8%d1%8f-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b1%d1%8a%d0%bb/", "text": "Съдия Камелия Ненкова от Районен съд – Бургас бе избраният български магистрат, който посети Република Полша в рамките на гостуване, организирано от Европейската съдебна мрежа по програмата за международен обмен. В двуседмичната визита са участвали магистрати от различни държави – членки на Европейския съюз. Всеки от тях е представил спецификите на правната система на съответната държава, запознавайки се с особеностите на правото в страната – домакин. Обсъдени са били множество модели и форми на сътрудничество между държавите в рамките на Европейската мрежа за съдебно обучение. Дискутирани са били утвърдени практики в различните държави, както и въпросите по спазване на разпоредбите на Европейската конвенция за правата на човека. Бургаският съдия е участвал и в предходни посещения, в Херцогство Люксембург през 2015 г. и в гр. Брюксел през 2016 г. „По време на работната визита специално място беше отделено за обсъждането на въпроса за международното сътрудничество, както и възможностите, с които съдиите и прокурорите от различни страни в ЕС могат да си сътрудничат, да споделят идеи, да развиват своите правни системи и юридически познания“, коментира съдия Ненкова. В рамките на посещението, Камелия Ненкова е имала множество организирани официални визити в институции в различни градове. В столицата Варшава, тя е посетила Върховния административен съд, Върховния съд на Република Полша, Националната прокуратура, като се е срещнала със свои колеги – съдии и прокурори, които са презентирали полските правни модели и практики. Бургаският съдия е провел срещи и с ръководствата на Варшавския затвор и Ареста, посетила е и Затвора в гр. Тшебиня и полицията в града. Съдия Ненкова е присъствала и на наказателни и граждански процеси в Районния съд на гр. Хшанов „Имах възможност да проуча други европейски практики, да наблюдавам съдебни процеси, свързани с наказателното право. С моите колеги обсъдихме много практически въпроси за прилагането на Конвенцията за правата на човека. В полската правна система е наложен модел за изписване на кратки мотиви по определени дела, които не са с фактическа и правна сложност или дори и решения без мотиви“, допълни съдия Ненкова. Нашият представител се е срещнал и с вицепрезидента на Апелативния съд в гр. Краков, като са обсъдили множество въпроси по прилагане правото на Европейския съюз, синхронизиране правните системи на страните – членки и обмен на практики и кадри в рамките на програмите за сътрудничество. Районният магистрат определя посещението си в Република Полша като изключително ползотворно.", "date": "2019.07.17", "title": " Бургаски районен съдия представи България в Полша"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b4%d0%b8%d0%bc%d0%b8%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%be%d0%b2-%d0%bf%d0%be%d0%b6%d0%b5%d0%bb%d0%b0-%d0%bf%d0%be%d0%bf%d1%8a%d1%82%d0%b5/", "text": "Танцовата двойка Деян Влайков и Емили Влайкова се подготвя за участие на престижни международни състезания през есента. Те получиха номинации да представят страната ни на европейското първенство на 14 октомври в Кишинев и световното първенство в Тимишоара на 23 ноември във възрастовата група младежи – стандартни танци. Деян и Емили са състезатели на клуб „Нефтохимик – 78“ – Бургас. Двамата са четирикратни шампиони на България по стандартни танци. На провелото се на 30 юни Държавно първенство те отново станаха шампиони на България за 2019 г младежи-стандарт. От 2014 г. до сега Деян и Емили печелят Купа „България“ и са първи в националната ранг листа. Имат над 20 финала и призови места . От две години, са в топ 50 на Световната ранг листа на WDSF /Световната федерация по спортни танци/ от близо 2000 двойки от цял свят. Друга състезателна двойка на „Нефтохимик – 78“ – Стефан Тодоров и Симона Стаматова, също се подготвя за участие на световното първенство в Истанбул на 23 ноември. Кметът Димитър Николов поздрави бургаските танцьори за постигнатите резултати и им пожела успех на международната сцена.", "date": "2019.07.17", "title": " Кметът Димитър Николов пожела попътен вятър на състезатели\t"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d1%81%d0%be%d1%84%d0%ba%d1%8a%d0%bd%d0%b5%d0%ba%d1%82-%d0%b7%d0%b0-%d0%ba%d0%be%d0%bd%d1%86%d0%b5%d1%81%d0%b8%d0%be%d0%bd%d0%b5%d1%80-%d0%bd%d0%b0/", "text": "Сключват договора до 15 дни Консорциумът обещава да строи трети терминал през 2030 година Консорциум “Соф Кънект”, в който влизат операторът на летището в Мюнхен – “Флугхафен Мюнхен” и фондът “Меридиам”, ще управлява летище София в следващите 35 години. Това е окончателното решение на комисията, която оценяваше офертите за концесията на столичния аеропорт. Обединението е получило най-много точки – 86,12 от общо 100. Припомняме, че “Софт Кънект” предложи държавата да получава концесионно възнаграждение от 24,5 млн. евро годишно. На второ място е останала офертата на Aeroports de Paris Group заедно с турската “ТАВ Хаварлиманларъ Холдинг” с 80,3 точки, която предложи най-високото концесионно възнаграждение – над 32,8 млн. евро годишно. Тя обаче не е спечелила търга, защото при оценката 55% тежест има финансовото предложение, т.е. парите които ще влизат в държавата, а 45% е тежестта на техническата оферта, която включва общ план за развитие на летището, бизнес и финансов план, стратегия и предвиждания за трафик, авиокомпании и пътници, уточни транспортният министър Росен Желязков. На трето място се е класирала офертата на “Фрапорт” – с 80,19 точки, на четвърто – консорциум “Витоша”, в който влизат “Манчестър Еърпорт Груп” и китайската BCEGI, а на пето – офертата на “ССБ София Еърпорт ДжейВи”. От “Соф Кънект” предвиждат през първата година увеличаване на пътниците до 8,8 млн. и до 18 млн. през 2040 г. Планирано е да се направи ремонт на терминалите 1 и 2, както и открит паркинг за автомобили. През 2030 г. ще бъде изграден и нов трети терминал за 608 млн. евро. Желязков допълни, че договорът може да бъде сключен след 15 дни, като се брои от днес (бел. ред вчера), ако няма обжалване. Такова трябва да се направи в 10 дневен срок, то е двуинстанционно – пред Комисията за защита на конкуренцията и пред ВАС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Летището в Мюнхен взима аеропорта в София"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d1%82%d1%8e%d0%bb%d0%b5%d0%bd%d0%be%d0%b2%d0%be-%d0%b0%d1%80%d1%82-%d1%84%d0%b5%d1%81%d1%82-2019/", "text": "Най-живописният бряг на Тюленово ще събере над 200 почитатели на изкуството. Петото издание на Тюленово арт фест се открива на 18 юли и ще продължи до 21 юли. След часове брегът на селото ще засие от ярки картини, ръчноизработени бижута, авторски сувенири, от поезия и музика, посочва в ФБ-страницата на феста основният му организатор писателят Мариан Желев. Рибена чорба в казана ще вари в двора си лично кметицата на Тюленово Невена Георгиева . Първата вечер започва с хумора на Паскал Паскалев, с eдна приказка за завръщането от едно от най- вълшебните места в България, разказана на живо от Моро и оркестъра на Дивите- част от поредицата Korenuvane. Следва изпята поезия на Татяна Йотова, а Биляна Тодорова ще свири малко прашна софийска авторска музика. На миналогодишното издание на Тюленово арт фест със свои колеги от НАТФИЗ тя е представила спектакъла „Заминавам“. В следващите вечери на ход е бургаската „Група на Таралежков“. До морето българската поетеса Камелия Кондова ще поръси сол и ще изнесе рецитал на свои стихове. С гмуркане в морето са предвидени курсове за начинаещи водолази, организирани от варненския клуб „Приятели на морето“. Дрескодът на участниците тази година е оранжева тениска с логото на феста. За най-малките има творческа работилница, където ще шият парцалени кукли, а за големите е отворена хоротека.", "date": "2019.07.17", "title": " Откриват Тюленово арт фест 2019\t"}
{"url": "https://trud.bg/%d0%bd%d0%b0%d0%b4-1000-%d0%b4%d0%b5%d1%86%d0%b0-%d0%b2%d0%b8%d0%ba%d0%b0%d1%82-%d0%b7%d0%b0-%d1%81%d0%b8%d0%bd%d0%b8%d1%82%d0%b5/", "text": "Ръководството на „Левски“ промени решението си да монтира видео стена пред Сектор А, на която феновете да гледат реванша с „Ружомберок“. Препоръка на делегата на УЕФА, а също и ново обвинение, са причината за отказа на „сините“ от подобен жест към привържениците. „Бихме искали да Ви информираме, че видео стена пред сектор „А“ на стадион „Виваком Арена Георги Аспарухов“ за мача „Левски“ – „Ружомберок“ от първия предварителен кръг на „Лига Европа“ няма да бъде изградена. Срещата е на 18 юли, четвъртък, от 19:30 часа и в нея изтърпяваме наказание от УЕФА с лишаване от публика заради инцидентите от миналата година в мача с „Вадуц“ (Литхенщайн). По препоръка на делегата на УЕФА в мача с „Ружомберок“ (Слвк), както и във връзка с повдигнатото срещу клуба ново обвинение от Дисциплинарната комисия на УЕФА по чл. 14 от Дисциплинарния правилник на европейската клубна централа заради издигнат флаг със забранен символ в първата среща с „Ружомберок“ преди седмица, ръководството на ПФК „Левски“ преценява, че рискът от пореден инцидент, който да донесе допълнителни тежки наказания на клуба в евротурнирите, е твърде голям и по тази причина отменя предвиденото събитие. Извиняваме се на всички привърженици за причиненото неудобство и Ви призоваваме още веднъж да се въздържате от агресия и прояви на расизъм и ксенофобия, тъй като при следващ инцидент наказанията срещу клуба ще бъдат жестоки.“ Подкрепа за столичния гранд обаче няма да липсва. Над 500 деца ще подкрепят тима от трибуните на стадион „Георги Аспарухов“ по време на реванша със словаците. „Сините“ изтърпяват наказание заради ексцесии по време на двубоя с „Вадуц“ (3:2) преди година. Но по регламент на УЕФА столичният гранд има право да допусне на съоръжението деца до 14 години, включително.", "date": "2019.07.17", "title": " Обрат: Без видео стена на „Герена“"}
{"url": "https://trud.bg/30-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8-%d0%b8/", "text": "Тридесет студенти, които следват в престижни британски университети, но са от различни държави, и тази година избраха Философския факултет на Великотърновския университет, за да проведат своя летен стаж. 17 от тях вече приключиха обучението си, а 13 започват от сряда образователния курс. В зала „Европа“ на ВТУ „Св. Св. Кирил и Методий“ ректорът проф. д-р Христо Бонджолов се срещна с младежите. „В момента Великотърновският университет е домакин на друго голямо събитие – 42-я Международен летен семинар по български език и култура, в който участват около 100 участници от 36 държави. Това е различен формат, в който също сте добре дошли през следващата година. Ние вече имаме опит с ваши колеги, които бяха на стаж във Великотърновския университет. Изключително доволни сме от ползотворното сътрудничество и от резултатите, които постигате по време на летния стаж. Надявам се да изкарате незабравими дни в нашия невероятен град. Пожелавам ви успешен стаж“, заяви проф. Христо Бонджолов. Инициативата е на българската студентка в University College London Мирела Великова и се провежда с подкрепата на Община Велико Търново. Британските студенти идват в Университета на обучение по четири основни модула на научната област „Психология на социалната работа“. По време на своя летен стаж, освен обучителните дейности с преподаватели от катедра „Психология“ на Философския факултет на ВТУ, студентите от Великобритания посещават местни социални институции и се включват като доброволци в работата с потребители на социални услуги (деца и възрастни лица). В края на срещата беше преподписан договорът между Великотърновския университет и „International Future Challengers Limited“, в който са включени нови клаузи, които ще допринесат за разширяването и надграждането на това ползотворно сътрудничество.", "date": "2019.07.17", "title": " 30 студенти от британски университети избраха Философския факултет на ВТУ за стаж\t"}
{"url": "https://trud.bg/%d0%bd%d1%8f%d0%ba%d0%be%d0%bb%d0%ba%d0%be-%d1%81%d1%82%d0%be%d0%bb%d0%b8%d1%87%d0%bd%d0%b8-%d0%ba%d0%b2%d0%b0%d1%80%d1%82%d0%b0%d0%bb%d0%b0-%d1%81%d0%b0-%d0%b1%d0%b5%d0%b7-%d1%82%d0%be%d0%ba-%d1%81/", "text": " в електропроводи високо напрежение, собственост на държавния Електроенергиен системен оператор /ЕСО/, доведоха до изключване на подстанция „Бояна“ в София, съобщиха от ЧЕЗ. Без електрозахранване  са кв. Бояна, кв. Киноцентър и част от кв. Манастирски ливади в столицата. ЧЕЗ Разпределение България мобилизира всички свои налични екипи за осигуряване на алтернативно електрозахранване на засегнатите потребители в най-кратки срокове. Компанията ще поддържа подаването на електрозахранване по резервна схема, до пълното възстановяване на повредата по мрежата на ЕСО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Няколко столични квартала са без ток след запаления електрически стълб"}
{"url": "https://trud.bg/%d0%bb%d1%8e%d0%b1%d0%b8%d0%bc%d0%b0%d1%82%d0%b0-%d0%bf%d0%b5%d0%b2%d0%b8%d1%86%d0%b0-%d0%bd%d0%b0-%d1%82%d0%b0%d1%82%d0%be-%d0%b0%d0%bd%d0%b0-%d0%bc%d0%b0%d1%80%d0%b8%d1%8f-%d1%81%d0%bd/", "text": "Народната изпълнителката си партнира с кавалжията Злати Петров Народната певица Ана-Мария, за която казват, че е любимата изпълнителка на Тодор Живков, засне нов видеоклип „Не си ли се наспала, Енице“, чиято премиера бе в ефира на Фен Фолк ТВ. В него тя си партнира с един от най-добрите наши кавалджии Злати Петров. „Това е стара народна песен от района на Велинград. Танцува се на Чичово хоро и за пръв път със Злати Петров я представихме преди броени дни на фестивала „Фолклорна магия“ в Банско. За наша радост хорото веднага се заформи и хората я приеха много добре.“, разказва ангелогласната Ана-Мария. Аранжиментът на „Не си ли се наспала, Енице“ е дело на Злати Петров, а оригиналният народен текст е с корекции от Ана-Мария. Любопитното е, че колието и блузата на Ана-Мария в клипа са подарък от дъщерята на Тодор Живков – Людмила Живкова.  „Получих ги лично от нея като подарък още като дете. Тогава блузата не беше подходяща за мен и понеже беше много атрактивна, моята майка я облече на сватбата ми. Сега дойде ред и аз да я представя, защото тя има голяма символна стойност за мен!, разказва Ана-Мария. Лентата е заснета от екипа на режисьора Ненчо Касъмов в района на град Елин Пелин и в село Петково. В нея участие с оригинални хореографии взема и ТК „Полянци“ от Петково.", "date": "2019.07.17", "title": " Любимата певица на Тато – Ана-Мария, снима клип с колие от Людмила Живкова"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b0%d0%b1%d0%be/", "text": "Държавният глава Румен Радев проведе днес на „Дондуков“ 2 работна среща с председателя на Държавна агенция „Разузнаване“ Атанас Атанасов, председателя на Държавна агенция „Национална сигурност” Димитър Георгиев, заместник-директора на служба „Военна информация“ полк. Антоан Гечев и главния секретар на МВР главен комисар Ивайло Иванов, съобщават от пресслужбата на президентството. На срещата бяха обсъдени актуални предизвикателства пред сигурността на страната и предприетите от компетентните институции действия за справяне с тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Президентът Румен Радев проведе работна среща с ръководителите на службите за сигурност"}
{"url": "https://trud.bg/32-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0%d1%80%d1%8f%d0%b7%d0%b0%d0%bb-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d0%b4%d0%b2%d0%b5-%d0%ba%d0%be%d0%bb%d0%b8-%d0%b7%d0%b0/", "text": "32-годишен мъж от Лозница е нарязал гумите на „Форд Галакси” и „Мерцедес Е-200”, собственост на шивашка фирма и шефа й. Гумите на двете превозни средства са били повредени през почивните дни. Нанесените щети са около 500 лв. Тогава мъжът, чиито били автомобилите, заявил, че нямало причина някой да му отмъщава като реже гумите. Казал, че няма и дългове. При разкриването на извършителя обаче, задържаният заявил, че имал да взима пари от собственика на колите и, като не ги получавал, излял гнева си на превозните средства. За какви суми и по какъв повод, от полицията не уточняват, вероятно, тъй като проверяват версията на извършителя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " 32-годишен нарязал гумите на две коли заради неуредени финансови отношения"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d0%b8-%d0%b8-%d0%b8%d0%b3%d1%80%d0%b0%d1%87%d0%b8-%d0%bd%d0%b0-%d1%80%d0%b0%d0%bf%d0%be%d1%80%d1%82-%d0%b2-%d1%86%d1%81%d0%ba%d0%b0/", "text": "Треньорите и футболистите на ЦСКА ще се явят на спешен рапорт пред клубната управа заради слабите игри от началото на сезона. За първи път през новия век шефовете сглобиха селекцията на 90 процента още от първия ден на подготовката. Въпреки отличните условия в Австрия и добрите резултати в контролите ЦСКА играе неубедително в увертюрата на сезона. Единственото силно полувреме в „червено“ бе при 4:0 над „Титоград“ в Лига Европа, когато тимът вкара 3 гола. В графата „издънки“ е 2:2 с „Етър“, а до голяма степен и 0:0 с черногорците в реванша предвид класата на съперника.  Повече от ядосан секунди след дуела в Подгорица бе главният мениджър Стойчо Стоилов. „Трябват сериозни разговори с играчи и треньори – отсече шефът. – Колкото и протоколен да беше двубоят, трябваше да спечелим, за да трупаме коефициент. Няма оправдания! Трябваше да победим „Титоград“ два пъти.“  Стоилов добави, че селекцията е завършена с най-много един човек изключение. Ако има нов футболист, то той ще е защитник.  Много критичен към отбора бе и капитанът Николай Бодуров. „Ако играем по този начин, нищо добро не ни чака в следващия кръг срещу „Осиек“ – коментира националът. – Бързо трябва да сменим чипа в главата. На всяка цена преди това трябва да победим в първенството, защото неочаквано вече сбъркахме с „Етър“. Ако продължаваме така, няма да отстраним „Осиек“. Изиграхме много слаб мач в Подгорица. Сигурно е имало подценяване. До някаква степен е нормално след 4:0 в първия двубой, но … Добре, че не паднахме предвид ситуациите, които имаше „Титоград“. В ЦСКА се събраха доста нови футболисти и е нужно обиграване.“  Най-силен от „червените“ в Подгорица беше вратарят Витаутас Черниаускас. Стражът имаше едно 100-процентово положение и го парира майсторски. Играта на всички останали заслужава критика начело с дебютиралия шотландец Тони Уот, както младоците Валентин Антов и Пламен Гълъбов.", "date": "2019.07.17", "title": " Треньори и играчи на рапорт в ЦСКА"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b2%d0%bb%d0%b5%d0%b7%d0%b5-%d0%bd%d0%b0-%d1%81%d1%82%d1%80%d0%b0%d0%bd%d0%b8%d1%86%d0%b8%d1%82%d0%b5-%d0%bd%d0%b0/", "text": "Велико Търново намери водещо място в испанската преса. Старопрестолният град влезе на страниците на един от най-четените ежедневници на Иберийския полуостров – El Pais. С описание на красотата на Старата столица започва материал на вестника, посветен на България като туристическа дестинация. В текста са представени хилядолетната история на Велико Търново, привлекателността му за туристите и обликът му като най-посещавано място за културен туризъм, както и богатият културен календар. Изданието обръща внимание на църквите и манастирите в Старата столица и Арбанаси, както и на традиционната българска кулинария. El Pais е сред лидерите в испанската преса. Проучванията описват вестника като втория най-четен в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Велико Търново влезе на страниците на водещ испански ежедневник"}
{"url": "https://trud.bg/%d1%83%d0%b0%d0%b9%d1%82-%d0%be%d1%82%d0%ba%d0%b0%d0%b7%d0%b0%d0%bb-%d0%bd%d0%b0-%d0%ba%d0%be%d0%b1%d1%80%d0%b0%d1%82%d0%b0-%d0%b7%d0%b0%d1%80%d0%b0%d0%b4%d0%b8-%d0%bc%d0%b0%d0%bb%d0%ba%d0%be-%d0%bf/", "text": "Дилиън Уайт призна, че е отказал боя с Кубрат Пулев миналата година заради финансови мотиви. Британецът от ямайски произход беше определен за съперник на Кобрата за статута на претендент на IBF, а българинът спечели търга за организирането на мача. Впоследствие Уайт, както и американецът Джарел Милър не пожелаха да дойдат в София, където Пулев смяташе да проведе срещата.  „Някои говорят, че бягам от елиминационни срещи, но не е така – заяви Уайт, който така и не се е добрал до мач за някоя от титлите. – Приех всички предложения, но мачовете се провалиха не по моя вина. Мениджърите на Пулев не можаха да намерят пари. Така или иначе очаквам някоя от титлите скоро да бъде овакантена и да получа шанс.“", "date": "2019.07.17", "title": " Уайт отказал на Кобрата заради малко пари"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%b8-%d0%b8%d0%bd%d1%81%d1%82%d0%b0%d0%b3%d1%80%d0%b0%d0%bc-%d1%81%d0%b5-%d1%81%d1%80%d0%b8%d0%bd%d0%b0%d1%85%d0%b0-2/", "text": "Фейсбук и Инстаграм се сринаха на територията на България и голяма част от Балканите. При опит за отваряне на сайтовете се показва съобщение за грешка на сървъра, която трябва да бъде отстранена скоро. Повече от половин час грешката не може да бъде остранена. Това е пореден срив за социалните мрежи, след като на 3 юли отново спряха да работят. В downdetector.com има данни за близо 170 докладвания относно срива на Facebook до 16:00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Фейсбук и Инстаграм се сринаха за пореден път"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b5-%d1%81%d0%b0-%d0%bf%d1%80%d0%b0%d0%b2%d0%b5%d0%bd%d0%b8-%d0%ba%d0%be/", "text": "Не са правени компромиси с качеството и способностите на самолета F-16. Това каза министърът на отбраната Красимир Каракачанов по време на заседанието на Комисията по отбрана. „Чуха се спекулации, че едва ли не ВВС и техният командир ген. Стойков са направили компромиси. Такова нещо няма. В самото начало на преговорите ВВС се опитаха да получат повече от това, което беше заложено в първоначалния проект. Това искане повече няма как да мине безплатно“, каза още Каракачанов. Министърът посочи, че когато сделката започне да противоречи на интереси и сигурността на американците, те могат да я прекратят. „Ние нямаме намерение да го разваляме, а да го изпълним“, заяви той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Министър Каракачанов: Не са правени компромиси с качеството и способностите на F-16"}
{"url": "https://trud.bg/%d1%81%d1%82%d0%b5%d1%84%d0%b0%d0%bd%d0%be%d0%b2%d0%b0-%d1%81-%d1%82%d0%b8%d1%82%d0%bb%d0%b0-%d0%b2-%d0%ba%d0%b8%d1%82%d0%b0%d0%b9/", "text": "Антоанета Стефанова спечели титлата на откритото първенство на Китай в Шаосин, след като запази аванса си от 1 точка на върха на класирането. За целта бившата световна шампионка завърши реми с белите фигури срещу втората в подреждането Харика Дронавали (Индия) в партия от последния кръг. Така Ети събра невероятните 7 точки от 9 възможни, а след нея с по 6 т. останаха представителката на домакините Гуо Ци, Дронавали и Батхуяг Мунгунтуул (Монголия).  Българката не срещна никакви трудности в последната партия, като още на 17-ия ход успя да накара съперничката да приеме равенството и да се прости с надеждите за титла. Така Стефанова си осигури 40 000 долара от наградния фонд, чиято обща стойност е 119 000.  Реми, но с доста по-горчив вкус, постигна и топшахматистът ни при мъжете Веселин Топалов. Той отпадна на четвъртфиналите на турнира Гран при в Рига (Латвия) след 0,5:1,5 т. срещу Максим Вашие-Лаграв (Франция). След загуба с белите фигури в първата партия българинът трябваше да търси задължителен успех с черните, но се съгласи на равенство още на 12-ия ход.  „Не виждах никакви рискове за белите – заяви Топалов. – Той лесно можеше да ме принуди към реми, така че нямах реалистични шансове.“", "date": "2019.07.17", "title": " Стефанова с титла в Китай"}
{"url": "https://trud.bg/%d0%b1%d1%8f%d0%b3%d0%b0%d0%bd%d0%b5-%d0%b8-%d0%ba%d0%be%d0%bb%d0%be%d0%b5%d0%b7%d0%b4%d0%b5%d0%bd%d0%b5-%d0%bd%d0%b0-%d0%b2%d0%b8%d1%82%d0%be%d1%88%d0%b0-%d0%bb%d0%b5%d1%82%d0%b5%d0%bd-%d1%84%d0%b5/", "text": "Състезания по планинско бягане и колоездене ще са гвоздеят на програмата на „Витоша Летен Фест 2019“, който ще се проведе за четвърта поредна година на поляната пред хижа Момина скала. Освен това спортният празник включва туристически поход, забавна програма, песни, демонстрации, танци и игри с награди, а за участниците е предвиден безплатен транспорт от стадион „Васил Левски“  „Отново приканваме столичани и гостите на града на един истински празник в планината, сред природата и чистия въздух“, заяви Анатоли Илиев, организационен секретар на  ACES EUROPE. Участниците в колоездачното състезание пък ще могат да гледат безплатно новия байк филм „Return to Earth“.", "date": "2019.07.17", "title": " Бягане и колоездене на „Витоша Летен Фест“"}
{"url": "https://trud.bg/honda-civic-%d0%b2%d1%8a%d0%b7%d0%bf%d0%b8%d1%82%d0%b0%d0%b2%d0%b0-%d1%88%d0%be%d1%84%d1%8c%d0%be%d1%80%d0%b8/", "text": "Навлизането на електронните системи за сигурност в автомобила е все по широко. Тези системи са все по необходими за опазването на  живота и здравето на водача, пътниците и на пешеходците. Хонда е една от марките, която работи непрекъснато за увеличаване на безопасността в автомобила, като модернизира, изцяло системите за активна безопасност, наречени Honda Sensing. При направения от нас тест на новото поколение Honda Civic, силно впечатление предизвикаха системите за активна безопасност, които са базирани на сензорни технологии, 9 степенната автоматична трансмисия, която се управлява посредством бутони, доброто разпределение на пространството в автомобила, удобните седалки и големия и удобен багажник. Разбира се не може да пропуснем и традиционно спортния вид на този модел. Със своите компютърно зададени функции, до голяма степен,  системите за сигурност в новата Хонда Сивик ни оказаха и добър обучителен ефект – ние разбрахме, че за да не вибрира воланът при преминаване от едно платно в друго, при голяма скорост, трябва да използваме лостчето за мигачите. Тази система е въведена с цел да да събужда задрямващ или разсеял се на пътя шофьор. Разбирахме, кога не спазваме достатъчна дистанция – посредством системата Honda Forward Collision Warning или пък какви са ограничителните знаци на пътя посредством Traffic Sign Recognition System. Много полезна се оказа и системата за известяване на автомобил във сляпа точка Blind Spot Information. Тестваният от нас автомобил Honda  е последно поколение Civic  с усъвършенстван дизелов агрегат 1.6 i-DTEC с максимална мощност 120 к.с. при 4000 об/мин и максимален въртящ момент от 300 Нм при 2000 об/мин. Двигателят се стартира и се гаси със Старт/стоп бутон, а режимите на движение D/S, P, R и N се включват чрез бутони на централния тунел. Това е доста необичайно, но практично решение, тъй като няма как да объркате посоката или режимите на предавките. Хонда Civic се предлага в два варианта на купето – седан с 4 врати и хечбек с 5 врати. Ефективният 1,6-литров двигател i-DTEC и 9-степенната скоростна кутия осигуряват конкурентно съотношение между мощност и разход на гориво средно от 4,1 л/100км. При постоянно ползване на климатика, със скорост 120 км/ч на магистралата, консумацията е 4,8 л/100 км. При скорост 140 км.ч. на магистрала разходът на гориво стига до 6.5 л. 100 км. При спокойно шофиране на междуселищен път, разходът на гориво пада до 3,9 л/100 км, а в града не превишаваше 5 л/100 км. Икономичният 1,6-литров турбодизелов двигател i-DTEC постига впечатляващо ускорение както при спринта от място, така и при изпреварване. С използването на отделните предавки, 9 степенната трансмисия превключва леко и незабележимо. Ниското предавателно число на първа предавка осигурява гладко и плътно ускорение, а високото предавателно число при горните степени осигурява ниски обороти на двигателя по време на пътуване, което намалява разхода на гориво и шума. Автомобилът с 1,6- литровия турбодизелов мотор i-DTEC и 9-степенния автоматик предлага както динамично шофиране, така и ефективност, с впечатляващо сред моделите от същия клас съотношение между мощност и потребление. Новият 1,6-литров двигател на Honda разполага с ковани стоманени бутала за намаляване на загубите на охлаждане и нивото на триене между буталата и цилиндрите. Така се постига плавно движение на буталото и се удължават характеристиките на износване на двигателя. Ревизираният турбокомпресор има високоефективен дизайн с променлива геометрия. Неговата работа се контролира от електрониката на автомобила, като се намалява турбо дупката и се осигурява оптимална комбинация от мощност при нисък до среден и висок оборотен диапазон. Енергийната загуба от системата е по-ниска, отколкото в предишния турбодизелов двигател. Новият 1,6-литров агрегат на Honda е един от първите двигатели, които ще бъдат официално изпитани чрез емисиите при реално шофиране, за да се потвърдят нивата на NOx и емисиите на твърди частици. Дизеловият двигател има нова система за конвертиране на NOx с по-висока плътност на обработка, която позволява по-бързо преобразуване и намаляване на емисиите. Филтърът за частици, с тънко сребърно покритие допълнително подобрява ефективността на изгарянето им, като удължава живота на изпускателната тръба, поради по-малката топлина във филтъра. Хечбекът Civic с 5 врати се произвежда в завода на Honda във Великобритания. Новият Civic 1.6 i-DTEC Automatic се предлага и в двата варианта – с 4 и 5 врати и вече може да се поръчва при дилърите на Honda у нас. Цената започва от 53 890 лева в богатото ниво на оборудване Elegance, което включва системата за безопасност Honda Sensing и всички най-необходими удобства за комфортно семейно пътуване. Автомобилът прави впечатление със своята стабилност и отзивчивост при необходимост от динамична маневра, както и с комфорт при дълго пътуване и голямото си багажно пространство. спокойно 4 членно семейство или група приятели биха могли да пътуват приятно и да не се притесняват дали ще съберат багажа си. Технически характеристики Honda Civic 1.6 i-DTEC 9AT Elegance  ", "date": "2019.07.17", "title": " Honda Civic възпитава шофьори\t"}
{"url": "https://trud.bg/%d1%82%d0%b8%d1%85%d0%be%d0%bc%d0%b8%d1%80-%d1%81-%d0%bf%d0%be%d0%b1%d0%b5%d0%b4%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f/", "text": "Тихомир Иванов спечели нова поредна победа във все по-успешния си летен сезон. Седмица след триумфа в универсиадата в Неапол плевенчанинът спечели първото място в скока на височина на лекоатлетическия турнир в Сотвил-Ле-Руен (Франция). Иванов обаче остана далеч от възможностите си и прескочи „едва“ 223 см, след което направи три фаула на 226 см. Със същия резултат завърши и вторият в състезанието Димитри Баску (Франция).  „Съжалявам за слабия резултат, но поне започнах от 220, което за мен говори достатъчно“, написа атлетът в социалните мрежи.", "date": "2019.07.17", "title": " Тихомир с победа във Франция"}
{"url": "https://trud.bg/%d1%85%d1%83%d0%b1%d1%87%d0%b5%d0%b2-%d0%bf%d1%80%d0%b5%d0%b4%d0%b8-%d1%80%d0%b5%d0%b2%d0%b0%d0%bd%d1%88%d0%b0-1-%d0%bf%d0%be%d0%b4%d1%86%d0%b5%d0%bd%d1%8f%d0%b2%d0%b0%d0%bd%d0%b5-%d1%89%d0%b5-%d0%b1/", "text": "Петър Хубчев, наставникът на „Левски“, даде да се разбере, че няма да допусне подценяване за реванша с „Ружомберок“. Неговият отбор има комфортен аванс от два гола след чистата победа като гост с 2:0 преди седмица.  „Тук точки не можем да загубим, но можем да загубим всичко – обясни Хубчев на официална пресконференция. – Още след първия двубой казах, че мачът не е приключил. Трябва да бъдем максимално концентрирани и това се опитам да предам на отбора. В никакъв случай не си правя илюзиите, че всичко е решено. 1% подценяване ще бъде фатален.“  Опитният специалист не се притеснява от сгъстения цикъл в началото на кампанията, но допълни, че няма и голям избор за ротация в състава.  „Отборът е достатъчно добре подготвен, за да изиграе поне първите мачове на 100%. Има тактически изненади понякога, но важно е самото изпълнение. Не разполагаме с кой знае какви възможности за промени в тактическо и индивидуално отношение.“  Хубчев разкри, че продължава да има проблеми в атака. Голмайсторът Станислав Костов изтърпя наказание в първата среща, но физически все още не е на 100%.  „Няма да разкрия кой знае каква тайна като споделя, че това момче продължава да играе на инжекции. Информацията ми е, че останалите са възстановени с изключение на Холмар Ейолфсон. За него предполагам, че до седмица ще бъде готов.“  А на „Герена“ не се притесняват от заканите на словаците за втория мач. Халфът на гостите Петер Гал-Андрежли, а също и новото попълнение Филип Хашек, демонстрираха високо самочувствие в дните преди реванша, обявявайки, че „Ружомберок“ ще гони сензационен обрат.  „Думите на словаците трябва да мотивират отбора ни – обясни самият Хубчев. – Да не мислите, че ще се почувстваме по-добре, ако от „Ружомберок“ обявят, че идват на ваканция. Приемам тяхните приказки сериозно, вече няколко пъти споменах, че няма да допускаме подценяване. Те са физически много мощни. Най-радващото от първия мач е, че ние не се огънахме от тази борбеност и не избягахме от единоборствата. Не са лоши футболисти, имат много добре организиран отбор.“", "date": "2019.07.17", "title": " Хубчев преди реванша: 1% подценяване ще бъде фатален"}
{"url": "https://trud.bg/%d0%bd%d0%b0%d0%bf-%d0%b0%d0%ba%d1%82%d1%83%d0%b0%d0%bb%d0%b8%d0%b7%d0%b8%d1%80%d0%b0-%d0%b7%d0%b0%d1%89%d0%b8%d1%82%d0%b0%d1%82%d0%b0-%d0%bd%d0%b0-%d0%b2%d1%81%d0%b8%d1%87%d0%ba%d0%b8-%d1%81%d0%b2/", "text": "НАП актуализира защитата на всички свои информационни системи, съобщиха от сайта на Агенцията. Всички системи работят в нормален режим. Актуализациите на защитата на информационни системи в НАП се проведе до 12.00 часа. По тази причина сървърите, които приемат данни от фискалните устройства и електронните системи с фискална памет на бензиностанциите, не са обработвали данни до 12.00 ч. днес. Според НАП промените са в интерес на сигурността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " НАП актуализира защитата на всички свои информационни системи"}
{"url": "https://trud.bg/%d1%81-18-%d1%80%d1%8a%d1%81%d1%82-%d0%bd%d0%b0-%d0%bd%d0%be%d1%89%d1%83%d0%b2%d0%b0%d0%bb%d0%b8%d1%82%d0%b5-%d1%82%d1%83%d1%80%d0%b8%d1%81%d1%82%d0%b8-%d0%b2-%d1%88%d1%83%d0%bc%d0%b5%d0%bd%d1%81/", "text": "5 901 туристи са отседнали в хотелите на Шуменско за месец. Броят им се увеличава спрямо предходната година с 18,3%, съобщават от местната статистика. Пренощувалите български граждани са над 88%, чужденците са 692-ма. Точно чуждите гости обаче са реализирали повече нощувк – средно по 3 броя. Най-голям е броят на пренощувалите гости от Турция – близо 20%, следват Израел, Франция, Германия, Италия и Румъния. Приходите от нощувки за месец в областта възлизат на 361 200 лв., а това е ръст с 12,7% спрямо същото време на м.г.  61 места за настаняване с над десет легла има в Шуменско. Това са хотели, мотели, къмпинги и хижи. Броят на стаите в тях е 764, а на леглата 1 586. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " С 18% ръст на нощувалите туристи в Шуменско"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%bd%d0%b5-%d1%82%d0%b0%d0%bd%d1%86%d1%83%d0%b2%d0%b0%d0%bb-%d1%81-%d1%85%d0%b0%d0%bb%d0%b5%d0%bf-%d0%b7%d0%b0%d1%80%d0%b0%d0%b4%d0%b8-%d1%83%d0%bc/", "text": "Тенисист №1 в света Новак Джокович минава и за най-големия шоумен на корта и извън него, но сърбинът не покани на танц шампионката при жените Симона Халеп по време на галата на „Уимбълдън“. В други случаи Ноле е танцувал със Серина Уилямс и Анжелик Кербер, а сегашното пренебрегване на румънката обясни с умора от тежкия финал с Роджър Федерер.  „Той беше много уморен, така че не му се сърдя – обясни румънката. – Пък и аз бях много стресирана и не съм сигурна дали щеше да ми е приятно да танцувам пред толкова много хора. Но ако ме беше поканил, щях да го направя. Все пак седяхме на една маса, беше магическа вечер.“", "date": "2019.07.17", "title": " Джокович не танцувал с Халеп заради умора"}
{"url": "https://trud.bg/%d0%b1%d0%bb%d0%b8%d0%b7%d0%be-17-%d0%bc%d0%bb%d0%bd-%d0%bd%d0%be%d0%b2%d0%b8-%d0%b7%d0%b0%d1%80%d0%b0%d0%b7%d0%b5%d0%bd%d0%b8-%d1%81-%d1%85%d0%b8%d0%b2-%d0%bf%d1%80%d0%b5%d0%b7-2018-%d0%b3/", "text": "Приблизително 1,7 млн. души са се заразили с вируса на ХИВ на планетата през 2018 г., а регистрираните смъртни случаи от СПИН са над 770 000. Това предаде РИА “Новости”, като цитира официални данни от редовния доклад на Обединената програма на ООН за борба с ХИВ/СПИН (UNAIDS), публикуван във вторник в Женева. Съгласно данните на световната организация заразяването с вируса на нелечимата болест отбелязва спад с 16% спрямо 2010 г., най-вече благодарение на напредъка, постигнат в превенцията и борбата със заразата в страните от Южна и Източна Африка. Документът отбелязва, че само в Южна Африка спадът на заразяванията за същия период е 40%. Същевременно медицинските експерти отчитат тревожен ръст на броя случаи на нови носители на вируса на ХИВ в страните от Източна Европа и Централна Азия (29%), Близкия Изток и Северна Африка (10%) и Латинска Америка (7%). UNAIDS посочва също така, че едва 79% от близо 38-те милиона носители на вируса на ХИВ по света знаят за състоянието си.", "date": "2019.07.17", "title": " Близо 1,7 млн. нови заразени с ХИВ през 2018 г.\t"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd-5/", "text": "Единият от тях е раздал общо 1,8 милиона лева на търговски дружества и е държал брониран Мерцедес в дома на Миню Стайков Специализирана прокуратура привлече към наказателна отговорност петима служители в Държавен фонд „Земеделие“. Четирима от тях са обвинени за извършено в съучастие длъжностно престъпление (по чл.282, ал.1 от НК) – неизпълнение и нарушаване на служебните им задължения при обработката на заявления пред фонда за финансово подпомагане на еднолични търговци, свързани с обвиняемия по делото срещу Миню Стайков и други 7 лица. Петият служител на Държавен фонд „Земеделие“ е привлечен като обвиняем за участие в ръководената от Стайков организирана престъпна група (престъпление по чл.321, ал.6 от НК). Сред обвинените лица е и заместник-изпълнителен директор на Държавния фонд “Земеделие“. Трима от обвинените са дали подробни обяснения и са съдействали максимално на воденото наказателно производство. На тях са определени мерки за неотклонение „Парична гаранция“, съответно в размер 26 000 лв., 10 000 лв. и 7000 лв. Другите двама обвиняеми са задържани за срок до 72 часа, през които ще се събират други доказателства и ще се преценява каква мярка за неотклонение да им бъде определена. На петимата привлечени служители са наложени забрани за напускане на страната. По време на действията по разследването срещу тях вчера са събрани писмени доказателства за това, че едно от обвинените длъжностни лица от фонда е раздал през последната година с договори за заем общо 1,8 милиона лева на търговски дружества, в т.ч. на дружества, предлагащи бързи кредити. От същото длъжностно лице са иззети и два луксозни автомобила, единият от които брониран Мерцедес, който е бил оставен на съхранение в гараж в дома на Стайко и Миню Стайкови в столицата. Същото длъжностно лице е в родство по сватовство със Стайкови. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Спецпрокуратурата повдигна обвинения на петима служители в Държавен фонд „Земеделие“"}
{"url": "https://trud.bg/%d0%be%d0%b3%d1%80%d0%be%d0%bc%d0%bd%d0%b0-%d0%b3%d1%83%d0%bc%d0%b0-%d0%b7%d0%b0%d1%82%d0%b8%d1%81%d0%bd%d0%b0-%d0%b4%d0%b5%d1%82%d0%b5-%d0%b2-%d0%bf%d0%b0%d1%80%d0%ba-%d0%b2%d1%8a%d0%b2-%d0%b2%d0%b5/", "text": "Огромна автомобилна гума е затиснала в сряда вечерта дете в парк „Дружба“ във Велико Търново. Инцидентът станал около 19 часа, докато четири хлапета играели в района на фитнеса на открито. Внезапно под гумата се оказало едното от децата. Хора, които били наблизо, веднага се притекли на помощ. Вдигнали гумата и освободили детето. Те подали сигнал на телефон 112 и на място незабавно пристигнали линейка, пожарникари и полицаи. Детето е откарано в Спешна помощ за преглед. За щастие не е пострадало сериозно. Оплаквало се е от болки в корема. Назначените медицински изследвания ще установят дали има вътрешни травми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Огромна гума затисна дете в парк във Велико Търново\t"}
{"url": "https://trud.bg/%d0%be%d0%b1%d0%bb%d0%b0%d0%b3%d0%b0%d0%bd%d0%b5-%d0%bf%d1%80%d0%b8-%d0%bd%d0%b0%d1%81%d1%82%d0%b0%d0%bd%d1%8f%d0%b2%d0%b0%d0%bd%d0%b5-%d1%87%d1%80%d0%b5%d0%b7-%d0%bf%d0%bb%d0%b0%d1%82%d1%84%d0%be/", "text": "Много фирми купуват имоти за да ги отдават под наем чрез онлайн платформата Airbnb. Затова в рубриката на “Труд” “Данъчна консултация” представяме позицията на НАП за това какви са правилата за данъчно облагане и необходимите документи в този случай. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Българска фирма е регистрирана по Закона за данък върху добавената стойност (ЗДДС) и притежава собствен недвижим имот, който предлага за настаняване на туристи, ползвайки онлайн платформата Airbnb, дружество регистрирано за целите на ДДС в Ирландия. Българската фирма отговаря на всички условия за хотелиер съгласно Закона за туризма. Фирмата е регистрирана на сайта на Airbnb. Зададени са следните въпроси: 1. Налице ли е доставка между българската фирма и Airbnb и какъв е характера на доставката?  2. Налице ли е доставка между българската фирма и клиента (гостите) и какъв е характера на доставката?  3. Налице ли е доставка между Airbnb и клиента (гостите) и какъв е характера на доставката?  4. Какво е данъчното третиране и документиране на доставките?  5. Коя е датата на данъчното събитие на всяка една от доставките?  6. Каква е данъчната основа на всяка една от доставките? АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Облагане при настаняване чрез платформата Airbnb"}
{"url": "https://trud.bg/%d0%b2-%d1%81%d0%bb%d0%be%d0%b2%d0%b0%d0%ba%d0%b8%d1%8f-%d0%bf%d0%b5%d1%81%d0%b8%d0%bc%d0%b8%d1%81%d1%82%d0%b8-%d0%bb%d0%b5%d0%b2%d1%81%d0%ba%d0%b8-%d0%b5-%d0%bf%d0%be-%d0%b1%d0%be%d0%b3%d0%b0/", "text": "Медиите в Словакия не са оптимисти преди реванша на местния „Ружомберок“ с „Левски“ в София. Изданието „Sport.sk” направи обстоен анализ преди вторите срещи на четирите представителя на страната в евротурнирите.  „Тимът започна по-добре в първия двубой и дори отбеляза гол, който обаче бе отменен – отбелязва порталът. – В крайна сметка „Ружомберок“ остана на нула, а горе-долу такъв е и шансът за краен успех срещу опитния и много по-богат отбор на „Левски“. Жалко, защото треньорът Ян Хаспра е сред най-обещаващите специалисти в Словакия.“  Медията подчерта, че сходна е и ситуацията със „Спартак“ (Търнава). Бившият тим на Роман Прохазка падна с 0:2 от „Жрински Мостар“ у дома. Именно победителят от тази двойка ще се изправи срещу „Локомотив“ (Пловдив) във втория предварителен кръг на Лига Европа.", "date": "2019.07.17", "title": " В Словакия песимисти: „Левски“ е по-богат и по-опитен"}
{"url": "https://trud.bg/%d1%84%d0%b1%d1%80-%d0%b8-%d0%b8%d1%82%d0%b0%d0%bb%d0%b8%d1%8f-%d1%81-%d0%b0%d0%ba%d1%86%d0%b8%d1%8f-%d1%81%d1%80%d0%b5%d1%89%d1%83-%d0%ba%d0%be%d0%b7%d0%b0-%d0%bd%d0%be%d1%81%d1%82%d1%80/", "text": "Членове на клановете “Гамбино” и “Инсерийо” зад решетките Италианските сили за сигурност, съвместно с американското ФБР, са извършили тази седмица съвместна операция, насочена срещу трансконтиненталната организирана престъпност и контактите между известни криминални фамилии в Ню Йорк и Италия, предаде Ройтерс. Над 200 полицаи, карабинери и агенти на ФБР са участвали вчера в задържането на 19 души в Палермо и Ню Йорк, свързани с престъпните фамилии “Инсерийо” и “Гамбино”, за които се твърди, че опитват да изградят нов съюз помежду си. Сицилианската мафия, известна от ХIХ век като “Коза Ностра” (“Нашето дело”), се намира в безтегловност след смъртта през 2017 г. на “кръстника” Салваторе “Тото” Рейна, който почина зад решетките след близо четвърт век, прекаран там. Съвместното италианско-американско разследване, под надслов “Новата връзка”, е било съсредоточено върху опитите на двете криминални фамилии да установят контакт помежду си, с цел подсилване на влиянието им. Последният известен бос на клана “Гамбино”, Франческо “Франки Бой” Кали, бе застрелян пред дома си в Ню Йорк през март. Все още не е ясно дали инцидентът има общо с политиката на сближаване между двата клана, отбелязва Ройтерс.", "date": "2019.07.17", "title": " ФБР и Италия с акция срещу „Коза Ностра”"}
{"url": "https://trud.bg/%d0%b8%d0%b4%d0%b5-%d0%b4%d1%80%d0%b0%d0%bc%d0%b0-%d1%81-%d0%bf%d0%b0%d1%81%d0%bf%d0%be%d1%80%d1%82%d0%b8-%d0%b8-%d0%bb%d0%b8%d1%87%d0%bd%d0%b8-%d0%ba%d0%b0%d1%80%d1%82%d0%b8-%d0%b4%d0%be-2021/", "text": "Вадим документи в кметства и в Съдебната палата До края на 2019 г. изтича валидността на 500 000 лични карти, през 2020 г. на още 1 600 000, а през 2021 г. н на 1 680 000, научи “Труд” от експерти. Те очакват да стане нова драма с опашки пред паспортните служби, подобна от тази през 2010 г. Тези близо 3 млн. документи, заедно с още около 1 милион шофьорски книжки в следващите 2 години ще продължат да се издават по сега действащата система. От 2021 г. се очаква да бъде пусната нова система, но тогава те няма да се подменят втори път, защото ще бъдат валидни в следващите 10 години. МВР отсега предприема мерки, за да избегне струпванията пред паспортните служби. Гишета за поръчване и получаване на паспорти и лични карти ще бъдат открити в сградата на Софийския районен съд до НДК и в Съдебната палата на бул. “Витоша” в София, научи “Труд”. До края на годината ще заработят след ремонт още 22 гишета на бул. “Мария Луиза”, близо до Лъвов мост. Ще се отварят и приемни в сгради на кметства и други общински служби и други големи градове в страната. Дава се и възможност в София на всеки желаещ да си поръча документи да не ходи задължително в паспортната служба към кварталното Районно полицейско управление по постоянен адрес, а да направи това в службата към друго РПУ, което например е по-близо до работата му, или ако види, че в момента там няма опашки. Рискът да се повторят масовите струпвания от 2010 г. е предизвестен. Такива вълни от смени има през всеки 10 години в България, тъй като в периода 1999-2001 г. народът масово бе накаран да си вади личните карти и да си сменя книжките. Повечето от извадените тогава документи бяха с 10-годишна валидност. Последната обществена поръчка за нова централизирана система, отново е спряна. Първият опит през 2016 г. – по времето на вътрешния министър Румяна Бъчварова, се провали с гръм и трясък, защото тогава МВР обяви цена от 450 млн. без ДДС, при положение, че системата от 2010 г. излезе около 220-230 млн. лв. на данъкоплатците. При министър Валентин Радев последва вторият опит от август 2018 г. на доста по-приемлива цена – 238 млн. лв. без ДДС. Явиха се четири фирми. Две от тях бяха класирани за втория етап, който трябваше да започне във вторник – 16 юли, ако няма обжалване. В понеделник – 15 юли, едната от двете отстранени фирми внесе жалба в Комисията за защита на конкуренцията. От МВР казаха за “Труд”, че ще поискат от КЗК разрешение за предварително изпълнение. Освен това и причината за отстраняване на въпросната фирма било съвсем ясно – кандидатите не представили задължително изискваните допуски до класифицирана информация.   “Труд” призовава: Извадете си личната карта сега! Ако валидността на личната ви карта изтича през 2020 или 2021 г., не чакайте крайния срок. Законът позволява да се извадят документи и преди да е изтекла тяхната валидност, без да е уточнено в какъв период, преди да са изгубили валидност. Така можете да избегнете опашките пред паспортните служби, които могат да се съберат и въпреки превантивните мерки на МВР. В паспортната служба можете да подадете заявление и за смяна на шофьорската книжка, докато тя все още е валидна. Но ако е изтекла, тогава ще трябва да ходите в областната служба на КАТ и ако сте от София, да чакате няколко часа за гишетата. По принцип подаването на заявление става бързо, ако не се изискват допълнителни документи – например, при промяна на имена след сключване на брак или със съдебно решение т.н. При изгубване, кражба, повреждане или унищожаване на личната карта, българските граждани са длъжни до 3 дни да съобщят за това в най-близкото поделение на МВР.   Строят завод за документи и централен офис до Лъвов мост  Новата сграда със защита срещу външно проникване  Обществената поръчка за нова централизирана система за паспортите включва и изграждането на изцяло нова сграда на терен на МВР. Той е определен от няколко години на столичния булевард “Александър Малинов” до Академията на МВР. Там ще се печатат всички видове лични документи, поръчани от която и да е област в страната или от чужбина. През 2016 г. имаше спор дали вътрешното ведомство трябва да строи подобен завод или дворец за паспортите, или като министерството с най-много недвижими имоти, да отдели някоя от своите сгради. Така или иначе е надделяло мнението да се строи, за да се спазят изискванията за всякакви видове защита на обекта от опити за проникване. Фирмата, която спечели търга, ще трябва да прави и паспортен център с 22 гишета на бул. “Мария Луиза” близо до Лъвов мост. Целта е да са близо до Централна гара и Автогарата, тъй като в бъдеще няма да има значение в кой град в страната е подадено заявлението. Всички, които пристигат от чужбина или пътуват по работа до столицата, ще могат да правят поръчката там, а след това да си получават документите от паспортните или консулски служби, където живеят. За да се избегне оскъпяване  В чипа на личната карта няма да слагат електронен идентификатор Първоначалният план на МВР за новите лични карти включваше слагането в тях на чип, какъвто сега имат международните паспорти. Чипът трябваше да се състои от две части. Първата е задължителна и е с биометрични данни и пръстови отпечатъци, а втората е по желание и съдържа електронен идентификатор – уникален номер, който дава достъп по интернет до различни услуги на администрацията. С поправките на закона от миналата седмица, чипът с биометричните данни остава, а от него отпада частта за електронния идентификатор. Смята се, че по този начин ще се избегне оскъпяване на личните карти и това, че не са обвързвани с друга електронни системи, ще повиши сигурността им и ще позволи по-бързото и по-лесното им издаване.   Новите международни паспорти със срок 10 г. Срокът на валидност на новите международни паспорти, които ще се издават от 2021 г. е 10 години вместо 5. Изключение ще правят паспортите на децата до 18-годишна възраст, които ще важат 5 г. Това решиха депутатите с промени в Закона за българските лични документи. Законът влиза в сила от 10 октомври 2020 г., но МВР има срок да осигури техническите и организационните условия за издаването на паспорти до 1 януари 2021 г. Намаляват се сроковете за издаване на български лични документи при подадено в чужбина заявление. От 90 дни за обикновена услуга срокът се съкращава до 45 дни, а при 60 дни за бърза услуга срокът се предвижда да е 30 дни. Въвежда се възможност български личен документ да бъде получен извън страната лично чрез използване на лицензиран доставчик на пощенска или куриерска услуга. Издаване на лични карти и паспорти при обикновена услуга ще става до 30 дни, при бърза услуга – до 3 работни дни, а при експресна – до 8 работни часа от приемането на заявлението.   Правителството даде 12 млн. лв. за поддръжка Правителството одобри допълнителни разходи по бюджета на Министерството на вътрешните работи за 2019 г. Разходите в размер до 12 000 000 лв. са за финансово обезпечаване на сключени договори за изпълнение на дейности, свързани с издаването на българските лични документи. “Труд” научи, че парите са за чуждестранния консорциум, който поддържа системата за персонализация на българските документи за самоличност. Средствата са предвидени в Централния бюджет, а не в този на МВР и това налага периодично МС да гласува средствата за обезпечаване на договора. Той бе удължен до есента на 2020 г. годишно по него се плащат 40 млн. лв. Първият договор бе за седем години и бе до 2016 г. Първоначално бе удължен за 2 г., а след това за още две. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Иде драма с паспорти и лични карти до 2021 г.\t"}
{"url": "https://trud.bg/%d0%b5%d0%ba%d1%81%d1%82%d1%80%d0%b0%d0%b4%d0%b8%d1%80%d0%b0%d0%bc%d0%b5-%d1%80%d1%83%d1%81%d0%ba%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%ba%d0%b0-%d0%be%d0%b1%d0%b2%d0%b8%d0%bd%d0%b5/", "text": "Бургаският апелативен съд потвърди допускането на екстрадицията на руската гражданка Елена Морева. Тя ще бъде предадена на съдебните власти на Руската федерация по обвинение за извършени измами. До фактическото й предаване ще остане с мярка за неотклонение „задържане под стража“. Апелативните магистрати не уважиха жалбата на Морева и  потвърдиха решението на първата инстанция. В представената по делото молба за екстрадиция от Генералната прокуратура на Руската федерация са посочени престъпленията, за които се издирва Елена Морева – три престъпления „измама“ в особено големи размери, реализирани на територията на Руската Федерация в периода от 16.04.2013 г. до септември 2014 г., съответно месец март 2015 г. и месец август 2015 г. В постановлението за привличане са описани действията на руската гражданка по въвеждане в заблуждение на трети лица – трима пострадали във връзка с посредничеството по закупуване на имоти и набавяне на валута, с посочване на общ размер на причинена вреда 19 000 000 рубли и над 500 000 щадски долара. Максималното предвидено наказание според НК на Руската федерация е 10 години наказание „лишаване от свобода“. Престъпленията, за извършването на които се иска екстрадицията на Морева намират аналог и в българския  наказателен закон. Не е изтекла давността за наказателно преследване, както по правото на Руската федерация, така и по българското законодателство. Апелативен съд – Бургас е достигнал до извода, че не са налице основания  за отказ от екстрадиция. Решението е окончателно и не подлежи на обжалване и протестиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Екстрадираме руска гражданка, обвинена за измами в големи размери"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82-%d1%81%d1%80%d0%b5%d1%89%d1%83-%d1%82%d1%83%d1%80%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d0%b2-%d0%b5%d1%80%d0%b1%d0%b8/", "text": "Извършен е атентат посред бял ден срещу дипломати от турското консулство в северноиракския град Ербил, предаде телевизионният канал Odatv. Според Анадолската агенция при нападението е загинал един турски дипломат. Според агенция „Ройтерс“ обаче жертвите са най-малко три. Атентатът е осъществен в ресторант „Huqqabaz” в бизнес сграда срещу хотел „Диван” в центъра на града. Съобщава се, че извършителят, или извършителите, са били облечени в цивилни дрехи. Районът на атентата е отцепен от силите за сигурност. Случаят се оценява като терористично нападение срещу турски дипломати. При бягството си атентаторите са стреляла и на няколко други места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Атентат срещу турски дипломати в Ербил"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d1%81%d1%8a%d0%b1%d1%80%d0%b0%d0%bb-200-%d1%85%d0%b8%d0%bb%d1%8f%d0%b4%d0%b8-%d0%bf%d0%b0%d1%83%d0%bd%d0%b4%d0%b0-%d0%bf/", "text": "Борис Джонсън счупи рекорда за най-много средства, събрани от британски политик в стремежа да стане следващия министър-председател на Обединеното кралство, спечелвайки подкрепата на евроскептичните финансисти, след като той заздрави позицията си по отношение на Брекзит с обещанието си „направи го или умри“, съобщава Ройтерс. През последните две седмици Джонсън е събрал под формата на дарения за неговата кампания 200 хиляди паунда, като получената от негова обща сума през последната година е достигнала 702 хил. британски лири, според нови данни, публикувани от британския парламент в сряда. Това помогна на Борис Джонсън да надмине предишния рекорд за набиране на средства на бившият външен министър Дейвид Милибанд, който събра 627 хил. паунда за кандидатурата си да оглави Лейбъристката партия през 2010-а година. Финансисти и бизнесмени, които финансираха през 2016-а година кампанията за референдума за излизането на Великобритания от Европейския съюз, са сред донорите, които са вложили стотици хиляди паунда в настоящата кампания на Борис Джонсън за нов председател на Консервативната партия и респективно за наследник на премиера в оставка Тереза Мей. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Борис Джонсън събрал 200 хиляди паунда под формата на дарения за кампанията му\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b0-%d0%b2%d0%b0%d0%bb%d1%83%d1%82%d0%b0-%d0%b7%d0%b0-%d0%b1%d0%bb%d0%b8%d0%b7%d0%be/", "text": "Митнически служители от Главна дирекция „Митническо разузнаване и разследване“ /ГД МРР/ откриха недекларирани 241 000 евро в раница на пътник в автобус, селектиран за щателна митническа проверка, съобщиха от Агенция „Митници“. Автобусът е пътувал по редовна линия от България за Германия. Пристигнал е на Митнически пункт Калотина на 15.07.2019 г. около 16.30 часа на трасе за изход от страната на леки автомобили и автобуси. При проверка на ръчен багаж – раница на пътуващ в автобуса украински гражданин, митническите служители откриват поставени в найлонов плик между дрехи общо 241 000 недекларирани евро, в пачки с банкноти по 50, 100 и 200 евро. Според обясненията на украинския гражданин, валутата била предназначена за покупка на автомобил. Вчера, 16.07.2019 г., наказателното производство срещу подсъдимия е приключило със споразумение, сключено между Районна прокуратура – Сливница и неговия защитник. Наложеното наказание е „глоба“ в размер на 1/5 от предмета на престъплението, а именно 48 200 евро. Определението на съда има последиците на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Откриха контрабандна валута за близо половин милион лева в раница на пътник"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%b4%d0%b2%d0%b0-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87/", "text": "Африканска чума при домашно и при диво прасета са потвърдени в област Търговище. Това съобщиха от  Българската агенция по безопасност на храните (БАБХ). Първият е в стопанство, в което се отглеждат 12 нерегистрирани свине. Фермата е в квартал „Въбел“ в град Търговище. Огнището е било установено на база постъпили в Областната дирекция за безопасност на храните данни за заболеваемост при домашните свине. Вторият случай е на диво прасе на територията на Държавното ловно стопанство „Черни Лом” в Попово. То е открито в землището на село Еленово. От БАБХ уточняват, че това са първите случаи в област Търговище и вече са създадени зони от 3 км за предпазване и 10 км за надзор, в които са наложени мерки за контрол и ликвидиране на заболяването. Предстои принудителното умъртвяване по хуманен начин и обезвреждането на домашни свине в 3-километровата предпазна зона при спазване на изискванията за намаляване до минимум страданията. От началото на годината са регистрирани 16 огнища на заболяването Африканска чума при домашни свине – 11 в област Плевен, 1 в област Бургас, 1 в област Враца, 2 в област Русе и 1 в област Търговище, посочват още от Агенцията. Засегнатите животновъдни обекти са основно лични стопанства, които не са регистрирани в БАБХ и една фамилна свинеферма. 20 са случаите при диви свине – 8 за област Силистра, 6 за област Добрич, 1 за област Варна, 2 за област Плевен, 1 за област Русе, 1 за област Враца и 1 за област Търговище. Общият брой на умъртвените домашни свине е 375, уточняват от БАБХ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Потвърдиха два случая на африканска чума по прасетата и в Търговищко\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-445/", "text": "Иде драма с паспорти и лични карти до 2021 г. Изтича валидността на над 4 милиона документи в следващите 2 години. Вадим документи в кметства и в Съдебната палата.             Облагане при настаняване чрез платформата Airbnb Данъчен консулт на „Труд“.           Работниците глупави или машините стари По инвестиции на дружествата сме на предпоследно място в ЕС. Производителността ни е 45% от средната – анализ на Стефан Кючуков.             Валутната война – битката на обречените Широкоразпространена заблуда в световната икономическа политика – коментар на Кузман Илиев.       Съветвам властите по-внимателно да пипат във военното разузнаване Шумът около служба „Военна информация“ е вреден за държавата, казва Николай Русатев, бивш зам.-шеф на военното разузнаване, в интервю за „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.17", "title": " Вижте акцентите в броя на вестник „Труд“ в четвъртък, 18 юли 2019"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%bf%d0%b5%d0%bd%d1%81%d0%b8%d1%8f%d1%82%d0%b0-%d0%b2-%d1%82%d1%83%d1%80%d1%86%d0%b8%d1%8f-%d0%b0%d0%ba%d0%be-%d0%bd%d0%b5-%d0%be%d0%b1%d1%8f%d0%b2%d0%b8%d1%88/", "text": "Документът се изпраща в НОИ  Българските граждани, които получават българска пенсия в Турция, трябва да декларират, че са живи два пъти годишно пред нашите власти. Изискването е залегнало в споразумението между правителствата на България и Турция за изплащане на български пенсии там, съобщиха от Националния осигурителен институт. Получателите на такива пенсии трябва през януари и юли на съответната календарна година да се явяват лично пред официален орган в Турция за заверка на декларацията за живот. След това оригиналът на документа се изпраща до НОИ. Пенсията се спира, ако човекът не е изпратил документа в срок до 10 февруари – за първото полугодие на съответната календарна година, и до 10 август – за второто. Изплащането се възобновява след получаване в НОИ на надлежно заверена декларация за живот. Официални органи за заверка на декларациите са посланиците и консулите на България в Република Турция, турският Институт за социално осигуряване или други длъжностни лица, определени от турското законодателство – община, кметство, областна управа, нотариус и т.н.", "date": "2019.07.17", "title": " Спират пенсията в Турция, ако не обявиш, че си жив\t"}
