{"url": "https://trud.bg/%d1%81%d1%82%d0%b5%d0%b2%d0%be-%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%b5%d1%81-%d0%bd%d0%b0%d0%ba%d0%b0%d0%b7%d0%b0-%d1%86%d0%b5%d0%bb%d0%b8%d1%8f-%d1%80%d0%b5%d0%b3/", "text": "Отказът за определяне на дата за преговорите с Македония и Албания от страна на ЕС, е наказание за целия регион, заяви президентът на Македония Стево Пендаровски пред журналисти в отговор на въпрос дали това, че Македония не е получила дата е „наказание“ за страната, съобщи телевизия “Алсат М“. Пендаровски добави, че усилията на ЕС трябва да се съсредоточат и върху приближаването на Босна към Съюза, както и върху международното легитимиране на Косово. „ЕС трябва да намери начин да придвижи Босна и Херцеговина към Европа в институционален смисъл, а не по отношение на политическата реторика и трябва да инвестира допълнителни ресурси. Заедно с нашите приятели отвъд океана, трябва да се придвижи към финализиране процеса на международно легитимиране на Косово. Това означава да се завършат преговорите между Белград и Прищина, защото без да се затварят тези въпроси, регионът няма да бъде окончателно стабилизиран. Аксиомата на европейската стабилност е, че ако Западните Балкани не са стабилни, останалата част от континента не може да бъде стабилна“, каза още Пендаровски на съвместната пресконференция с албански му колега Илир Мета.", "date": "2019.10.26", "title": " Стево Пендаровски: ЕС наказа целия регион на Западните Балкани"}
{"url": "https://trud.bg/%d1%82%d1%80%d0%b5%d1%82%d0%b8-%d1%81%d1%82%d0%be%d1%80%d0%b0%d1%80%d0%be-%d0%bd%d0%b0-%d1%81%d1%86%d0%b5%d0%bd%d0%b0%d1%82%d0%b0/", "text": "Малкият брат на Фики пусна две песни В дуети с баща си и с Малката Емрах e още ученик, но вече е има три песни с видеоклип. След като синът на попфолк звездата Тони Стораро – Фики се наложи на музикалната сцена и вече е сред най-популярни изпълнители в лекия жанр, малкият му брат Емрах също дава заявка за това. Макар да е още ученик, малкият Стораро усилено работи върху кариерата си. Година и половина след дебютната си песен с Емилия, той пусна две нови парчета за два дни. Te отново са дуетни. “На твое място” е заедно с баща му Тони Стораро, а “Последната такава” в е колаборация с Малката. “Ако Емо нямаше талант, аз никога не бих го насърчил да се занимава професионално с музика. Но той се доказа още с първата песен. Мисля, че с тази ще затвърди позициите. Върви по стъпките на брат си, но е много различен от него и като стил, и като темперамент. “, сподели Тони Стораро в социалните мрежи.", "date": "2019.10.26", "title": " Трети Стораро на сцената"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d1%87%d0%bb%d0%b5%d0%bd%d1%81%d1%82%d0%b2%d0%be%d1%82%d0%be-%d0%bd%d0%b8-%d0%b2-%d0%b5%d0%b2%d1%80%d0%b0%d0%b7%d0%b8%d0%b9%d1%81%d0%ba%d0%b0%d1%82%d0%b0-%d0%be/", "text": "Сръбският премиер Ана Бърнабич, която   споразумение за свободна търговия с Евразийската икономическа общност в Москва, заяви, че не очаква това споразумение да бъде пречка за Сърбия по пътя към Европейския съюз, съобщава македонската “Нова ТВ“. Брюксел заяви, че Сърбия ще трябва да прекрати споразумението, когато стане член на Съюза, на което Бърнабич отговори: „Нали никой не мисли, че това ще бъде утре“ и добави, че Сърбия иска да стане член на ЕС, но че това не зависи от Сърбия, а от предизвикателствата, пред които е изправен Съюзът. „Надявам се Брюксел да иска да се присъединим към ЕС като икономически силна страна, която има по-добри заплати и по-добър стандарт на живот. Подписаното споразумение с ЕАИО цели именно това“, каза Бърнабич. Съгласно споразумението с организацията, в която членуват Русия, Беларус и Казахстан и ще разшири зоната за свободна търговия с Армения и Киргизстан, Сърбия ще може да изнася 2000 тона цигари, 90 000 литра ракия, 400 тона полутвърдо и твърдо краве сирене и неограничени количества козе и овче сирене в страните от ЕАИО.", "date": "2019.10.26", "title": " Сърбия: Членството ни в Евразийската общност не е пречка за присъединяването към  ЕС"}
{"url": "https://trud.bg/%d0%be%d1%80%d0%bb%d0%b8-%d0%bd%d0%b0%d0%b2%d1%8a%d1%80%d1%82%d1%8f%d1%85%d0%b0-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d1%81%d0%bc%d0%b5%d1%82%d0%ba%d0%b8-%d0%be%d1%82-%d1%80/", "text": "Руски учени, проследяващи миграцията на орлите буквално фалираха. Част от птиците отлетяха към Иран и Пакистан и трансмитерите им, които изпращат сигнали чрез мобилната мрежа, навъртяха космически сметки от таксите за роуминг, съобщава БГНЕС. След като научил за проблемите на учените руски мобилен оператор предложил да анулира огромния дълг и да пренасочи проекта към специална и по-евтина тарифа. Изследователският екип започнал да набира средства, за да си погаси сметките чрез инициатива в социалните мрежи. Птиците отлетели от Южна Русия и Казахстан. Пътешествието на степен орел на име Мин обаче било особено скъпо, тъй като той отлетял от Казахстан в Иран. През лятото птицата внезапни излязла от обхват и насъбраното количество SMS-и в трансмитера му били изпратени наведнъж, след като Мин навлязъл в иранското въздушно пространство. Цената на текстово съобщение в Казахстан е 15 рубли (30 цента), но всяко такова в Иран струва 49 рубли. Мин успял наведнъж да изразходва целия бюджет за проследяване на всички орли. SMS-ите предават координатите за местоположението на птиците по време на тяхната миграция. След това учените използват сателитни снимки, за да видят дали орлите са достигнали безопасна локация. Степните орли са застрашен вид в Русия и Централна Азия. Птиците гнездят в Сибир и Казахстан и след това отлитат за Южна Азия, където прекарват зимата.", "date": "2019.10.26", "title": " Орли докараха почти до фалит следящите ги руски учени\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%b5-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%bf%d1%80%d0%be%d1%87%d0%b8%d1%81%d1%82%d0%b8-%d1%81%d0%b0/", "text": "Ако Северна Сирия не бъде освободена от терористи до края на отпуснатите 150 часа, Турция ще я прочисти самостоятелно, предупреди турският президент Реджеп Тайип Ердоган, съобщава Anadolu Agency. Той призова света да уважава загрижеността на страната му за сигурността и да подкрепи проектите за завръщането на сирийските бежанци. Във вторник Анкара и Москва постигнаха споразумение, според което бойците от Отрядите за народна самоотбрана (ОНС) трябва да се изтеглят на 30 километра на юг от границата на Турция със Сирия в рамките на 150 часа, а силите за сигурност от Турция и Русия ще започнат съвместни патрули там.", "date": "2019.10.26", "title": " Ердоган: Турция е готова да прочисти самостоятелно Северна Сирия от терористите"}
{"url": "https://trud.bg/%d0%bd%d0%be%d0%b2%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%b2-%d1%81%d0%bc%d0%be%d0%bb%d1%8f/", "text": "Ново огнище на чума по свинете е регистрирано в област Смолян, съобщи  . Новото огнище на африканска чума по свинете е регистрирано в района на рудоземското село Мочура при мъртъв глиган. За обявената инфектирана зона е издадена заповед на Регионалната дирекция по горите в Смолян за ограничаване на достъпа до горски територии, която включва забрана за дърводобив, лов и туризъм до 22 ноември. Инфектираната зона попада на територия на Държавното горско стопанство в с.Смилян. В района, в който е наложена забраната за достъп, ще се разрешава извършването на неотложни дейности след разрешение от Областната епизоотична комисия.", "date": "2019.10.26", "title": " Ново огнище на африканска чума в Смолянско"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b7%d0%b0-%d1%82%d1%83%d1%80%d0%b8%d1%81%d1%82%d0%b8-%d0%b2%d1%82%d0%be%d1%80%d0%b0%d1%82%d0%b0-%d0%bf%d0%be-%d0%b3%d0%be%d0%bb%d0%b5%d0%bc/", "text": "От днес вече никой няма да може да се качи на знаменитата австралийска скала Улуру. Тя е затворена по молба на местните аборигени, които считат Улуру за свещено обиталище на духове. Стотици се качиха на върха в последния ден, в който можеше да се покори свещената скала, съобщи  . След като си тръгнаха, властите махнаха металното въже, помагащо при изкачването. Улуру се извисява на 350 метра над идеално гладко плато и е сформирана от уникален червено-оранжев каменно-пясъчен монолит, който сменя цвета си според времето. В пукнатините пък има скални рисунки. За туземното племе анангу скалата е свещена и те отдавна са против туристите да се качват на нея. Племето я обикаля отдолу и няма нищо против и желаещите да я видят да го правят. През 2017 г. бе обявено, че Улуру ще бъде затворена за разходки и изкачване. Тогава само 16% от туристите я покоряваха, но в последните дни потокът от желаещи е голям. Освен духовното значение на мястото, решението да се затвори достъпът до върха на скалата е взето и заради опазване на околната среда и безопасността на самите туристи. Има десетки смъртни случа на върха на скалата, някои са падали в пукнатините или са умирали от обезводняване на силното слънце – температурата на върха може да достигне 47 градуса по Целзий.", "date": "2019.10.26", "title": " Затвориха за туристи втората по големина скала в света\t"}
{"url": "https://trud.bg/50-%d0%ba%d0%b0%d1%80%d0%b0%d1%82%d0%be%d0%b2-%d0%b4%d0%b8%d0%b0%d0%bc%d0%b0%d0%bd%d1%82-%d0%b5-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82-%d0%be%d1%82-%d0%b8%d0%b7%d0%bb%d0%be%d0%b6%d0%b5/", "text": "Японската полиция е започнала разследване, след като 50-каратов диамант на стойност 1,84 милиона долара вероятно е бил откраднат от международно търговско изложение за бижута в района на Токио, предаде Асошийетед прес. Диамантът бил изложен във витрина от компания в Сайтама, северно от японската столица. Полицията смята, че е бил откраднат през последния час, преди изложението в Йокохама, близо до Токио, да затвори врати. Няма задържани. Полицията проверява заснетия от охранителните камери материал, който показва застанал близо до витрината мъж, когато се предполага, че е била извършена кражбата.", "date": "2019.10.26", "title": " 50-каратов диамант е откраднат от изложение за бижута в Токио"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b2%d1%8a%d1%80%d1%85%d1%83-%d1%82%d1%80%d0%b0%d0%bc%d0%b2%d0%b0%d0%b9%d0%bd%d0%b8%d1%82%d0%b5-%d0%bb/", "text": "Катастрофа между кола и такси блокира трамвайните линии между бул. „Христо Ботев“ и „Сливница“. От удара единият автомобил се е преобърнал на релсите. Инцидентът е станал малко преди 17 часа, съобщи  . Шофьорът на едната кола е с леки охлузвания в областта на рамото. Няма сериозно пострадали. Според очевидци, такси е засякло другата кола. Няма задръстване в района, но движението на трамваите 1,3, 7 и 6 временно е спряно.", "date": "2019.10.26", "title": " Кола се преобърна върху трамвайните линии при бул. „Хр. Ботев“ и „Сливница“"}
{"url": "https://trud.bg/%d0%b2%d0%bb%d0%b0%d0%ba-%d0%bf%d0%be%d0%bc%d0%b5%d1%82%d0%b5-%d0%ba%d0%be%d0%bb%d0%b0-%d0%bd%d0%b0-%d0%b6%d0%bf-%d0%bf%d1%80%d0%b5%d0%bb%d0%b5%d0%b7-%d0%ba%d1%80%d0%b0%d0%b9-%d1%80%d0%b0%d0%b7%d0%b3/", "text": "Влак е блъснал кола на жп прелез край Разград. За щастие при инцидента няма пострадали, съобщи  . Инцидентът е станал около 14.30 часа днес. По данни на полицията лекият автомобил угаснал и спрял на прелеза. Зад волана му e бил 34-годишен мъж от Кубрат, а във возилото имало още двама души. Тримата са успели да се измъкнат невредими. Направена е алкохолна проба на 34-годишния водач. Тя е показала, че той седнал зад волана с 0,7 промила алкохол. На мястото тече оглед.", "date": "2019.10.26", "title": " Влак помете кола на жп прелез край Разград"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%81%d0%bf%d0%b8%d1%80%d0%b0-%d1%81%d0%b5%d1%87%d0%b5%d0%bd%d0%b5%d1%82%d0%be-%d0%bd%d0%b0-%d0%b2%d1%8a%d0%b7/", "text": "Великобритания временно прекрати сеченето на възпоменателна монета по повод излизането на страната от ЕС, тъй като Брекзит следващата седмица изглежда ще бъде отложен за трети път, съобщи БГНЕС. Все още не е ясно какъв е точният брой на изсечените монети от 50 пенса, нито каква ще бъде съдбата им. „Временно прекратихме сеченето на монетата Брекзит и ще вземем своевременно окончателно решение за следващите стъпки, които ще предприемем“, посочват в изявление от Държавната хазна. На монетата е изсечена крайната дата за Брекзит 31 октомври и думите „мир, просперитет и приятелство с всички народи“.", "date": "2019.10.26", "title": " Великобритания спира сеченето на възпоменателна монета за Брекзит"}
{"url": "https://trud.bg/2-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d1%83%d1%88%d0%b8-%d0%b2-%d0%ba%d0%b0%d0%bb%d0%b8%d1%84%d0%be%d1%80%d0%bd%d0%b8%d1%8f-%d0%b1%d0%b5%d0%b7-%d1%82%d0%be%d0%ba-%d0%b7%d0%b0%d1%80%d0%b0/", "text": "Още едно бедствие в Калифорния. Към големите пожари се прибавя спирането на електричество. Два милиона души остават без ток, заради опасността огнените фронтове да станат още по-широки, съобщи  . Електрическите компании е редица общини обявиха, че спират тока на 850 хиляди домакинства. Силните ветрове късали кабелите на далекопроводите и така започвали пожарите. Решението предизвика конфликт между управата на щата и електрическите компании. Губернаторът каза, че фирмите не си вършат работата. Те отговориха, че благодарят за обратната връзка, но спират тока въпреки всичко. „Прогнозите говорят за едни от най-силните ветрове в историята. Освен това, те ще бъдат регистрирани в най-уязвимите откъм пожар области на Калифорния. Ако разпоредим допълнителна евакуация, имайте предвид, че е 100 процента задължителна. Научихме нещо в последните 3 години и това е, че евакуацията спасява животи“, каза говорителят на местната пожарна Джонатан Кокс.", "date": "2019.10.26", "title": " 2 милиона души в Калифорния без ток заради пожарите"}
{"url": "https://trud.bg/%d1%88%d0%b5%d1%81%d1%82-%d1%87%d0%be%d0%b2%d0%b5%d0%ba%d0%b0-%d1%81%d0%b0-%d1%83%d0%b1%d0%b8%d1%82%d0%b8-%d0%b7%d0%b0-%d0%b4%d0%b5%d0%bd-%d0%bf%d1%80%d0%b8-%d0%bf%d1%80%d0%be%d1%82%d0%b5%d1%81%d1%82/", "text": "Най-малко шестима души бяха убити днес при нов ден на съпътствани от насилие протести в Ирак, където вчера загинаха 42 човека, предаде БТА. Жертвите в столицата Багдад са три. Други трима човека били убити в южния град Насирия, където демонстранти опожарили къщата на представител на местните власти. В отговор от охраната открили стрелба по множеството. Протестите в Ирак срещу бедността, безработицата и корупцията започнаха на 1 октомври. След временно затишие те бяха възобновени вчера. Общо 48 човека бяха убити за по-малко 24 часа оттогава.  ", "date": "2019.10.26", "title": " Шест човека са убити за ден при протестите в Ирак\t"}
{"url": "https://trud.bg/%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%b1%d0%bb%d0%be%d0%ba%d0%b8%d1%80%d0%b0-%d0%b6%d0%b5%d0%bb%d0%b5%d0%b7%d0%be%d0%bf%d1%8a%d1%82%d0%bd%d0%b8%d1%8f-%d1%82%d1%80%d0%b0%d0%bd%d1%81/", "text": "Инцидент блокира железопътния транспорт в Лондон, съобщи БГНЕС. Градските власти предупредиха пътуващите от и до гара „Юстън“ да очакват огромни закъснения на влаковете в събота. Причината – в петък спасители бяха извикани, за да помогнат на мъж край гара „Уембли“, който „навлязъл на релсите“. От транспортна полиция съобщиха, че нарушителят е добре, но случилото се сериозно наруши графика на влаковете. Някои композиции бяха спрени насред релсите. Други въобще не тръгнаха, или имаха закъснения от над 90 минути. Хаосът продължи и в събота като влаковете от лондонския овърграунд, Нортуестърн рейлуей, Нешънъл рейлуей и още няколко други компании имат големи закъснения.", "date": "2019.10.26", "title": " Инцидент блокира железопътния транспорт в Лондон"}
{"url": "https://trud.bg/70-%d0%b7%d0%b0%d0%ba%d0%be%d0%bd%d0%b0-%d0%bd%d0%b0-%d0%bc%d1%8a%d0%b6%d0%b0/", "text": "№3: Никога не казвай, че си спал с жена, с която не си 1. Не бъди лигльо.  2. Отговаряй с “не знам” на всеки въпрос, зададен от жената на приятел в негово отсъствие.  3. Никога не казвай, че си спал с жена, с която не си.  4. Не разреждай уискито с кола.  5. Не се поставяй в ситуация, в която трябва да избираш между приятелите и жена.  6. Ако се поставиш в ситуация, в която трябва да избираш между приятелите и жена, избери жената.  7. Не псувай наум.  8. Не карай жена си да ти разказва за бившите.  9. Не се срамувай от миналото си. Или поне не го показвай.  10. Не се напъвай да изглеждаш красив.  11. Не пуши пури – освен ако не искаш да си докажеш нещо.  12. На пътя спазвай желязното правило ДПГ: дай път на глупака.  13. Никога не се опитвай да скараш семейна двойка.  14. Ако се наложи да носиш костюм, коланът и обувките трябва да са в един цвят.  15. Не обсъждай сметката с тези, които си почерпил.  16. Ако не можеш да вдигнеш на приятел, задължително му звънни по-късно.  17. Не излизай с любовницата, ако приятелите ти ще идват с жените си. И обратното.  18. Когато някой провокира твоя по-слаб (или пиян) приятел, си длъжен да го защитиш. Ако сам се бута между шамарите – не си.  19. Не се обяснявай в любов и не обещавай брак само за да вкараш жена в леглото си. Освен ако не е краят на лятото.  20. Ако приятел поиска назаем колата ти, имаш право да му откажеш.  21. Когато те заплашват, се усмихвай, сякаш знаеш нещо, което те не знаят.  22. Не е задължително да се сприятеляваш с мъжете на нейните приятелки.  23. Бръсненето на краката е оправдано, само ако си професионален колоездач.  24. Не спори с продавачи, сервитьори и т.н. В случай на проблем поискай да говориш с шефа.  25. Ако пиян приятел е на път да ти разкрие чужда тайна, го спри.  26. Ако битката е неизбежна, атакувай пръв.  27. Без изричното ти позволение никой няма право да пипа каквото и да е по таблото на колата ти. Особено радиото.  28. Помни, че приятелството между жена и мъж, които не са обвързани помежду си, е неискрено.  29. Никоя любовница не бива да е по-важна от жена ти.  30. Не се тъпчи с безплатна храна.  31. Имаш право да ритнеш в топките друг мъж, само ако непосредствено заплашва живота ти.  32. Не насочвай незаредено оръжие към човек. От това следват само проблеми.  33. Винаги искай повече пари за работата, която извършваш.  34. Не посягай на мъж, чиято физика не му позволява да ти отвърне. 35. Не обещавай нещо, което не можеш да изпълниш.  36. Не се напъвай да изглеждаш забавен.  37. На сватби не се плаче.  38. Ако в първите 15 минути на покер-масата не можеш да разбереш коя е жертвата, значи си ти.  39. Ако няма какво да кажеш – мълчи.  40. Не се прави, че харесваш някого, само за да има мир.  41. Пиши грамотно.  42. Неприлично е да се оплакваш от качеството и вида на това, с което те черпят.  43. Не съществува дъжд, който оправдава двама мъже под един чадър.  44. Забранено е да питаш приятел “кога ще се жените” в присъствието на приятелката му.  45. Никога не се събличай преди жената.  46. Недей да спиш с приятелките на жена си.  47. Ако някой те обиди, преглътни го. Ако някой обиди семейството ти – удари го.  48. Не се прави на престъпник, дори да си престъпник.  49. Мъжете не ходят заедно да си купуват дрехи.  50. Никога не взимай последната цигара от чужда кутия.  51. Дори всички останали теми да са изчерпани, никога не питай друг мъж коя зодия е.  52. На стълбище мъжът винаги трябва да е по-ниско от жената, за да я хване, ако се спъне.  53. Мъжът при всички обстоятелства трябва да може да пие твърд алкохол. Дори средата да не го позволява (детски рожден ден, сутрешна оперативка), трябва да умееш да го прикриеш в чаша с безалкохолно.  54. Истинският мъж ходи където, когато и както си иска.  55. Победителят трябва да даде на съперника си поне една възможност за реванш.  56. Не закопчавай долното копче на сакото.  57. Имаш право да ошамариш всеки, който говори по телефона в киното.  58. След като си спал за пръв път с ново момиче, задължително му се обади или му пиши на следващия ден.  59. Не отвръщай на хейтърите в интернет. Те са нещастни хора и трябва да ги съжаляваме.  60. Вдигай си ципа.  61. Не позволявай да те снимат в късната фаза на фирменото парти.  62. Когато се караш с жена, се старай вместо “ти – еди кво си”, да използваш “аз – еди кво си”. Пример: вместо “ти ме прееба”, ползвай “чувствам се преебан”.  63. Никога не давай на близък повече пари, отколкото си склонен да му подариш.  64. В непознат град се ходи само в ресторанти, където има повече хора.  65. Недей да пробутваш телефонния си номер, когато се запознаваш с момиче.  66. Не коментирай външния вид и характера на жената, с която твоят приятел има сериозна връзка. Дори да не я одобряваш.  67. Никога не повишавай тон на родителите си.  68. Не сядай на маса, ако нямаш пари да платиш цялата сметка.  69. Не носи диагоналка. Селско е.  70. Не се оплаквай. Никога, при никакви обстоятелства. (От фейсбук профила на Иво Сиромахов)", "date": "2019.10.26", "title": " 70 закона на мъжа\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bd%d0%b0%d1%88%d0%b5%d1%82%d0%be-%d0%bc%d1%8f%d1%81%d1%82%d0%be-%d0%b5-%d0%b2-%d0%b5%d1%81-%d0%b8-%d0%bd%d1%8f%d0%bc%d0%b0-%d0%b4%d0%b0/", "text": "Нашето място е в ЕС и няма да приемаме други алтернативи, заяви македонският премиер Зоран Заев на форум в град Прилеп. „Целият свят говори за нас и това, което сме направили, което вършим и заслужаваме. Ние сме пример за всеки водещ политик и експерт“, заяви лидерът на СДСМ. Той подчерта, че само това е правилният път, по който трябва да върви Македония и той няма алтернатива. „Наистина не е честно спрямо нас, защото ни обещаха. Обещаха, че ние ако изпълним нашата част, ЕС ще изпълни своята. Дискутираха до 2.30 часа през нощта и за съжаление се случи несправедливост. Но Ви уверявам, че от тази несправедливост тази наша малка страна ще се възроди като феникс. От това, което се чува в световния ефир, Европа говори за тази несправедливост, целият свят говори за тази несправедливост. Не приемаме никакви алтернативи, пактове, партньорства и не знам какви икономически проекти. Ние сме за пълноправно членство в ЕС “, заяви Заев.", "date": "2019.10.26", "title": " Зоран Заев: Нашето място е в ЕС и няма да приемаме други алтернативи"}
{"url": "https://trud.bg/%d0%bd%d0%b0-26-%d0%be%d0%ba%d1%82%d0%be%d0%bc%d0%b2%d1%80%d0%b8-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": "Проф. д-р Атанас Тасев , енергиен експерт, 74 г.   Владимир Тодоров , председател на Асоциацията на пострадали при катастрофи, 47 г.   Елхан Кълков , депутат от ДПС в 44-ото НС, 46 г.   Емил Кошлуков , директор на БНТ, продуцент, политик, 54 г.   Акад. Иван Тодоров , ядрен физик, 86 г.   Ивелин Попов , футболист, 32 г.   Красен Станчев , председател на УС на Института за пазарна икономика, 64 г.   Любомир Киров-Любо,  музикант, 47 г.   Проф. дтн Николай Вълканов , председател на СД на „Минстрой холдинг“, зам.-председател на УС на КРИБ, 69 г.   Сантра , певица И всички, които празнуват на Димитровден.", "date": "2019.10.26", "title": " На 26 октомври 2019 да почерпят"}
{"url": "https://trud.bg/%d0%b4%d0%bd%d0%b5%d0%b2%d0%b5%d0%bd-%d1%85%d0%be%d1%80%d0%be%d1%81%d0%ba%d0%be%d0%bf-%d0%bd%d0%b0-%d0%b0%d0%bb%d0%b5%d0%bd%d0%b0-%d0%b7%d0%b0-%d1%81%d1%8a%d0%b1%d0%be%d1%82%d0%b0-26-10-2019/", "text": "ОВЕН Деловата ви активност, въпреки почивния ден, ви помага за допълнителна финансова стабилност, ако не решите, че парите са ви достатъчни и не пропуснете сами добрите възможности за приходи. Общуването с колегите ви е хармонично. Изяснете възникналите и притесняващи ви недоразумения, които бързо ще бъдат забравени. В семейството ще се наложи да разрешавате проблеми свързани с децата, които все отлагахте. След напрежението през деня заведете любимите си на ресторант или си създайте уютна обстановка у дома, за да се насладите на чувствата си. Имате възможност да си доставите незабравими сексуални наслади. ТЕЛЕЦ От сутринта в този почивен ден няма да се разминете с проблемите. Недоволни от професионалната ви заетост, близките ви са причина за лошото ви настроение. Забравете за известно време за работата, отпуснете се и отпочинете. Ще имате радостна и приятна среща със стари приятели. Проблемите в семейството и с интимната ви половинка идват от вашата непрекъсната заетост и липса на време за вашите близки и за любимите ви хора. Ако не сте се прибрали навреме, не се надявайте на романтични мигове и сексуални наслади. БЛИЗНАЦИ Предпазвайте се от желанието и в почивния си ден да поставяте под съмнение мнението на околните. Без да спорите проведете разговорите с колегите си и изяснете правотата или грешката си. При заетите в сферата на услугите са възможни проблеми с недоброжелатели. Пазете се от грубост и неприкрита измама. Несемейните жени могат да създадат хармонично семейство. На семейните, които нямат деца напомня, че е време да помислят за потомство. Прибързаните бракове или сексуални контакти не са желателни. РАК Ще се сблъскате с недобронамереност и предателство от хора, на които сте се доверили в почивния си ден. Избягвайте новите запознанства. Бъдете сдържани в общуването. Денят ви носи вълнение и невъзможност да направлявате събитията. Бъдете внимателни, ако се налага да предприемете промени и да уволнявате на работното си място. Вашата безпричинна чувствителност по отношение на любимите ви хора е повод да се съмнявате в тяхната вярност. Не ревнувайте. Не се опитвайте да правите агресивен секс с партньорите си, само защото искате да си отмъстите. ЛЪВ Може да се наложи в почивния си ден внезапно да заминете в командировка, за да проверите дали във вашето представителство в друг град следват правилата на работа. Ако не пътувате завършете започнатите задачи. Уговорете провеждането на делови разговори, които ще ви донесат успех. Денят е добър за започване на промени и реформи във фирмата ви. Не бягайте от нови запознанства, които скоро могат да се превърнат за несемейните жени в романтична връзка, ако съумеете да прецените дали това е чаканата голяма любов, и дали сте сигурни в чувствата си. Семейните жени да не изневеряват. ДЕВА При среща с ваши роднини в този почивен ден ще възникнат проблеми във връзка с наследство или завещание, от които сте се отказали преди време, но те пак имат претенции. Опитайте се да подходите тактично. Постарайте се да не се разпилявате със странични занимания, които ви пречат. Несправянето със задълженията ви е във ваша вреда. Не отказвайте съвети от роднини, мили жени. Следобедът предлага нови запознанства и романтични увлечения. Ако не сте семейни, ще изживеете незабравими сексуални мигове, но само ако сте уверени, че чувствата ви са споделени. ВЕЗНИ Активни и импулсивни сте. Успехът не ви позволява да сте напористи и да налагате мнението си, ако в почивния ден сте на работното място, дори и ако не го приемат. Не прекалявайте с желанието си да въвеждате ред. Отхвърлете с успех всичките си изостанали задачи. Осъществете неочаквани, но полезни делови срещи. Очаквайте нови запознанства и неочаквани романтични приключения. Семейните жени да не изневеряват. Сексът ще ви зареди със сили и добро настроение. Не го пропускайте заради ината си. СКОРПИОН Обогатете се с нова информация свързана със служебните ви задължения. Искате да смените професионалното си обкръжението, което по ваше мнение сте надраснали, но деня не е подходящ. Анализирайте действията си и бъдете критични към собствените постъпки, планове и стремежи в почивния ден. Ще изживеете неочаквано романтично приключение, мили дами, но трябва да внимавате с общуването, особено при нови познанства. Нямате желание за секс ако сте семейни, а и ако се развеждате той е недопустим, защото може да ви изненада с неочаквана бременност. СТРЕЛЕЦ В почивния ден се налага да обсъждате с вашия началник начинание, свързано с риск. Ще изживеете разочарование, че иска да замразите работата си по започнат проект, въпреки че той ви го е възложил. Нервни сте и може предизвикате загуби. От вас зависи да не се предавате във властта на чувствата. Търсенето на работа днес ще се окаже неуспешно. Откажете се. Ще се радвате на неочаквани, но желани романтични приключения, които могат да се превърнат за несемейните жени в стабилна връзка. Семейните жени, които все още нямат деца могат да се отдадат на сексуални удоволствия, но и да очакват зачеване на дете. КОЗИРОГ С лекота ще се справите с проблемите възникващи в почивния ден. Не се занимавайте с търговия, за да си спестите финансови загуби. Общуването с много хора ще се отрази неблагоприятно на работата ви. Заредете се с търпение и заемете изчаквателна позиция. Постарайте се да не се разсейвате със странични задачи, които ви пречат на основната работа. Ревността създава сериозни недоразумения в личните ви отношения. Не опитвайте да измъкнете от любимите си признание, че са ви изневерили. Сексуалните удоволствия могат да премахнат недоразуменията в семейството ви. ВОДОЛЕЙ Създайте спокойна обстановка, ако сте на работното си място, защото от нея зависят успехите ви там в почивния ден. Не разговаряйте продължително по телефона и не се противопоставяйте на колегите си. Проведете деловите си разговори късно следобед. Без особени усилия ще се справите с основните си задачи. Избегнете влошаване на семейните отношения. Не прекалявайте с претенциите към любимите си хора, за да не ги отблъснете. Подгответе приятна романтична вечеря и се отдайте на желан и от двама ви секс. РИБИ Днес денят е почивен, а вие сте чувствителни към отправената ви критика и не се примирявате лесно с упреците за некачествена работа, които не отговарят на истината. Приемете, че отново ви завиждат. Устремени сте към материално благополучие, което ще донесе добри резултати. Не се отвличайте с второстепенни занимания. Несемейните жени, които са срещнали подходящ партньор, могат да сключат брак. Възстановете хармонията в семейните отношения. Сексуалните ви отношения са повода да се чувствате нещастни и незадоволени. Открийте причината.", "date": "2019.10.26", "title": " Дневен хороскоп на Алена за събота, 26.10.2019"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d1%80%d0%b5%d0%b3%d0%b8%d0%be%d0%bd/", "text": "Анализ на европейския индекс на регионална конкурентоспособност „Северозападът вече не е най-бедният регион в Европа“ определено е позитивна новина, но също така няма нищо общо с индекса на регионална конкурентоспособност (RCI) на ЕС. Настоящият текст се налага, от една страна, за да можем да разгледаме в подробности резултатите от едно от по-рядко публикуваните периодични изследвания на регионално ниво в ЕС, а от друга – да обясним грешките, които някои медии правят при представянето му (чрез заглавия като горното например). Какво представлява индексът и какво включва? Както личи ясно от заглавието му, RCI няма много общо с бедност или благосъстояние – основната му задача е да сравни регионите в ЕС на равнище NUTS-2 (за България това е регион за планиране) според събирателен индикатор за конкурентоспособност. Подобно на всички индикатори от този тип, RCI e сравнително абстрактен, тъй като включва редица подиндикатори и категории – в случая, 74 показателя, обединени в 11 категории. Широкият набор от показатели покрива много от различните аспекти на конкурентоспособността – от качеството на институциите и макроикономическата стабилност, през качеството на здравните и образователните системи до ефективността на пазара на труда и иновационния потенциал. Всеки един от тези аспекти заслужава отделен коментар, тъй като демонстрират силните и слабите страни на регионите както в рамките на дадена държава, така и в общоевропейски контекст. Как се представят шестте ре­гио­на на България? Трябва да започнем с уточнението, че нито един от регионите на България не се приближава до средноевропейската стойност на RCI и дори и най-добре представилият се в индекса – Югозападният, който съдържа столицата – е в долния край на таблицата, в компанията предимно на региони от Южна Европа, които понесоха по-тежък удар през кризисния период и се възстановяваха по-бавно след това. Южният централен район, който се класира на второ място сред българските региони, е 31-ви от дъното на класацията, от общо 268. В много от подкатегориите на индекса обаче българските региони постигат много сходни резултати. Причина за това е най-вече обстоятелството, че в тези подиндекси най-голяма тежест имат индикатори на ниво държава, например макроикономическата стабилност или качеството на основното образование. Въпреки че показателят за качеството на институциите включва и индикатори на регионално равнище, при тях отново няма чувствителни разлики между шестте региона за планиране в България, заради негативното влияние на корупцията и липсата на прозрачност (интересно е да споменем, впрочем, че според RCI първенец по качество на институциите в страната е Южният Централен регион, а не Югозападният, както във всички останали категории). Ясно личат няколко конкуренти предимства, по които Югозападният регион се представя по-добре в сравнение със средноевропейските равнища – висшето образование и добрите резултати на пазара на труда. Иновационният потенциал на столицата и околните области също се приближава до средноевропейските равнища и, на фона на досегашната динамика, има всички изгледи да ги достигне в следващото издание на RCI. Ясно личат обаче разликите в инфраструктурната свързаност на регионите на север и на юг от Стара планина – докато южните региони, благодарение на завършената магистрала и като цяло по-качествените пътища постигат относително добри резултати при инфраструктурата, то ниското качество на инфраструктурата значително задържа конкурентоспособността на северните. Въпреки че между регионите на България има значително разслоение, всички региони постигат най-слабите си резултати в областта на качеството на здравеопазването, като причина за това може да се търси във включването на смъртността по пътищата и здравословната продължителност на живота сред индикаторите, като България е сред най-слабо представящите се в Европа по тях страни. Югозападният регион настрана, останалите части на страната имат проблеми и с иновационния потенциал – очаквано, предвид че тази категория включва регистрирани патенти, научни публикации, разходи за развойни дейности и износ на високотехнологични продукти, каквито отсъстват в повечето региони на страната.   Къде има нужда от подобрение? Въпреки че целта на RCI e да очертае конкурентните предимства и проблемите на европейските региони, а не да предписва политики, прегледът на подиндексите позволява извеждане на заключения, които чувствително биха подпомогнали регионалната конкурентоспособност, особено на тези, които се представят по-слабо. • Подобряване на инфраструктурната свързаност, особено в Северна България. • Повишаване на качеството на висшето образование. Докато в София има университети, които се приближават поне до средните европейски нива на качество, то останалите региони остават назад. • Увеличение на иновационния потенциал. Високотехнологичният сектор и развойната дейност на България са съсредоточени почти изключително в столицата и, повечето региони не успяват да се възползват от бума на технологиите през последните години. • Фокус върху пазара на труда на регионално ниво. При представянето на трудовия пазар, има видими разлики между Югозападния и Южния централен регион от една страна, и останалите от друга. От седмичния бюлетин на ИПИ, с малки съкращения", "date": "2019.10.26", "title": " Как се представят българските региони"}
{"url": "https://trud.bg/%d0%b7%d0%b0%d0%b4%d0%b0%d0%b2%d0%b0-%d1%81%d0%b5-football-manager-20-%d0%bd%d0%be-%d0%b2%d0%b5%d1%87%d0%b5-%d0%b2-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%b5%d0%bd-%d0%b2%d0%b0%d1%80/", "text": "Новата версия на Football Manager е точно зад ъгъла. Водещи световни медии разкриха, че играта излиза на пазара на 19-ти ноември тази година. Две седмици по-рано обаче ще бъде налична бета версията за нетърпеливите, направили предварителна поръчка. Играта позволява на всеки футболен запалянко да се превъплъти в ролята на треньор на любимия си отбор. Компанията Sports Interactive създаде симулатора още през 1992 година за компютрите Amiga и Atari ST под името Championship Manager. За 27 години Football Manager, както бе преименувана през 2005-та, вече е в топ 3 на най-продаваните игри във Великобритания, заема водещи места и в световните класации. Сега симулаторът дотолкова се е развил и модернизирал, че новата версия ще бъде в изцяло екологична опаковка. Досегашните пластмасови кутии ще бъдат заменени със 100% рециклирана хартия. Това нововъведение може да спести до 20 тона пластмасови обложки, а също и да стартира изцяло нов подход в маркетинга на тази индустрия.  Освен това промени ще има и в самия геймплей. От разработчика Sports Interactive съобщават, че ще има нови опции при преговорите с набелязаните попълнения. Така например на даден вратар ще му бъде съобщавано преди да подпише договор, че целта на трансфера е да играе основно в различните турнири, а не за първенство. Тази опция ще улесни отношенията на ниво играч-треньор, тъй като в играта това влияе пряко на настроението на футболистите. Друго подобрение ще бъде по-подробния анализ на скаутите за предстоящия съперник – изготвяне на идеален състав за мача, най-подходяща тактика и точните думи, с които да бъдат мотивирани футболистите. Евентуалното подаване на оставка също може да има ново развитие. Досега тя бе приемана без разглеждането й, но ако клубът държи треньорът да остане, ще предлага на играещия договор, с по-добри условия.  Играта дотолкова навлезе във футболната култура, че отборите вече започнаха да назначават любители на Football manager на работа. Последният такъв пример е от Сърбия, където Андре Павлович получи предложение от втородивизионния ФК „Бежания“. 22-годшният фен на играта изпратил успехите, постигнати с въпросния тим във виртуалния свят – 1/2-финал в Шампионската лига след 16 сезона начело на тима, в които спечелил 10 титли и 6 купи на Сърбия. Това дотолкова впечатлило шефовете на клуба, че му предложили да стане анализатор във ФК „Бежания“.", "date": "2019.10.26", "title": " Задава се Football Manager 20, но вече в екологичен вариант"}
{"url": "https://trud.bg/67-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b2-%d0%b5%d1%82%d0%b8%d0%be%d0%bf%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%b1%d0%b5%d0%b7/", "text": "Най-малко 67 души загинаха в Етиопия заради безредиците в различни части на страната. Те са предизвикани от съобщения за натиск на властите върху етиопския политически активист и медиен мениджър Джавар Мохамед, предаде БГНЕС. Сред загиналите са петима полицаи. 13 души са починали от куршуми, а останалите от травми, получени от удари с камъни. Вълненията пламнаха, след като Джавар Мохамед обяви, че престоят му в Адис Абеба е застрашен. Той заяви също, че е снета държавната охрана на дома му, което е „създало опасност от проникване на злосторници”. Джавар Мохамед е възпитаник на Станфордския университет и става известен като организатор на младежкото движение, което изигра съществена роля в протестното движени през 2016-2017 години. През 2018 г. това движение доведе на власт сегашния премиер Абия Ахмед. Тогава Мохамед бе негов поддръжник. Но през последните месеци отношенията между тях се влошиха, съобщи телевизия „Ал Джазира”. Като представител на народа оромо, който е най-многобройният в Етиопия, Мохамед се стреми към разширяване на правата му, включително политическите.", "date": "2019.10.26", "title": " 67 души са загинали в Етиопия заради безредици"}
{"url": "https://trud.bg/%d0%b1%d0%bb%d0%b8%d0%b7%d0%be-%d0%b5%d0%b4%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%b4%d1%83%d1%88%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b2/", "text": "Около един милион души участваха в мирна демонстрация в чилийската столица Сантяго в петък и поискаха радикални реформи в страната, предаде ДПА. „Днес Чили преживява исторически ден. Регионът на Сантяго (административна единица – б.ред.) играе водеща роля в мирното шествие на около един милион души, които представляват мечтата за едно ново Чили“, написа кметът на столицата Карла Рубилар в Туитър. Според местните власти около 18 часа местно време над 820 хиляди души са се били събрали мирно на площад Бакедано, една от основните забележителности в центъра на Сантяго. Демонстрантите, които настояват за оставката на президента Себастиан Пинера, преминаха пред сградата на правителството без инциденти. Протести се провеждат и в други градове на страната, сред които Валпарайсо, Пунта Аренас и Вина дел Мар.  Междувременно армията потвърди, че в събота в столицата отново е наложен комендантски час от 23 часа вечерта до 4 часа сутринта. През последната седмица южноамериканската страна е разтърсвана от протести, в които загубиха живота си 19 души. За пет от жертвите се смята, че са убити от силите за сигурност. Президентът Пинера отмени увеличението на цената на билетите за метрото, което беше повод за протестите. Освен това той обяви реформи, насочени към облекчаване на положението на най-бедните граждани, като увеличение на пенсиите и на минималната заплата. Въпреки това протестите продължават, а демонстрантите отхвърлят реформите като недостатъчни и настояват за изтегляне на армията от улиците. В четвъртък Пинера обяви, че правителството работи върху план на отмяна на комендантския час и извънредното положение, наложено в много градове и региони.", "date": "2019.10.26", "title": " Близо един милион души протестираха в чилийската столица Сантяго (СНИМКИ и ВИДЕО)"}
{"url": "https://trud.bg/%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d1%8a%d1%82-%d0%b8-%d0%b0%d0%b2%d1%82%d0%be%d1%80-%d0%bd%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%b1%d1%8a%d0%bb%d0%b3%d0%b0/", "text": "Всеки от нас има верния усет за наложителните промени, които ще направят живота ни по-достоен В края на лютата надпревара за местната власт дали политиците ще се окъпят в народна любов под формата на вот в тяхна полза или гласоподавателите ще отидат за риба и какво е всъщност за един въдичар да е на риба. И как „без да искаш“ можеш да напишеш книга, която се продава и чете 20 години и да се издава за трети път, разговаряме с най-добрия рибар между журналистите Мир Богоев. – Каква е Вашата прогноза г-н Богоев – ще имат ли слука кандидатите да спечелят народната любов, за да ни управляват, или гласоподавателите ще отидат за риба?  – Важното е да не идат за гъби, нали у нас това беше класиката? На риба обаче вече може да се отиде, дори в близката чужбина – Гърция, Румъния, Сърбия и това е прекрасно. Ама нещата за България не можем да получим отвън. За да живеем по-добре, ни трябват смелост и активност. Защото там, където е домът му, всеки от нас има верния усет за наложителните промени, които ще направят живота ни по-достоен. Ето защо всеки трябва да гласува, а рибата няма да ни избяга… – Ако през всичките тези години в медиите сте имали късмета да пишете само за лов и риболов, Вие сте щастлив човек, които се е забавлявал докато работи. Така ли е?  – Може и така да е, макар че не съм писал само за лов и риболов. Години се занимавах с наука, образование и екология. Бях и добър репортер, защото, както се казваше във факултета – репортера го хранят краката, а не главата /смее се/… Пътувах много по всякакви задачи. Докато дойде и един период, когато се хванах да пиша сатирични политически текстове. Дадох нов живот на жанра на памфлетите. Беше през 1992-4 година във в. „Континент“. Рубриката се наричаше „ Не се взимай на сериозно“. С това име „си бяхме вързали гащите“, че уж всичко е само майтап. Но казвахме нещата едно към едно, така както в никой друг жанр не можеха да бъдат написани. Там се редувахме с Михаил Вешим, Ясен Антов, Румен Белчев, Кръстьо Кръстев, Димитър Бежански, Валентин Пламенов, Любомир Методиев и други колеги сатирици, за да има всеки ден нещо актуално и в различен стил.Пишеше се без никаква жал към никого! Живеехме още в лудите години на опиянение от демокрацията. Тогава нито политиците имаха опита как да ни манипулират и как да се справят с редакциите, нито редакциите се поддаваха на натиск и не цепеха басма никому. Това продължи докъм 1995 година. Това бе и най-щастливото писане в моя живот. – Разкажете как ставаха нещата в журналистиката тогава?  – Сутринта, според информацията, сам решаваш с какво ще се захванеш, проучваш, пишеш и на другата сутрин е във вестника. Веднъж прочетох, че през България ще мине една натовска колона с бойна техника натоварена на влак. И написах в един памфлет как докато минава през нашата забележителна таковина, няма как на тази техника да не u се случат разни „събития“. Два дни по-късно се появи официално съобщение, че на братята натовци са им откраднали акумулаторите от техниката по време на движение от влака!? И като пристигнали в Сливен, не могли да запалят и да слязат на собствен ход. По това време френският „Фигаро“ беше пуснал един репортаж от България, който започваше така: „В България колите са общи. Подкарва я онзи, който пръв я отвори.“ Такива бяха времената, щом си паркираш колата – тя заживява свои живот и може да тръгне нанякъде, или да изчезне завинаги… – Обичате журналистиката, а сте по-известен енциклопедист?  – Не съм имал никога мераци за писане на книги. Идеята за „Българска риболовна енциклопедия“дойде от издателство „Труд“, докато работих във вестника. – Да Ви върна в началото. Кога и как се запалихте по риболова?  – С риболова се хванах като дете. Извадих първата си риба, когато бях на 5 години. Бяхме на море. Тогава на почивка се ходеше за цели 3 седмици. Баща ми, който бе много запален ловец, дири си носеше пушката. Хукваше сутрин рано за гълъби и пъдпъдъци, а после на плажа. Един ден извади ролка влакно, на която имаше жена с люспеста опашка – сирена! Носеше 2-3 плувки и няколко куки. Но нямаше прът и ми отряза пръчка от бъз. С тоя такъм и намачкан хляб отидохме на реката. И в един миг плувката трепна, знаете как е с новобранците и късмета, после изчезна, аз дръпнах и зад гърба ми тупна сребърна рибка! Скочих, хванах я и тя остави по ръката ми от люспите си. Те се залепиха за мен така, както аз залепнах за риболова. И вече 60 години. – Не сте се отказвал нито за миг?  – Не съм си и помислял. Каквото и да съм правил след това, винаги съм бил и въдичар! Всичко съм ловил и съм се опитвал да хвана, но сърцето ми си остана в речния риболов. Никога не му изневерих. Това е като всичко друго в живота – може да опиташ различни неща, но твоите са един малък кръг и ти си ги къташ. Имах възможност и с лодки и яхти да скитам по моретата, но след като се наситих на модите в риболова, пак се върнах на Струма да търся мряна и скобар. Има места, на които ходя от 40 години. Един камък, на който, главата ми се изчиства, не зная в кой век съм. Там е бързей, който като ти дъни 10 часа, всички днешни мисли си заминават и целия ти стрес си отива. Седиш си и си следиш плувката, горе пеят птици, водни кончета кацат по пръта, сменят се облаци и картини, а ти си като индианец – слят с всичко наоколо и се чувстваш вълшебно. И нищо да не хванеш, е супер! Нончо Воденичаров, бившият кмет на Раднево, ми разказа една рибарска история. Довели му гост кмет от САЩ на яз. „Овчарица“, където той отглеждаше риба. Подготвили се нашенците, пръснали 2 чувала царевица с лодка, а после пуснали две шамандури, за да знае къде да хвърля гостът. Сложили щатския кмет в средата и около него се подредили останалите от делегацията. Цял ден край високия гост от ляво един вади 6 кг шаран, от дясно излиза 8 кг шаран, друг лови 8 кг амур, после 12 кила… Янкито седи и гледа слуката на околните. Чак вечерта на смрачаване му удря едно шаранче 2 кила. На изпроводяк наште почнали да му се извиняват, така и така „изложихме се пред чужденците“. Вижте какво, рекъл кметът, ние в Щатите познаваме само два вида риболов – много добър и отличен. Когато отидеш на риба и не хванеш нищо, е много добър. Хванеш ли каквото и да било, става отличен! – Това ли е истинският подход на ценителите към риболова?  – Вижте, ако човек вземе да смята бензина, цената на такъмите, на захранката и стръвта, излиза, че може да мине изцяло на сьомга. Но ако искаш да изживяваш нещата – просто трябва да си извадиш риболовен билет и да ходиш на места, където все още може да ловиш не „на вързано“. Не на „платената любов“, както жаргонно наричаме водоемите за платено риболовстване, а край реките, язовирите и моретата, където животът следва своя естествен ход. – Заради хобито ли станахте писател?  – В началото на 1996 г. ме поканиха в „Труд“. Освен, че трябваше да продължа с памфлетите, трябваше да направя и една страница за лова и риболова. До този момент темата липсваше във всекидневниците в централния печат, а после всички взеха да я копират. Рубриката „Наслука“ тръгна на подсечена спортна страница и си представете – отгоре футбол, а отдолу заглавие: „Разяреният глиган лети като пикап без спирачки“. Макар в редакцията да гледаха с недоверие на тази работа, се оказа, че тематиката се чете яко и ми дадоха цяла страница. Не е без значение и фактът, че тогава в „Труд“ имаше дружинка въдичари – Павчо и Ачо от секретариата, зам. главният Никола Кицевски и първият зам. главен редактор Николай Стефанов. С тях ходихме на риба и те бяха наясно какво зная и мога в рибарлъка. – А как стана енциклопедист?  – Вече се чуваха отзивите за страницата „Наслука“ в „Труд“. И те бяха добри. Посветените в лова и риболова хора намериха мястото за своето хоби, което им помагаше, дори когато на са на излет, да останат слети с емоцията. Пишех за риби, дивеч, патрони, такъми и най-хубавото – разказвах за слуката на колеги рибари и ловци, които излизаха и на снимки. Това са нюанси на хобито, които ни правят съпричастни. Защото представете си един доктор, който бичи тежки дежурства, с дни не излиза от болницата, обаче е рибар и това е неговата страст. Идва петъчния брой на в. „Труд“, макар да знаеш, че няма да идеш за риба, виждаш кой къде е бил, виждаш някой ухилен като пача, който държи дърта щука и му личи, че направо е леко „мръднал“ от адреналина. На съседната снимка грее дете с първата си уловена рибка. А отделно четеш тука дава, там не дава и какво ловят хората, с какви такъми и чалъми. И за 10 минути главата на нашия доктор се прояснява и стресът му се изпарява. С друго настроение той се връща към това, което неизбежно го съпътства в живота – бачкането. – Енциклопедията, как стана книгата?  – Един ден шефът на издателство „Труд“ Никола Кицевски, ме хвана в коридора с предложение за риболовна енциклопедия. Първо му рекох, че не съм писател. След време пак ме настигна и каза: „Ето сега ще те направя милионер“. Вярно беше, годината бе 1998-a, времето на хиперинфлацията. Един хляб струваше 400 лева, а едни цигари 800. Такъв милионер станах, като „господин за един ден“. Изискванията си той събра в едно изречение: „Всичко вътре да е истина, всеки да може да се научи на риболов, ама да се чете като криминале“. – Трудно ли стана писател?  – Имаше си своите перипетии. Разгръщах отново и отново 20-те рибарски енциклопедии, които имам в библиотеката си и бях изчел до изчегъртване на руски, английски и френски. Но преди ги четях, за да се уча и за удоволствие, а когато започнах да работя върху книгата, отново ги четях, но така, че да мога да науча на риболов и други хора. Отлично познавах класиката в жанра в Европа и Щатите, и исках българската риболовна енциклопедия да не пада по-долу. Затова държах и на съответната полиграфия. Тогава се запознах и с художника Виктор Паунов, който е автор на прекрасните рисунки в книгата. Днес той е професор, но си остава вълшебник в рисуването на животни. Той илюстрира и следващата ми книга – „Българска ловна енциклопедия“. В редакцията тогава имаше три лаптопа. Единият бе при спортистите и те не даваха да се барне. Щото с него отразяваха Стоичков! Абсурд да го взема! Другият беше в международния отдел, а третият се ползваше за командировки в чужбина. Третия ми го дадоха, тогава нямах свой компютър. Бях стигнал до половината на книгата, когато започна войната в Югославия и Севда Диновска грабна лаптопа с ръкописа на енциклопедията, и хукна под бомбите да прави репортажи от Белград. Междувременно от всички 6 американски ракети „Харм“, които паднаха в България, само на белоградчишката не съм ходил, на всички други бях в кратера, пък и никой не ми даде т.н. творчески отпуск, за да си пиша книгата. Аз разбира се желаех само най-доброто на Севдето и я чаках да се върне жива и здрава. А тайно се надявах, че и книгата в лаптопа, ще си дойде с нея. Но веднага си купих компютър… – Вече 20 години тази, написана като криминале, риболовна енциклопедия се чете и търси. Съвсем скоро излезе трето, допълнено издание, кое е новото в него?  – Нов е целият раздел за риболова и рибите при съседите. Тук са всички особености на гръцкия риболов, на турския, на сръбския, македонския и румънския. При това – подробно – от брега, от лодка, морски, сладководен и т.н. Нов е и подробният раздел за важните риби в Средиземно море, а там има избор от цели 800 вида! За сравнение всички регистрирани риби у нас са едва 207 вида. Нататък идват профилите по видове риби. Как, с какви такъми и примамки българинът да хване дорадо, риба меч, фагри, тон, паламуд, баракуда, амбърджак, лефер, ципура, зарган, синегрид, мормура, спарус, саргус, меланура, сарпа, гопа, морски кефал, кольос, лаврак, лихия, групър… При това информацията тук е с представяне на местообитанията, на миграциите, на най-подходящата стръв или примамки за всяка риба. Книгата дава сведения и за всички такъми, за всеки стил в риболова – спининг, мухарство, щекарство, фидър, на плувка, на дъно, а и за начините за хващане на всеки конкретен вид риба – в реките и сладководните водоеми, в Черно море, в Средиземно море, но и в океаните по света. Това е истинска енциклопедия, в нея има всичко и за рибите – за техните сетива, за поведението им, както и доказаните в практиката тактики и начини те да бъдат примамени и извадени от въдичаря. Лаская се и от мисълта, че това е и една цивилизационна книга, която „хваща“ риболова от праисторията и го проследява до съвременността – с цялото му развитие, разнообразие и пълно богатство. Сигурно и затова хората я търсят и четат вече 20 години.   Нашият гост  Мир Богоев е роден през 1954 г. в София. Израснал е на “многострадалната” днес ул. “Граф Игнатиев” и на ул. “Гурко”. Завършил е журналистика в Софийския университет. Работил е в 15 редакции на национални вестници и списания. Бил е радактор във вестниците “Софийско утро”, “Континент” и “Труд”, списанията “Сега” и “Български дневник”. Бил е главен редактор на списание “Лов и риболов” и зам. главен редактор на вестник “Риболов”. Автор е на “Българска риболовна енциклопедия” и на “Българска ловна енциклопедия”.", "date": "2019.10.26", "title": " Журналистът и автор на първата „Българска риболовна енциклопедия“ Мир Богоев пред „Труд“: Когато си за риба, и нищо да не хванеш, е супер"}
{"url": "https://trud.bg/%d0%b4%d0%bd%d0%b5%d1%81-%d0%b5-%d0%b4%d0%b5%d0%bd-%d0%b7%d0%b0-%d1%80%d0%b0%d0%b7%d0%bc%d0%b8%d1%81%d1%8a%d0%bb-%d0%bf%d1%80%d0%b5%d0%b4%d0%b8-%d0%bc%d0%b5%d1%81%d1%82%d0%bd%d0%b8%d1%8f-%d0%b2%d0%be/", "text": "Днес е ден за размисъл преди местните избори утре и не се допуска никакъв вид агитация. Законът предвижда и други забрани, които важат и за самия изборен ден. Не се разрешава и оповестяването под каквато и да било форма на социологически проучвания до затварянето на изборните секции. Според ИК е недопустимо също и разпространяването на нови агитационни материали, както и унищожаването на материали, поставени в съответствие със законовите изисквания на местата, определени от кмета на съответната община. В различните държави „изборната тишина“ трае различно – от 48 часа до три дни, отбелязва БТА. Денят за размисъл е и ден за финална подготовка на изборните секции – обособяват се например т. нар. тъмни стаички за гласуване.", "date": "2019.10.26", "title": " Днес е ден за размисъл преди местния вот утре"}
{"url": "https://trud.bg/%d1%82%d0%b0%d0%b7%d0%b8-%d0%bd%d0%be%d1%89-%d0%bc%d0%b5%d1%81%d1%82%d0%b8%d0%bc-%d1%81%d1%82%d1%80%d0%b5%d0%bb%d0%ba%d0%b8%d1%82%d0%b5-%d1%81-%d0%b5%d0%b4%d0%b8%d0%bd-%d1%87%d0%b0%d1%81-%d0%bd%d0%b0/", "text": "Тази нощ в 4 ч. връщаме стрелките на часовника с час назад. Така от лятното часово време преминаваме към зимното, или към астрономическото. Смяната на часовото време може би скоро ще приключи, след като през септември 2018 г. Европейската комисия предложи местенето на стрелките да бъде прекратено за страните в ЕС. Всички страни трябва да изберат в кое от двете часови времена да бъде за постоянно. Решението все още не е окончателно и евентуалната смяна на часовото време в страните от ЕС засега се отлага за  2021г.", "date": "2019.10.26", "title": " Тази нощ местим стрелките с един час назад"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0/", "text": "Двама души са пострадали при тежка катастрофа по пътя Русе-Разград, край село Бъзън. От Спешна помощ в крайдунавския град съобщиха, че сигналът за инцидента е подаден малко след 20,40 часа вчера вечерта. Челно са се блъснали два автомобила. Веднага на място са били изпратени екипи на полицията, на Спешна помощ и на противопожарната служба. При удара са пострадали 23-годишна жена и мъж на 26 години. Те са откарани в русенската болница, като и двамата са получили фрактура на крак. Движението в района се осъществява в едната лента и се регулира от екип на полицията.", "date": "2019.10.26", "title": " Двама души са ранени при катастрофа на пътя Русе-Разград"}
{"url": "https://trud.bg/%d0%b4%d0%b5%d1%81%d0%b8-%d1%82%d0%b5%d0%bd%d0%b5%d0%ba%d0%b5%d0%b4%d0%b6%d0%b8%d0%b5%d0%b2%d0%b0-%d0%bd%d0%b0-%d1%87%d0%b5%d1%80%d0%b2%d0%b5%d0%bd%d0%b8%d1%8f-%d0%ba%d0%b8%d0%bb%d0%b8%d0%bc-%d0%b2/", "text": "Позната е в Италия, където се е снимала в повече от 35 филма Актрисата представи филма “Занаятът на оръжията” Деси Тенекеджиева и младият актьор от Народния Театър Димитър Николов се разходиха по червения килим на откриването на филмовия фестивал в Рим. Двамата бяха официални гости на един от най-бляскавите кино форуми в света, който продължава до неделя и имаха възможността да се срещнат със звезди като Едуард Нортън, Джон Траволта, Бил Мъри, Виола Дейвис и други, които също бяха част от елитното събитие. Тенекеджиева е позната в Италия, където се е снимала в повече от 35 филма. Тя бе в Рим за представянето на “Занаятът на оръжията” на Ерманно Олми, който бе част от специална селекция, отдаваща почит на легендарните италиански режисьори Фелини, Олми и Пазолини. В лентата българката изпълнява главната женска роля и влиза в образа на Мария Медичи.Филмът е един от най-награждаваните в италианското кино, като печели девет награди “Давид на Донатело”, става Европейски филм на годината и получава номинация за “Златна палма” през 2001 г. На червения килим Тенекеджиева облече рокли на британския моден бранд Kolchagov&Barba, в който дизайнер е българинът Светослав Колчагов, работил дълги години за Вивиан Уестууд. Димитър Николов пък бе в Рим бе по покана на Освалдо де Сантис – дългогодишен Президент на Twenty Century Fox Италия и на международния филмов консултант Ива Иванова. Това бе една от изненадите, които Димитър получи през април печелейки голямата Награда за Полет в изкуството на фондация “Стоян Камбарев”.", "date": "2019.10.26", "title": " Деси Тенекеджиева на червения килим в Рим"}
