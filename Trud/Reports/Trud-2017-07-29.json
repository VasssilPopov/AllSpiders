{"url": "https://trud.bg/%d0%b8%d0%b4%d0%b2%d0%b0-%d0%bb%d0%b8-%d0%b5%d0%bf%d0%be%d1%85%d0%b0%d1%82%d0%b0-%d0%bd%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bc%d0%be%d0%b1%d0%b8%d0%bb%d0%b8%d1%82%d0%b5-%d0%b8%d0%bd/", "text": "Великобритания обяви по-рано преди дни, че ще забрани продажбата на нови коли на бензин и дизел от 2040 г. в опит да намали замърсяването на въздуха. Такива планове има и Франция, а кметовете на Париж, Мадрид, Мексико сити и Атина се готвят да забранят влизането на дизелови автомобили в центъра на столиците най-късно до 2025 г. Ако намеренията на тези няколко страни и градове станат глобална тенденция, това ще е силен удар за производителите на петрол и ще трансформира автомобилната индустрия и една от иконите на капитализма през XX век – самият автомобил. Такова развитие ще сложи край на над 100-годишната епоха на колите с двигатели с вътрешно горене и ще започне нова – на електромобилите. Доклад на швейцарската банка Ю Би Ес от май прогнозира, че тази ера ще започне първо в Европа, където за „зелените коли“ има субсидии, данъчни облекчения и други стимули, докато за тези с вътрешно горене растат ограниченията за шофиране и паркиране, а за производителите им – глобите за неспазване на еконормите. Банката направила детайлен „разрез“ на първия масов електромобил „Шевролет Болт“, който в Европа се продава като „Опел Ампера-е“. И стига до извода, че цената за притежаването му, включително зареждането и други текущи разходи, ще се изравни догодина с тази на колите с вътрешно горене, като „Фолксваген Голф“. Очаква се този паритет да бъде достигнат в Китай през 2023 г. и в САЩ през 2025 г. На тази основа Ю Би Ес увеличи прогнозата си за глобалните продажби на коли на ток през 2025 г. – до 14% дял по света и една трета в Европа. През 2016 г. електромобилите са били 0,2% (1,3% с хибридите) от продадените нови коли в Европа. „Опел Ампера-е“, който с едно зареждане минава около 380 км, има базова цена от $37 000, но Ю Би Ес сметнали, че производствената е $28 700 с над $4000 по-малко от очакваната. Тъй като електромоторът има само 3 движещи се части при 113 на голфа, това означавало $255 за годишна поддръжка при $610 за колата с вътрешно горене. Тъй като все още продажбите на електромобили са малки, „Дженерал мотърс“ губел по $7400 на кола, но през 2025 г. печалбата от кола ще стане поне 5%, включително заради поевтиняването на батериите, които са около 60% от общата цена на автомобила. Средната цена за киловатчас е паднала от $1000 през 2010 г. до $227 през 2016-а, като границата от $100 за квч, при която колите на ток и с двигател с вътрешно горене стигат паритет, се очаква да бъде постигната между 2020 г. и 2030 г., сочи анализ на друга банка – „Барклис“. Ключов проблем пред популярността на електромобилите е времето за зареждане на батериите и липсата на електростанции. Само Лондон трябва да похарчи над $10 млрд., за да изгради инфраструктура, която да е практична за притежателите на коли на ток, сочи проучване на „Аликс партнърс“.", "date": "2017.07.29", "title": " Идва ли епохата  на електромобилите (ИНФОГРАФИКА)\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b3%d0%b5%d1%80%d0%b3%d0%be%d0%b2-%d0%be%d1%82-%d0%b1%d1%83%d0%b7%d0%bb%d1%83%d0%b4%d0%b6%d0%b0-%d0%b1%d1%81%d0%bf-%d1%89%d0%b5-%d0%bf%d1%80%d0%b5%d0%b1%d1%8a/", "text": "Областният лидер на БСП-Пловдив Георги Гергов се изкачи в събота навръх Бузлуджа редом със своите съпартийци и на историческата поляна декларира твърдата си увереност, че столетницата ще пребъде и че левицата скоро отново ще е на ход. „Всички вестникарски скоро ще си отидат, но ние ще останем. И когато трябва да се спасява България, ще бъдем отново ние. БСП направи всичко възможно, пренебрегна себе си, когато приемаше Конституцията, която имаме. Защото сега, когато сме в кризата, въпреки че не я признават, пак БСП е реалната партия, която стои на краката си.  Ние сме на ход, дори и да ни биха този път, БСП ще пребъде. Ние вярваме в идеята! Всеки има емоция, всеки има свое виждане за нещата, но има нещо много важно – тази партия винаги е жертвала, дори и себе си заради хората“, декларира Георги Гергов. Той бе начело на групата от Пловдивска област и заедно с представители на младежката организация на БСП, депутатите от региона Теодора Халачева, Георги Търновалийски и Манол Генов, кмета на Садово Димитър Здравков, общински съветници и социалисти от региона засвидетелстваха своята признателност към първооснователите. Според Георги Гергов 126 години след основаването си БСП за разлика от всички нови формирования и партийки си остава единствената истинска партия. „Ние сме българи, ние сме патриоти, ние сме истински. Да, мачкат ни днес, но те са за кратко. Ние рано или късно ще защитаваме и ще претворим своите идеи и  програми в управлението на страната и ще сме щастливи, че  живеем нормално, че сме в Европейският съюз, че обичаме Русия, че сме истински, че сме българи. И в този момент не е важно,   дали сме разделени на два, три, пет или десет лагера. По-важно е нашата партия да просъществува, да премине кризите, да успеем в този тежък период. Не да имаме 80 народни представители, ние трябва да управляваме България, не заради нас, а заради хората. Ние сме положителните герои.  Няма нито един човек,  който, независимо от своето лично да не мисли в сърцето си за партията, за това какво ще направим за партията. Ние вярваме в това и хората ще го  разберат!“, категоричен бе Георги Гергов.", "date": "2017.07.29", "title": " Георги Гергов от Бузлуджа: БСП ще пребъде! Всички вестникарски герои скоро ще се отидат, но ние ще останем"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b4%d0%b5%d1%86%d0%b0-%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%bf/", "text": "Десетки деца и родители се включиха днес в спортния празник „Не стой у вас, играй с нас“, който се проведе на стадиона в Дебелец. Децата мериха сили в интересни игри като народна топка с балон с вода, стрелба с воден пистолет, точен мерник по мишена – стълба, дрибъл, бягане с чували и други. Изключителен интерес предизвика семейната игра, в която родители теглиха своите деца, завързани в чаршафи. От всяка игра бяха излъчени по петима победели, които получиха награди, осигурени от Съюза на пивоварите в България, сдружението на кметовете „Янтра – 2001“ и Кметство гр. Дебелец. Спечелилото сем. Петкови получи голямата награда – палатка. Отличени бяха и най-малките участници – Преслава на 3 год. и 5-годишният Виктор.  Наред със състезанията, малки и големи, заедно танцувахме и се подкрепихме със вкусен сладолед. Днес започна и ремонтът на пътната настилка в Дебелец. Закърпени ще бъдат приоритетно дупките по най-натоварените участъци. Общо около 600 кв.м ще бъдат подготвени, фрезовани и запълнени с асфалтова смес. Стойността на средствата за 2017-а година по Инвестиционна програма на Общ. В. Търново, определени за Кметство Дебелец, е в размер на 13000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Десетки деца и родители се включиха в празника „Не стой у вас, играй с нас“ в Дебелец"}
{"url": "https://trud.bg/o%d1%81%d1%81%d0%b5-%d0%b0%d0%bd%d0%ba%d0%b0%d1%80%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%be%d1%82%d0%ba%d0%b0%d0%b6%d0%b5-%d0%be%d1%82-%d0%be%d0%b1%d0%b2%d0%b8/", "text": "След решението на съда в Истанбул по делото срещу служители на опозиционния вестник „Джумхуриет“ Турция трябва да се откаже от обвиненията срещу журналисти за подкрепа на тероризма, заяви днес представителят на Организацията за сигурност и сътрудничество в Европа /ОССЕ/ по въпросите на свободата на медиите Арлем Дезир, цитиран от   Дезир каза, че решението на съда да освободи временно от ареста седем от общо 19 обвиняеми служители на „Джумхуриет“ е важна стъпка, но фактът, че някои журналисти са в затвора и срещу тях са повдигнати сериозни обвинения, свидетелства за критичното състояние на свободата на медиите в Турция. Според представителя на ОССЕ на първите съдебни изслушвания не са били представени никакви доказателства за престъпленията, в които са обвинени журналистите.  Дезир заяви, че всички журналисти трябва да бъдат пуснати на свобода, а съдебният процес срещу тях трябва да бъде максимално открит и прозрачен. Съдът в Истанбул нареди вчера да бъдат пуснати от арест 7 служители на в. „Джумхуриет“, но отказа да освободи други петима. Останалите обвиняеми бяха освободени по-рано. Обвиняеми по делото са общо 19 души. Двама от тях, единият от които Джан Дюндар – бивш главен редактор на „Джумхуриет“, са подсъдими задочно. Дюндар се намира в Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " OССЕ: Анкара трябва да се откаже от обвиненията срещу журналисти"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%be%d0%b4%d0%be%d0%b1%d1%80%d0%b8-%d0%bc%d0%b5/", "text": "Македонското правителство е разгледало и одобрило Меморандум за сътрудничество в областта на природния газ между македонското Министерство на икономиката и българското Министерство на енергетиката, предаде агенция МИА. Меморандумът е приет на заседание на правителството в петък, а кабинетът е упълномощил министъра на икономиката Крешник Бектеши да подпише документа В съобщение на македонската правителствена пресслужба се посочва, че с това сътрудничество се дава възможност за нова пряка връзка между газовите системи на двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Македонското правителство одобри меморандум за сътрудничество  с България в областта на природния газ"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bb-%d0%ba%d1%83%d1%87%d0%b5/", "text": "Полицията задържа мъж, прострелял куче. Работата  на униформените започнала незабавно след получен сигнал в полицията вчера малко преди 16 часа. Съобщено било, че кв. „Трите чучура“ е намерено простреляно куче. От проведените оперативно-издирвателни действия бързо е установен извършителят на деянието – Н.И./55г./. Мъжът  е задържан за срок до 24 часа. От жилището му са иззети две въздушни пушки. Простреляното животно е откарано от служител на Община-Стара Загора до ветеринарна клиника за преглед и установяване на състоянието му. Образувано е бързо производство за престъпление по чл.325б, ал.1 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Задържаха мъж, прострелял куче"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0/", "text": "Турският съд реши дa остави в ареста четирима журналисти от „Джумхуриет“, предава . Това се случва,   за времетраенето на съдебния процес.  Под стража остава председателят на изпълнителния комитет на „Джумхуриет“ Акин Аталай, главният редактор Мурат Сабунчу, както и репортерите Кадри Гюрсел и Ахмет Сик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Турският съд остави в ареста четирима журналисти от вестник „Джумхуриет“"}
{"url": "https://trud.bg/%d1%88%d0%b5%d1%81%d1%82-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d0%bd/", "text": "Шест души са загинали при експлозия в нелегална златна мина в централа Колумбия, съобщиха местните власти, цитирани от   Експлозията станала в петък в община Буритика, департамент Антиокия. Един човек е бил спасен след взрива. Засега не е ясно какво го е причинило. Незаконните минни дейности са широко разпространени в Антиокия и инцидентите са често явление, посочва Ройтерс. Експлозия в мина в Колумбия отне живота на 73 души през юни 2010 г. и се превърна в най-смъртоносния минен инцидент за последните години, припомня агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Шест души са загинали при експлозия в нелегална златна мина в Колумбия"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d0%b0-%d0%bc%d0%b8%d1%82%d0%b8%d0%bd%d0%b3%d0%b0-%d0%b2-%d0%b1%d1%83%d0%b7%d0%bb%d1%83%d0%b4%d0%b6%d0%b0/", "text": "“Отварям дискусия за бъдещия единен орган за борба с корупцията по високите етажи на властта и той да е сегашната дирекцията на ДАНС, която е за специално обследване по високите етажи на властта”. Това заяви вчера лидерката на БСП Корнелия Нинова в речта си пред над 40 000 участници в традиционния митинг на БСП на връх Бузлуджа. Според Нинова президентът трябва да назначи шефъ на този орган, защото е достоен човек и е избран пряко от над 2 млн. българи. “Нека президентът Румен Радев да определи директора на това звено за борба с корупцията и нека неговите членове и колективен орган да избере парламентът с две трети мнозинство”, заяви Нинова. По думите й така ще се знае, че има споделена отговорност между институциите. “От септември поемаме инициативата и правим онази истинска съдебна реформа, която ще спаси България от мафията, която краде по 10 млрд.лв. на година. Това са нашите парите. Ще направим всичко възможно да имате пенсии, децата ви да живеят спокойно, да ходите на лекар, да си получавате заплатите, работодателите да не ви наричат търтеи”, каза лидерът на БСП. Тя благодари на червените симпатизанти, които не са позволили и БСП да стане част от “управлението на суджука”, от новия дълг на българия и новата политика за  продажба на земеделски земи. Според нея трябва да се сложи край на прехода и да се посочи нов път на България.", "date": "2017.07.29", "title": " Корнелия Нинова на митинга в Бузлуджа: Президентът  да назначи шеф на антикорупция\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d1%81%d1%8a%d0%b4%d0%b8-%d0%b8%d0%b7%d1%81%d1%82%d1%80%d0%b5%d0%bb%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%be%d0%b2%d0%b0-%d0%b1%d0%b0/", "text": "Турското външно министерство осъди   предава  „Осъждаме изстрелването на балистична ракета от Корейската народно-демократична република“, се казва в турското изявление. „С изпълняването на второ ракетно изпитание в рамките на месец, КНДР продължава да нарушава резолюциите на Съвета за сигурност към ООН, и да отхвърля международните си задължения“, твърдят от Министерство на външните работи на Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Турция осъди изстрелването на нова балистична ракета от Северна Корея"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8-%d1%85%d0%be%d1%80-%d0%b4%d0%be%d0%bd%d0%b5%d1%81%d0%b5-%d0%b7%d0%bb%d0%b0%d1%82%d0%b5%d0%bd-%d0%bc%d0%b5%d0%b4%d0%b0%d0%bb-%d0%be%d1%82-%d1%80%d0%b8/", "text": "Децата от хор „Фортисимо“ донесоха в Бургас изключителна награда- златни медали от конкурса Гран при на нациите в Рига. Успехът е огромен, като се има предвид тежката конкуренция от 160 хора и формации от цял свят. Кметът на Бургас Димитър Николов поздрави ръководителката Милена Добрева и децата от „Фортисимо“ за постиженето- златен медал за Камерни хорови и ансамбли. „Успехът ви е изключителен! Той е реклама не само за Бургас, но и за България“, каза на срещата Димитър Николов. Той връчи на Милена Добрева и децата от „Фортисимо“ значки на Община Бургас и им пожела още много успехи. „Щастливи сме, че върнахме българското хорово изкуство на световната сцена. Благодарим на всички за подкрепата. Това ни дава стимул да продължим“, каза ръководителят на формацията Милена Добрева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Бургаски хор донесе златен медал от Рига"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b1%d1%83%d1%88%d1%83%d0%b2%d0%b0-%d0%bd%d0%b0-%d0%b3%d1%80%d1%8a%d1%86%d0%ba%d0%b8%d1%8f-%d0%be%d1%81%d1%82%d1%80%d0%be%d0%b2-%d0%b5%d0%b2%d0%b1%d0%b5%d1%8f/", "text": "Огромен горски пожар бушува на втория по големина гръцки остров Евбея, съобщават местни медии. За борба с огнената стихия властите са изпратили на място 49 пожарникари и 22 противопожарни коли. В гасенето са се включили и над 20 туристи от курортния град Агия Ана, предава  Пожарът, който е пламнал по обед в гориста местност, вече е локализиран. Няма опасност за населените места на острова и за момента няма да бъде предприемана евакуация на хора, съобщават властите на Евбея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Пожар бушува на гръцкия остров Евбея"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80ka-%d1%81%d0%bf%d0%b5%d1%87%d0%b5%d0%bb%d0%b8-%d0%bf%d1%80%d0%b5%d1%81%d1%82%d0%b8%d0%b6%d0%bd%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8/", "text": "Преди месец млада българска журналистка спечели награда с разследването си за религиозна секта във Великобритания. Янита Георгиева е само на 22 години, но вече работи в арабския отдел на Би Би Си и владее 5 езика. Историята на свещеника Муун, основател на религиозната секта във Великобритания, дава началото на едно мащабно разследване. В продължение на три месеца Янита Георгиева изучава структурата на религиозната група, като се среща с бивши и настоящи нейни членове. „Тези хора вярват, че Муун е наследникът на Исус Христос и той, заедно с жена си, са истинските родители на всички хора. През 80-те са били изключително опасна група. Свещеникът Муун всъщност е бизнесмен, има над 120 бизнеса. Групата е била изключително силна, изолирали са хората от семействата им, приятелите им”, разказва Янита по  . Но обстоятелствата в сектата се променят след смъртта на основателя й. „Единствените млади членове са деца на бивши членове, но пък тези стари членове си вярват и за тях това е единственият отговор. Много от хората, които са били членове, в момента обясняват как да се предпазим от тях. Първото нещо, което казват, е, че никой не решава да стане член на секта. Те използват тактики за контролиране на мисленето. Първото нещо, което правят, е да променят начина на хранене, променят диетата ти, лимитират колко часа ще спиш на ден”, допълва младата журналистка. В разследването се разказва и за масовите сватби, с които общността става известна. „Всички членове на сектата се събират и се женят в Южна Корея на едни изключително огромни сватби и свещеник Муун избира кой за кого ще се ожени. В повечето случаи те не си знаят имената, не говорят един и същи език, единственото нещо, което ги свързва, е тази вяра”, посочва още Янита. Тя се е свързала с лидера на тази група в Шотландия, казала му, че е момиче, което се интересува от църквата и иска да стане член. „Този свещеник в Шотландия започна да ми звъни всеки ден, искаше да ме запознае с жена си, с децата си, почна да ми праща видео по имейл. Но започнах да си мисля защо не ме убеждава и отговорът е лесен – защото в повечето случаи хората не търсят сектата, сектата намира тях, а на мен никой не ми проми мозъка, напротив, аз търсих информация и затова не се получиха нещата и не успяха да ме убедят, но така отне около 3 месеца да финализирам всичко”, изтъква Янита. С труда си тя печели награда за журналист на годината, която ежегодно се присъжда на студенти във Великобритания. „Наградата беше огромен шок, нямам идея как и защо избраха мен. Наградата означава абсолютно всичко за мен, защото всеки ден се будя, чувствайки се изключително благодарна, че съм част от тази индустрия и че мога да работя като журналист”, посочва младата журналистка. В бъдеще тя не планира да се върне у нас. „Много искам, но не мисля, че там мога да бъда журналистката, която искам да бъда. Професията е трудна навсякъде, но изключително трудна в България”, смята Янита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Българкa спечели престижна журналистическа награда за разследване на религиозна секта"}
{"url": "https://trud.bg/%d1%87%d0%be%d0%b2%d0%b5%d0%ba%d1%8a%d1%82-%d0%b0%d0%bc%d1%84%d0%b8%d0%b1%d0%b8%d1%8f-%d1%8f%d0%bd%d0%b5-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d0%bf%d0%bb%d1%83%d0%b2%d0%b0-%d0%b4/", "text": "Шейсетото масово преплуване на река Дунав събра значителен брой участници от цялата страна и чужбина. За да се включат в най-атрактивното масово събитие в областта, в град Свищов пристигнаха участници от Чехия и Великобритания, София, Велико Търново, Пловдив, Плевен, Русе, Варна, Благоевград, Сливен, Стара Загора, Павликени, Сандански, Попово, Троян, Харманли, Горна Оряховица, Равда и други населени места. Специален участник в юбилейното преплуване на река Дунав беше Яне Петков от Сандански, известен като Човекът-амфибия, който преплува реката в чувал, със завързани ръце и крака. Той сподели, че се подготвя за световен рекорд, а уникалните си постижения дължи на правилно дишане, правилно хранене и силата на мисълта, чрез която може да се постигне всичко. Човекът-амфибия изрази готовност за бъдещи срещи със свищовската общественост, при които да сподели с младите хора и подрастващото поколение своя опит и ползите от здравословен начин на живот. 60-то масово преплуване на р. Дунав бе открито от председателят на Общински съвет – Свищов д-р Кристиян Кирилов, който пожела успех на всички участници и с гордост подчерта, че вече 60 години община Свищов поддържа тази традиция, чрез която подчертаваме значението на голямата европейска река за България. На събитието присъстваха също секретарят на Общината Любомира Петрова, зам.-кметът Борислав Замфиров и зам.-кметът Пламен Петков, които в края на преплуването наградиха участниците. Представителите на крайдунавския град бяха 73, а най-многобройна, за пореден път бе групата от Елена с 40 участници. Общо 151 плувци бяха извозени на 3 парома до румънския бряг, от където заедно със спасителите и лодководачите стартира преплуването до българския бряг. Преплуването няма състезателен характер и по традиция на всички участници бяха връчени грамоти. Награди бяха осигурени от Областния съвет на БЧК – Велико Търново и община Свищов. Отличителни награди връчи и СА „Д. А. Ценов“ – Свищов. Наградата за най-възрастен участник получи Михаил Качаунов от Велико Търново, който участва в преплуването на река Дунав за 54-ти път; Наградата за водач на най-голямата група в 60-тото преплуване, бе връчена на Велко Казанджиев от Елена, който има зад гърба си 50 преплувания на реката; Най-малките участници тази година бяха деветгодишните Надежда Иванова от Сандански и Боряна Ивайлова от Павликени, които не се уплашиха от силното течение на втората по дължина река в Европа и преплуваха цялото разстояние без проблем; Тази година наградата за най-голямо семейство, преплувало Дунав отиде при сем. Пинтеви от Русе, които бяха в 4 членен състав. Спортната проява, организирана от Община Свищов, се проведе с любезното съдействие на: БЧК, Министерство на отбраната (Командване на сухопътни войски), Военно формирование 28880 гр. Белене, Дирекция „Речен надзор” към Изпълнителна агенция „Морска администрация”, Регионална дирекция „Гранична полиция” – гр. Русе, ГПУ – гр. Свищов, Районно управление „Полиция” – гр. Свищов, МБАЛ „Димитър Павлович“ в Свищов, Звено „Масова физкултура и спортна база“ при община Свищов, както и Звено „Сигурност и контрол” при община Свищов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Човекът-амфибия Яне Петков преплува Дунав при Свищов в чувал със завързани ръце и крака"}
{"url": "https://trud.bg/%d0%bc%d0%b8%d0%b3%d1%80%d0%b0%d0%bd%d1%82-%d0%bd%d0%b0%d1%80%d1%8a%d0%b3%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d0%b2-%d0%b8%d1%82%d0%b0/", "text": "19-годишен мигрант от Кот Д’Ивоар е наръгал с хладно оръжие шофьор на автобус от обществения транспорт в италианския град Сиена, съобщи Асошиейтед прес. Полицаи, повикани от пътниците, простреляли нападателя в крака, след като той се опитал да ги атакува – първо, замервайки ги с бутилка, а след това с нож. Нападението, което е станало днес следобед, започнало с кавга в автобуса, но мотивът не е ясен. Какво е предизвикало агресията на африканеца още се уточнява. Агенция   съобщава, че раненият шофьор е в тежко състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Мигрант наръга шофьор на автобус в Италия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-18/", "text": "„Eвропа преодоля доста кризи, нито една не беше създадена от нея. Но няма нищо по-хубаво от нашата обща Европа. Финансовата и икономическа криза ни беше привнесена, мигранската криза ни беше привнесена, защото това е най –хубавото място за живеене в света”. Това зави премиерът Бойко Борисов, който бе гост на Летния университет на Европейските студенти демократи във Варна.   Мила родна българска картинка се разиграла миналия петък вечерта в ресторанта Критикос в гръцкото селце Урануполи – бившият президент Плевнелиев седнал на сладка раздумка и вечеря с обвиняемия олигарх Иво Прокопиев. Както е известно господин Прокопиев понастоящем е обвиняем като помагач във финансово престъпление, ощетило държавата с десетки милиони лева при приватизацията на енергийно разпределително дружество. “Отварям дискусия за бъдещия единен орган за борба с корупцията по високите етажи на властта и той да е сегашната дирекцията на ДАНС, която е за специално обследване по високите етажи на властта”. Това заяви лидерката на БСП Корнелия Нинова в речта си пред над 40 000 участници в традиционния митинг на БСП на връх Бузлуджа. Според Нинова президентът трябва да назначи шефа на този орган, защото е достоен човек и е избран пряко от над 2 млн. българи. В нощния вариант морското преживяване задължително включва секс – коментар на проф. Ивайло ДИЧЕВ       Коктейлите от ерата на сухия режим в САЩ, наречени от барманите „незабравки”, се връщат на мода с освежен вид. Професионалистите предлагат десетки разновидности на прочутите „Манхатън“, „Негрони“, „Уайт лейди“, като прибавят към основните съставки леки странични акценти. Подновените класики са хит в елитни барове в София и Варна, предпочитани от ценители.    ", "date": "2017.07.29", "title": " Вижте акцентите от броя на вестник „Труд“ в неделя, 30 юли"}
{"url": "https://trud.bg/%d0%ba%d0%b2%d0%b0%d1%80%d1%82%d0%b5%d1%82-%d0%b2-%d0%b8%d1%81%d0%bb%d1%8f%d0%bc-%d0%bc%d0%b0%d0%b6%d0%be%d1%80-%d0%b7%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81/", "text": "В Близкия Изток е горещо и кално. Откакто Саудитска Арабия, ОАЕ, Египет и Бахрейн (известен също като „Квартета“), прекъснаха дипломатическите и икономическите си връзки с Катар дори и медиите се занимават с омаскаряване на една или друга страна. „Квартетът“ обвини Доха в подкрепа на „Ислямска държава“ и „Ал Кайда“ и в подозрително сътрудничество със смъртния им враг – Иран. Мнозина наблюдатели обявиха, че тези мерки са закъснели, защото струват прекалено много човешки жертви и страдания в региона. Други пък се присмиват, защото дипломатическото настъпление на Саудитска арабия срещу тероризма е като „присмял Хърбел на Щърбел“. Рияд повече от всеки друг в арабския свят насърчава екстремизма в ислямския свят. Още преди да се появи катарската криза на глобалната сцена, бе ясно, че Вашингтон няма как да се справи с клокочещия от тероризъм и екстремизъм арабски свят, без близко сътрудничество със страните от Съвета за сътрудничество в Персийския залив. Въпреки това, смесените послания от страна на правителството на САЩ относно катарската криза, показват многоликата и сложна природа на общите обвинения срещу богатия на природен газ арабски емират. Високопоставени политици и от двете страни на партийното разделение във Вашингтон сочат с пръст към Доха и/или Рияд, представяйки и двете столици за част от проблема. По време на президентството на Барак Обама връзките на Катар с шиитската организация „Хамас“ и със сунитски ислямитски групировки предизвикваха силно осъждане от американските конгресмени като тогавашния сенатор Джон Кери (Демократ от Масачузетс), който бе казал, че „Катар не може да бъде съюзник на САЩ в един ден, а на следващия да праща пари на „Хамас“. През юни президентът на САЩ Доналд Тръмп обвини „високопоставени“ политици в Доха, че подкрепят тероризма, както преди това направиха и неоконсервативните тинк-танкове и бившия министър на отбраната Робърт Гейтс. Миналата година американските конгресмени отхвърлиха ветото на Барак Обама и приеха закона срещу спонсорите на тероризма, който по подразбиране сочеше, че правителството на Саудитска Арабия е имало пръст в атентатите  от 11 септември 2001 г. Като кандидат-президент Доналд Тръмп подкрепи закона, а това направи и Хилари Клинтън. Днес обаче бъдещето този закон да изглежда несигурно.  Като пряк резултат от рейда на Рекс Тилърсън в страните от Съвета за сътрудничество в Персийския залив, по време на която той заяви, че реакцията на Доха относно исканията на „Квартета“ е „много разумна“. Стана ясно, че американската  дипломация продължава да цени Катар като близък американски съюзник и това е очевидно предвид две много важни събития. Катар и САЩ подписаха споразумение за борбата срещу тероризма, когато Тилърсън бе в Доха на 11 юли. Веднага след това Катар закупи американски изтребители на стойност $12 млрд. На следващия ден Тръмп заяви в интервю, че отношения с Катар са прекрасни и САЩ няма да има проблеми с военната си база „Ал Удеид“. Въпреки ехидните коментари на Доналд Тръмп в „Туитър“ по отношение на Катар, Вашингтон и Доха ще продължат да поддържат близки връзки, а САЩ ще се противопоставя на блокадата на другите си съюзници в региона – „Квартета“. Дали това антитерористично споразумение ще отмести фокуса към Рияд и към другите столици от Съвета за сътрудничество в Персийския залив, които обвиняват Доха, че подкрепя екстремизма? Изглежда, че да.  Днес катарците ще могат да твърдят, че спазват стандартите на Вашингтон относно борбата срещу тероризма. Или „Квартетът“ ще бъде поставен под натиск да подпише подобни споразумения, или ще трябва да обяснява причините зад отказа си да направи така. При всички случаи подписването от страна на Доха и Вашингтон на това споразумение ще подкопае усилията на Египет, Саудитска Арабия, Бахрейн и ОАЕ да убедят САЩ да погледне към Катар през техните очи. Правителството на САЩ иска да засили антитерористичното сътрудничество и със Саудитска Арабия, и с Катар и възнамерява да побутне Рияд и Доха към помирение. Целта на Тилърсън е да засили позициите на САЩ и на неговите сунитски съюзници срещу „Ислямска държава“, както и срещу засилващата се сила на Иран. Ако дипломатическите усилия за разрешаване на катарската криза се провалят, администрацията на Тръмп тепърва ще има главоболия в Близкия изток. Това ще ограничи и възможностите на Белия дом да постига целите си в региона. „Подкрепата за тероризма от страна на Саудитска Арабия засенчва това, което прави Катар“, това заяви на 12 юли сенаторът републиканец от Тенеси – Боб Коркър, който е и председател на комисията на Сената по външните работи. По-рано през юли, коментирайки 13-те искания на „Квартета“ за помиряване с Доха, Робърт Хамънд, съветник на държавния секретар на САЩ Рекс Тилърсън, заяви, че „това е двупосочна улица“ и че „няма чисти ръце“.", "date": "2017.07.29", "title": " “Квартет” в ислям мажор за американската дипломация\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d0%b4%d0%be%d0%b1%d0%b8%d0%b2-%d0%bd%d0%b0-%d0%bf%d1%88%d0%b5%d0%bd%d0%b8%d1%86%d0%b0-%d0%b2%d1%8a%d0%b2-%d0%b2%d1%80%d0%b0%d1%87%d0%b0%d0%bd%d1%81/", "text": "Изключително високи добиви на пшеница регистрираха зърнопроизводители във Врачанско тази година. Според фермерите такава реколта не е имало през последните три десетилетия. Сега хамбарите са пълни, а производителите за пръв път от доста дълго време ще излязат на печалба. Жътвата във Врачанско приключи, само на места останаха по-малки масиви, защото неочаквано добрата реколта изправи земеделците пред нов проблем – липсата на достатъчно машини за работа на полето, съобщава  . Причината е, че години наред не са могли да си позволят инвестиции в техника, заради загубите в отрасъла, разказва Георги Димитров, който от тридесет години обработва земя под аренда, но сега не само добивът е по-висок, но и цените са по-добри, коментира той. „Миналата година фуражната пшеница стартира от 240 лева, а тази от 260 лева, в момента има лек спад – търговците си рекоха, че като има голям добив, може да забогатеем и се постараха да намалят цените“, коментира Георги Димитров, зърнопроизводител. През това лято добивите от декар са рекордни за района – 500 кг, което е с около 100 кг повече в сравнение с предишния сезон, но фермерите не бързат да се радват, защото стопанската година още не е приключила: „Да не забравяме, че има и други култури и не се знае какво ще се случи. Ето във Враца вчера би град, тук бие също, в Чирен два пъти би и нас ни закачи, тук в Девене, така е на полето, динамична обстановка“. Фермерите смятат, че добрата реколта и по-високите цени на зърното няма да вдигнат цената на хляба. „То пък кога ли е падала цената на хляба, когато пшеницата е била по-евтина? Няма пряка зависимост. Когато е по-евтина пшеницата, хлебарите винаги казват, че месят от миналогодишната, т.е. от скъпата“, посочи Георги Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Рекорден добив на пшеница във Врачанско, техниката за прибирането й не достига"}
{"url": "https://trud.bg/%d0%bf%d1%80%d0%b5%d0%be%d1%86%d0%b5%d0%bd%d0%ba%d0%b0-%d0%bd%d0%b0-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8%d1%8f-%d1%81%d0%b5%d0%b7%d0%be%d0%bd/", "text": "Още преди да сме разбрали, че се е родил, политическият сезон приключи сам със себе си. Няма го вече. Държавата притихна, защото в ход е великото депутатско ваканцуване. Нищо ново под слънцето. Започваме с очаквания, приключваме с разочарования. Всъщност само тези, които имат очаквания, защото тези, които са наясно с политиката знаят, че ако е поръчан суджук, той не идва на трапезата на народа, а на политическия тамада (разпоредител на пир, гощавка, от грузински, б.р.). Нямам намерение да пиша сериозен политически анализ, не защото не искам, не защото не мога, а просто няма какво да се коментира. Няма политики, които заслужават анализ. Ако с една думичка бих описал изминалия политически сезон тя е: Безвремие. Нищо не се случва. Или пък ако нещо се случва, то по-скоро са събития, които сме свикнали да съпреживяваме, и неща, които не ни харесват. Имаме уникална управленска коалиция! Представителите на едната спойка в кабинета „крадат“ суджуци, а другите „трансферират“ хора. Така ли е, не е ли така – кой да ти каже? Факт е, че това наблюдаваме, това ни съобщават. Най-ужасното в тази коалиция е, че сами си вадят очите на своето безочие. И ако това е примерът, който дават на тези, които са ги избрали, ако това е спазване на закона, и то от тези, които трябва да прилагат закона – да пази Господ! И понеже управляващите прилагат закона по онзи свой начин, и всеки един гражданин прилага по свой начин закона. Едни раздават правосъдие с бой по улиците, без значение дали са цигани или българи. Без значение дали бият деца или журналисти и нотариуси. Без значение, че след прилагането на закона чрез юмруци и цепеници, някой умира. Това е новият политически сезон – всичко е по старому. Всичко е онова, което не ни харесва. Всичко е онова, което ни дразни, а добрите примери просто липсват. Както е тръгнало и това НС ще подобрява рекорди. Рекорди по неодобрение на дейността му. Склонен съм да заложа, че този парламент ще подобри рекорда на предишния по неодобрение. Има и нещо успокоително за сегашният състав на Народното събрание и то е, че след тях ще дойдат други и може би ще бъдат още по-смотани. Липсата на законопроекти е свързана с другия основен елемент от управлението, а именно изпълнителната власт. Понеже няма политики, няма и законопроекти. Понеже няма цел, няма и средства за постигане на целта. За сметка на това има скандали, и пак скандали, и много импровизация, и театрална дейност.  При ГЕРБ изненади няма. В интерес на истината те и по време на предизборната си кампания ни предлагаха това, което виждаме днес. Дали страхът от промяната, която ни предлагаше БСП, или харесването на това, което сме свикнали да имаме от управлението на ГЕРБ, ги изкара отново победители вече не е важно.  Имаме правителство между ГЕРБ и три патриотични формации. Патриотично правителство, което с гордост твърди, че е изолирало ДПС от властта и сега ни чака едно благоденствие, един просперитет… До момента благоденствието, специално при доходната политика, се бави, ама такъв бил ресурсът на държавата, чуваме. Друг е въпросът, че докато ресурсът на държавата е такъв, цените на ток, парно, вода, горива се покачват. Странно нещо е властта и нейната опияняваща чаша. Борците против монополите от Обединените патриоти днес вече управляват и не е редно някак си да се протестира против монопола и наложените от него цени, нали? И така в очакване на повишаване на доходите със сигурност можем да анализираме, че повишението ще бъде изядено от по-високите разходи, които неизбежно се появяват. За алтернативата, която уж ни предлага БСП, нищо не мога да кажа по простата причина, че опозицията ни е по-скоро реактивна, отколкото креативна! Алтернативата, която ни предлага столетницата през настоящия сезон е да коментира скандалите, създадени от управляващите и да търси причините за тях, без да предлага решения за изход от тази ситуация.  Бих оприличил БСП с футболен коментатор. И той като нас гледа мача, но не участва в него! Единствената му привилегия е, че има трибуна, от която може да го коментира на глас!  Липсата на правене на политики от страна на управляващите явно е заразила БСП и тя в същия тон и стил се принася в безвремието. Коалиционният партньор в лицето на Обединените патриоти до момента показва отстъпчивост от идеите, с които ни заливаше по време на кампанията, както и нещо, което доста от избирателите подозираха – некомпетентност по отношение на управлението. Трудно е да се управлява. Трудно е да се взимат адекватни решения. Трудно е да се изпълняват поети ангажименти, дори. Желанието, което имаха да са част от управлението, е факт, а друг е въпросът, че желанието е едно, а възможностите съвсем друго нещо. Тяхната неподготвеност, по отношение на управлението може да създаде доста неприятности на кабинета. Властта е отговорност, а не просто приказки и закани! Управляващите не ни предлагат политики, кабинетът и НС ни заливат със скандали и дребнотемия, които са идеалната среда за партия като ДПС да показва, че по време на техните управления, наред със скандалите имаше и реална политика. Управлението, макар и клатещо се, е създавало възможности. За „Воля“ – нищо. Те имат разговор с прокуратурата, а не с българския избирател. Това е плод на друг анализ не и политически. Докато на вътрешнополитическия терен нещата са в лоното на безвремието, показните акции и поредният скандал във външнополитически план, правителството е особено активно. Търсенето на легитимация за вътрешнополитическото безвремие в страната пред европейските ни партньори обаче може да изиграе лоша шега на сегашното правителство. Делегитимацията на институциите в България, недоверието на избирателите към управлението и институциите, нищо неслучващото се в множество сфери, отлагането на болезнени реформи в цели сектори няма да бъде спасено с външнополитически приятелства и признания за полезност.  Политическото безвремие в страната не може да бъде заменено с външна легитимация на управлението!  Много ми се искаше да не пиша за подобна нерадостна картинка на българския политически сезон. Много ми се искаше да пиша за начина, по който стартират множество реформи и правителството, въпреки съпротивата, провежда тези реформи, обяснявайки полезността им за бъдещото и настоящото поколение. За огромно мое съжаление виждам етикет, който е закачен на българската политика „По-евтино от всякога“. И то не „евтино“, защото е произведено с по-нискокачествени продукти, а „евтино“, защото е преоценено от самосебе си! Докато имаме такъв етикет на българската политическа сцена, опакован в безвремие, добрите вести ще идват по-рядко.", "date": "2017.07.29", "title": " Преоценка на  политическия сезон\t\t\t"}
{"url": "https://trud.bg/%d0%be%d1%82%d1%81%d0%bb%d0%b0%d0%b1%d0%b2%d0%b0%d0%bd%d0%b5%d1%82%d0%be-%d0%bd%d0%b5-%d1%81%d1%82%d0%b0%d0%b2%d0%b0-%d1%81-%d0%b3%d0%bb%d0%b0%d0%b4-%d0%b8-%d1%81%d0%bf%d0%be%d1%80%d1%82-%d0%b0/", "text": "Отслабването става не с глад и спорт, а с приемане на нискокалорични храни бавно и с удоволствие. Това обясни кардиологът доцент Сотир Марчев по  . „Загубата на тегло става чрез намаляването на калориите, не на храната, която приемаме, и с увеличаване на движението. Второто обаче е по-маловажното, защото не е основният ни разход на енергия. Основният разход е съществуванието. Все пак движението е важно, защото, когато отслабваме, се губи мастна тъкан и мускули, а със спорта мускулите се запазват“, обясни той. Колкото и странно да звучи, физическата активност може и да потиска апетита, посочи още Марчев. Гладът е състояние на мозъка, а не на стомаха, посочи специалистът. Стомахът е само един от органите, които подават сигнал на мозъка за ситост, при това веднъж на 20 – 25 мин. Това, което виждаме, помирисваме също подава сигнали на мозъка. Затова, ако човек се храни, гледайки телевизия например, се разсейва и не осъзнава какво е изял. Така може да се поеме огромно количество калории, без мозъкът да отчете, че човекът е ял. Според доц. Сотир Марчев, мозъкът не отчита течностите като храна, макар калориите в тях понякога да са колкото в 10 хранения. Т.е. с подсладените безалкохолни напитки човек поема огромно количество калории, а не е сит. Що се отнася до алкохола, то той повишава апетита, потиска метаболизма и носи енергия. „Храната трябва да се приема бавно, защото, ако човек бърза да яде, между два сигнала на мозъка успява да натъпче прекалено много храна. Затова храненето не трябва да е припряно и на крак“, каза кардиологът. Нискокалоричните храни пък запълват обема на стомаха и той дава сигнали на мозъка, че е нахранен.   Нормалното количество сън също е важно, за да поддържа нормално тегло. И температурата има значение, посочи доц. Марчев. Ако сте на плажа, дори само да влезете във водата, пак отслабвате заради терморегулацията, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Отслабването не става с глад и спорт, а с бавен прием на нискокалорични храни"}
{"url": "https://trud.bg/%d0%ba%d0%b8%d1%82%d0%b0%d0%b9%d0%ba%d0%b0-%d1%81%d0%b8-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d0%bb%d0%b0%d1%81%d1%82%d0%b8%d1%87%d0%bd%d0%b0-%d0%be%d0%bf%d0%b5%d1%80%d0%b0%d1%86%d0%b8/", "text": "Жителка на китайската провинция Хубей си е направила пластична операция, за да не изплати кредит на сумата от 25 млн. юана (6,175 млн. лева), предаде Xinhua. 59-годишната Чжу Нацзюан си е направила пластична операция и се е укрила, след като съдът постановява, че тя трябва да изплати кредита си. Жената е задържана през юли, след като се опитва с чужд паспорт да си купи билет за влак към град Шенчжен в южната част на страната. При пристигането на полицаите на място, за да я задържат, те са били удивени, защото тя не е приличала на снимките. По думите на полицейските служители „тя е изглеждала на 30-40 години“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Китайка си направи пластична операция, за да избегне плащането на банков кредит"}
{"url": "https://trud.bg/%d0%b6%d1%80%d0%b8%d1%86%d0%b8%d1%82%d0%b5-%d0%bd%d0%b0-%d1%81%d0%bb%d1%8a%d0%bd%d1%87%d0%b0%d0%ba%d0%b0-%d1%81%d0%b5-%d1%82%d0%be%d0%bf%d1%8f%d1%82-%d0%b8%d1%81%d0%ba%d0%b0%d1%82-%d0%b4%d0%b0/", "text": "Проститутките в Слънчев бряг вече са кът. До момента (а вече е разгарът на сезона), няма нито един обран турист от жрица на любовта. Това е прецедент, коментира пред наш екип източник от полицията.  Униформени непрекъснато правели акции и залавяли по няколко мераклийки да упражняват най-древната професия. Те били предимно креолки от вътрешността на страната. Имало и слаби, и пухкави- за да задоволят всякакви вкусове. Въпреки основното им мото тази година- да залагат на младост и свян, за да привличат дори и трезвите туристи, рибата не кълве. Чужденците си имат други забавления – къде алкохол, къде страх от болести и кражби. Затова и трезви, и пияни се пазели от жриците. Това било обидно на момичетата, а и непрекъснатите арести, направо ги отчаяли. Понеже кризата с кадрите в туризма е всеизвестна, по-отраканите от тях са решили да се хващат на работа по хотелите. Ако трябва, щели да карат и курсове. Така удрят две в едно: хем щели да получават заплата, хем да имат по- лесен достъп до туристите, като оправят и чистят стаите им. Дано сметките им не излязат криви, защото и хотелиерите не падали от Марс и си отваряли очите при наемането на персонал, казаха източници от комплекса. Лампичката на работодателите светнала, когато преди година съпруг хванал жена си- камериерка, да съгрешава с клиенти и се развел на преклонна възраст. Той я проследил и уличил, след като всеки ден му носела по 50 лева бонус от „доволни“ чужденци. Така той решил лично да проконтролира от какво са толкова доволни гостите на хотела, в който работела. Запознати довериха, че за разлика от кризата в Слънчев бряг, на магистралата наоколо кипял усилен труд. Там обаче проблемите били други – заплащането било ниско, а и клиентите не били пияни и нямало как да бъдат ограбени. През годините, старанията на жриците на любовта в Слънчев бряг нямаха край. По цяла зима по родните си места се готвеха за сезона. Проучваха дали ще идват повече скандинавци, за да се изрусят, а по едно време дори залягаха над учебници да учат малко чужди езици. Така че курсовете за камериерки примерно не са първият им плах досег с учението. Преди две години пък на мода дойдоха сините лещи- с които да постигната дълбочина на погледа и интелигентен вид. Методите им да привлекат повече клиентела обаче не винаги бяха толкова невинни и смехотворни. По едно време се бяха специализирали да ограбват туриста, пожелал секс услуги, плашейки го с назъбена счупена стъклена бутилка. Понеже дълги години конкурент номер едно им бе алкохолът, някои стояха до храстите с бутилка водка, за да примамват с „2 в 1“ удоволствия. Най-старият метод, въведен преди поне 6 години по морето бе „тиранти“. Проститутките изчакваха момента туристът да си свали панталоните, след което го блъскаха на земята и побягваха, естествено след като са взели портфейла от мъжа. Докато си вдигне обратно панталона, клиентът вече няма шанс да ги догони. Затова методът се нарича „тиранти“, защото тогава се заговори, че потенциалните клиенти трябва да ходят с тиранти, за да не бъдат нагло мамени от упражняващите най-древната професия. Този сезон големият проблем на проститутките е дрогата. не че предни години не е била, но в момента тя буквално е заляла комплекса. Мало и голямо се друса като за световно, разказват очевидци. Не само по време на нощния живот, но и посред бял ден дилъри кръстосват из комплекса и продават наркотици. Към тях се числят и хора от помощния персонал на заведенията. Викачи и бармани също бяха заловени, че си докарват някой лев отгоре, като продават хапчета на туристите. Както „Труд“ вече съобщи на мода са лабораториите в раници или на колела. Или и двете. Младоци носят необходимите принадлежности в раници и чанти, возят ги на задната седалка на автомобила си и където е нужно спират, за да забъркат дрога. Полицаите обаче бързо надушиха и този трик и всеки ден бюлетинът ври от задържани край морето дрогаджии. Като става дума за дрога на колела, миналото лято хит из комплекса бе автобус пълен с жрици на любовта, които предлагаха платена любов по „спирките“. Спирките съответно се избираха от „шофьорите“- на оживени места и край елитни хотели на комплекса. Тази година обаче атрактивното возило не се е появило, казаха хора от комплекса. Дали защото им правят инструктаж още преди да дойдат на нашето море, дали защото наистина са сиромаси, но чужденците, които все пак търсят платена любов, ходят с по 20 лева в джоба. За това се оплакват жриците и това е една от големите им болки. То нито да откраднеш нещо от него, нито да го направиш с кеф – защото е възрастен, оплаквала се пред свидетели една от тях. Бедни и възрастни- така описват креолките единствените мераклии да се приютят в обятията им. Така най-древната професия изобщо не процъфтява в най-големия ни морски курорт. А бяха години, бяха мечти, клатят глави уморените от проблеми дами. И си спомнят как дори имало идея да ги вкарват в стъклени витрини. Това било видяно в Холандия и тъкмо да се приложи и в Слънчев бряг, ситуацията се променила. Бизнесът западнал. Нещо повече. Дори плейбой баровете се префасонирали на хранителни магазини.", "date": "2017.07.29", "title": " Жриците на Слънчака  се топят, искат да учат\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d1%80%d0%b5%d0%b4%d1%81%d0%bc%d1%8a%d1%80%d1%82%d0%bd%d0%be-%d0%bf%d0%b8%d1%81%d0%bc%d0%be-%d0%b2-%d0%b4%d0%b6%d0%be%d0%b1%d0%b0/", "text": "Предсмъртно писмо в джоба на Данаил Божилов е било намерено при повторния оглед на местопрестъплението, съобщи  , позовавайки се на полицейски източник. В него било записано, че основната причина за самоубийството са финансови проблеми и такива с бизнеса. Разследващите обаче все още издирват оръжието на самоубийството. Припомняме, че в сряда 43-годишният Данаил Божилов  от минувачи в парк Лаута. Той бе с прострелна рана в гърдите, като първоначалната версия бе убийство. Божилов, който има соларни студия, дошъл в Пловдив през 2012 г. и започнал дребен бизнес. През 2013 г. му откраднали колата, а през 2015 г. се оплакал в полицията за това, че апартаментът му е бил обран. Взети са записите от всички камери в района на парк „Лаута“. Има такива с висока резолюция на картината, но има и записи с по-некачествено изображение. Всички те ще бъдат проучени. Продължава събирането на информация по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Откриха предсмъртно писмо в джоба на убития пловдивски бизнесмен, оръжието обаче още не е намерено"}
{"url": "https://trud.bg/%d1%82%d0%be%d0%b2%d0%b0%d1%80%d0%b5%d0%bd-%d0%ba%d0%be%d1%80%d0%b0%d0%b1-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%b2-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5/", "text": "Товарен кораб, плаващ под флага на Того се е преобърнал в междувременно води в Черно море недалеч от Ялта. Неизвестна е участта на петима моряци, предаде Интерфакс. „Товарен кораб, плаващ под флага на Того, е открит обърнал се на 63 км. от Ялта в международни води“, съобщава източник от руската спасителна служба. Той добави, че четирима души от екипажа са спасени, но „съдбата на петима все още се изяснява“. Корабът „Анда“ претърпял крушение е трябвало да пътува От Консанца през Керч към Гърция. По предварителни данни, причината за крушението са лошите метеорологични условия. Екипажът е от индийски и сирийски моряци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Товарен кораб се обърна в Черно море"}
{"url": "https://trud.bg/%d0%b4-%d1%80-%d0%bb%d1%8e%d0%b4%d0%bc%d0%b8%d0%bb%d0%b0-%d0%b5%d0%bc%d0%b8%d0%bb%d0%be%d0%b2%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%bc/", "text": "Галина Донева увеличила теглото, след като спряла физическите натоварвания, свързани с работата й. През 1996 г. тя става първата дама от България международен съдия и до 2006 г. е отдадена на кариерата. На терена е в свои води, защото е играла и в първия ни национален женски футболен отбор. Когато кантарът стреснал Галина със заковани 97 кг (при обичайни по-рано 63-64 кг), решила да потърси помощ в медицинския център на д-р Емилова. Мотивирала я и колежка от футболния отбор „Академик – София“, постигнала впечатляващи резултати с програмата за омекотено гладуване. Преди това Галина пробвала безброй диети и диетични храни, но без резултат. А колежката й свалила 8 кг само за 10 дни в медицинския център. През декември 2016 г. с натрупани килограми и мъчителни болки в дясното подребрие, заради които едва успявала да седне в кола и болки при хранене, решила да се бори за здравето си. За д-р Емилова знаела от 1999 г., но пристигнала за лечение през януари 2017 г. Изследванията показали увеличен и омазнен черен дроб, хиперинсулинизъм (преддиабетно състояние). Имала хроничен синузит, яйчникова киста и упорити дългогодишни кожни проблеми, обусловени генетично. Галина останала 20 дни на плодове, чай и мед, без да изпита дискомфорт. Всяка сутрин правела комплекса упражнения на лекарката, всеки следобед играела хора, а денем била на разходки и походи, организирани за пациентите. Чувствала се заредена с енергия и се радвала на насърчаващи резултати от стопените килограми. Жената направила 20-дневно захранване и контролният преглед показал свалени 10 кг, от които 8,1 мазнини. Според д-р Емилова стопяването на мазнините се постига лесно, щом организмът бъде освободен да се чисти, а не да работи за смилане на животински храни, бяло брашно, бяла захар. При Галина изчезнали оплакванията от синузита, нямало ги упоритите болки в ребрата и стомаха, резултатите от изследванията били много добри. Насърчена от д-р Емилова и постигнатото, жената започнала да се храни здравословно. „Вътрешното ми убеждение беше да променя начина си на живот, след като най-накрая видях, че това което правя, работи. Беше забележимо и за хората около мен. Това ме амбицира още повече, за да продължа“, споделя тя. Направила следващата 20-дневна програма през юни, съчетавайки я с морска ваканция. За 10-дневното захранване била на Боровец, където медицинският център работи в летните месеци. Стопили се още 7,6 кг. За 6 месеца от 95,4 кг Галина станала 77,8. Цели 12,8 кг са мазнините, от които се отървала. „Ако решите да промените нещо в себе си, да се почувствате по-здрави, да се разделите с проблемите си, докато още не е станало безнадеждно късно, повярвайте на д-р Людмила Емилова, повярвайте на мен, повярвайте в себе си и резултатите ще дойдат. Ако още сте скептично настроени и не вярвате, откажете се, трупайте вредна енергия и не подминавайте аптеките. Те ще бъдат Вашето вътрешно спасение и външно неудовлетворение”, споделя Галина.  Несъмнено спортният й дух я зарежда с воля и упоритост. Тя е съдийски наблюдател на UEFA и владее изкуството да вижда ситуациите с бърза оценка за възможни пропуски. За себе си вече знае как да ги отстрани.  Добре е да се започне консумация с най-разпознаваемите:  1. Коприва  2. Киселец  3. Лапад  4. Тученица  5. Глухарче  6. Дива лобода  Разнообразието е много голямо. Но е препоръчително човек да започне с най-познатите и бавно, но сигурно да разширява кръгозора си. Най-лесно се сушат по класическия начин- добре разстлани върху хартия на сухо и сенчесто място. Още по-лесно е с дехидрататори, каквито машини набират все по-голяма популярност. Все пак не всички растения стават за сушене, особено суколентите като тученицата, заради високото водно съдържание в състава им.  Зеленолистните не се замразяват, защото ледът пука клетъчните структури и богатото им ензимно съдържание унищожава ценните вещества. Затова няма да видите замразени сурови зеленолистни в магазинната мрежа. Все пак ако държите да замразите известно количество за зимата, първо бланширайте във вода.  100 г изкиснат суров белен слънчоглед  2 шепи добре измити листа дива лобода  1 скилидка чесън  щипка самардала и черен пипер  100 мл вода  Всичко се смила фино до получаване на гладък сос с помощта на високоскоростнен блендер или пасатор. ", "date": "2017.07.29", "title": " Д-р Людмила Емилова: Първата българка  международен съдия по футбол,  показа червен картон на килограмите\t\t\t"}
{"url": "https://trud.bg/%d0%b1%d1%81%d0%bf-%d0%be%d1%87%d0%b0%d0%ba%d0%b2%d0%b0-50-000-%d0%b4%d1%83%d1%88%d0%b8-%d0%bd%d0%b0-%d0%b1%d1%83%d0%b7%d0%bb%d1%83%d0%b4%d0%b6%d0%b0/", "text": "Десетки хиляди социалисти от цялата страна се стичат към връх Бузлуджа за традиционния събор на левицата. Очаква се под върха да се съберат над 50 хиляди, които да отбележат 126-тата годишнина от създаването на организирано социалитическото движение в България, съобщиха от БСП. Да поздравят българските социалисти пристигат и официални делегации и фолклорни ансамбли от Румъния, Македония и Гърция. В 10.30 часа в местността  Историческа поляна ще бъде поставено началото на събора. В 11.00 часа ще бъдат поднесени венци и цветя на барелефа „Основоположници на социалистическото движение”, на паметника на Хаджи Димитър и на паметника на партизаните от Габровско-Севлиевския отряд. В 11:30 часа лидерът на БСП Корнелия Нинова ще даде начало на политическия митинг. Той ще продължи до 12:15 часа, когато ще започне художествената програма. В 15.00 часа ще бъдат връчени наградите на победителите в тенис и футболните турнири в хотел „Шампион”, гр.Казанлък, а в 16.00 часа започва връчване на наградите на победителите в баскетболния турнир в гр. Стара Загора парк „Артилерийски”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " БСП очаква 50 000 души на Бузлуджа"}
{"url": "https://trud.bg/%d0%b4%d1%80%d0%b0%d0%b3%d0%b0%d0%bd%d0%be%d0%b2%d0%be-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%bd%d0%b0-2-%d0%b0%d0%b2%d0%b3%d1%83%d1%81%d1%82/", "text": "На 2 август – Илинден по стар стил, ще празнува горнооряховското село Драганово. Празникът ще започне с водосвет за здравето на жителите и гостите на селото. 18.00 ч. е началният час на празничния концерт, в който ще вземат участие Фолклорен ансамбъл „Сидер войвода” при НЧ „Напредък – 1869” – Горна Оряховица и Фолклорен клуб „Българка” при НЧ „Съединение – 1888” в Драганово, информира кметът на селото Нели Грошкова. На 31 юли от 19.00 ч. в салона на читалището, най-малките жители на селото ще имат възможността да се забавляват със спектакъла на местната театрална трупа „Доктор Охболи”. Автори на детската пиеса са Лиляна Дочева и Димитър Димитров. Входът за представлението е свободен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Драганово празнува на 2 август"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%85%d0%b0%d0%bc%d0%b1%d1%83%d1%80%d0%b3-%d0%bf%d1%80%d0%b5%d1%82%d1%8a%d1%80%d1%81%d0%b8-%d0%b1%d0%b5%d0%b6%d0%b0%d0%bd%d1%81%d0%ba/", "text": "Полицията в Хамбург е претърсила бежански център във връзка с  . Властите обаче не дадоха информация дали са открили нещо, което да помогне на разследването и какво. По информация на в-к „Билд“ мъжът, който нападна вчера с нож клиенти в супермаркет, уби един и рани няколко души, е на 26 години и е мигрант от Обединените арабски емирства, информира  . Нападателят е бил във фокуса на германските тайни служби. Подал е молба за убежище не само в Германия, но и в Норвегия, Швеция и Испания. В Хамбург е пристигнал през март 2015 г. След като му е отказана закрила, е трябвало да бъде екстрадиран, което обаче е било невъзможно поради липса на документи за самоличност. Все още се изясняват мотивите за атаката, според полицията най-вероятно става дума за терористично нападение.  „Това, което ме разгневява още повече е, че очевидно става дума за някой, който е поискал закрила от нас в Германия и след това е насочил омразата си към нас“, каза кметът на Хамбург Олаф Шолц, цитиран от в. „Цайт“. Мъжът влетял в супермаркет в северната част на Хамбург и започнал да мушка хората около себе си безразборно. Според свидетели извикал: „Аллах акбар!“. Хората извън супермаркета извикали незабавно полиция, а няколко от тях дори проследили нападателя след излизането му от сградата. Турски гражданин успял да го обезвреди и да помогне на полицията да го арестува. Според властите става дума със сигурност за самотен нападател. Все още се проучва дали мъжът е имал психическо разстройство или е извършил целенасочен атентат. Първоначално имаше съобщения за втори съучастник, но по-късно полицията го опроверга. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Полицията в Хамбург претърси бежански център заради вчерашното нападение в супермаркет"}
{"url": "https://trud.bg/%d0%bf%d1%80%d0%b8%d0%bc%d0%b0%d0%b1%d0%b0%d0%bb%d0%b5%d1%80%d0%b8%d0%bd%d0%b0%d1%82%d0%b0-%d0%bc%d0%b0%d1%88%d0%b0-%d0%b8%d0%bb%d0%b8%d0%b5%d0%b2%d0%b0-%d0%bd%d0%b5-%d0%b8%d0%b7%d0%b1%d1%8f/", "text": "– Нашата трупа вече е танцувала „Жизел“ с нея – през 2000 г. в Атина в “Палатата на музиката“. По това време бях директор на театъра и гледах от салона. Тя и тогава си беше голяма звезда, но все още не се беше превърнала в сензация. Ние всички бяхме много горди, че освен нея Мирта беше Мария Александрова, която също стана звезда на Болшой театър. Имахме щастието да бъдем и с Владимир Малахов, който по това време беше директор на Берлинската опера. По времето на аферата с „Плейбой“ – точно същата година, беше издаден голям и много скъп албум с негови голи снимки. Той страшно се гордееше с него. – Да. Но след фотосесията загубих поста директор на балета на Софийската опера. Ето как за едно и също едни хора печелят овации, а други са порицани. – Работила съм почти 10 г. в операта по времето на социализма. Тогава беше добре да си директор, защото държавата осигуряваше парите за постановки, пътувахме със самолет навсякъде. След което всичко стана много трудно. В началото на деветдесетте години големи усилия положи Бойко Неделчев, който сега е директор на Националното училище за танцово изкуство. Наистина големи усилия положи той, нечовешки. Както нямаше пари, успявахме да ходим доста по командировки в чужбина. Може би той е най-добрият – ако ме питате за моята кариера. – Не съм се чувствала, а съвсем явно бях следена. Просто имаше човек, който ходеше след мен.  – След като спечелих медала във Варна, заминах на турне в Гърция. Точно по това време избяга Камелия Тодорова. Като бъдеща звезда, вече бях и потенциален имигрант. По принцип винаги на командировки с нас пътуваха и хора от Шесто – те се водеха „драматург“ или на някаква друга длъжност от театъра. – Не, не. Никога. Знаете ли защо? Защото баща ми беше в управлението – зам. министър на горите и професор в Лесотехническия. Ако аз бях избягала, трябваше да го съсипя него. – Да. – Да. Заради работата. – Да, до 90-а година. След това стана пълна трагедия. Чак последните години се разтвори светът. България стана член на ЕС, намериха се някакви пари – от общината, от министерството, от други организации. – Не, той спонсорира „Баядерка“. За „Спящата“ аз дадох една малка сума. – Не бих отрекла. – Готвя се за един грандиозен проект, посветен на председателството на България на ЕС. Ще бъде авторски спектакъл със специално написана музика, сценарий, хореография, осъществен съвместно с Общински културен институт „Средец“ и ОКИ „Надежда“, Където се помещава оркестър „Симфониета“. А преди това – през октомври, ще направим два спектакъла. Ще бъдат пак с оркестър “Симфониета”, с деца от балетната ми школа и съвместно с операта. Засега заглавието е “Танците в музиката”. Едно време на такива събития им се казваше “лектория”. Оркестърът ще свири жива музика и ще се обяснява как са се танцували танците по времето на Краля Слънце – менует, гавот. В края децата от публиката ще могат да облекат костюмите от епохата – кринолини, перуки. – Да, предполагам, след като преподавам исторически танци в Музикалната академия. При мен започна като хоби и се превърна в още една професия. – Всичко тръгна от принцеските…  – В първи клас бях много дребничка, най-ниската. Затова бяха ме сложили на първия чин с два учебника под дупето, за да се подавам поне над чина и да мога да виждам нещо. И понеже бях доста разсеяна, а буквите ги знаех – можех да чета и да пиша, така че ми беше скучно и по цял час си рисувах принцески.  – Много ми се караха! Даже казаха на майка ми, че трябвало да стана художничка. Това е било сигурно тънък намек на учителката да спра да рисувам в час. – Откакто се занимавам с балет, предимно това чувам. По-лошото е, когато човекът е ходил на балет и тъкмо започва да поразбира и да се изказва „компетентно”. – В деня на спектакъла някой се е разболял или си е изкълчил крака и трябва да реагираме, понякога се налага да се сложи човек, който никога не е играл гова нещо и трябва за един час да научи цели две действия. Естествено е, че ще прави грешки, но този, който от известно време идва на балет, непременно трябва да покаже колко разбира, като изтъкне на висок глас, че е видял как някой не е в редичка или е объркал. А как сме били в инфарктна ситуация той не е видял но е много горд с това, че е забелязал, че някой не е в редичката. Във всяка една професия си има ужас и нашият ужас е, когато съставът на трупата е в спектакъла до последния човек, всичко е подредено и изведнъж едно парче от пъзела го няма. Опитваш да сложиш друго, но не става. Не става не защото човекът не става, а просто той не е подготвен за тази роля. – Това е най-сложното въобще в човешката природа. Когато животните се движат в стадо или ято, те имат рефлекс и периферно зрение, благодарение на което не се бутат. При човека това е притъпено – ако отидеш в мола, ще те бутнат петима човека. Именнно това периферно зрение е много важно за балета. Освен да се спазват стъпките и да си слушаш музиката, освен артистичната игра, ти трябва да спазваш еднаква дистанция с предния и задния човек или както се казва при нас „да имаш очи на гърба си“. Имаме много похвати, с които да го направим и публиката да не забележи, че гледаш. – Много често! Е, не на всеки спектакъл, но много често. Всяко най-малко отклонение на ръката или на крака и получаваш шамар, ритник, някой ти скача върху гърба или тръгваш назад и се сблъскваш с някого. Но тези неща по-скоро стават на репетициите, на спектакъл – доста рядко. Един такъв случай си спомням – играх „Лебедово езеро“ пред мавзолея. Партнирахме си с Момчил Младенов – той после стана солист на балета на Сюзън Фарел в САЩ. Много лошо ни минаха репетициите, не знам защо, и на самия спектакъл тръгнах да се въртя и го ударих с лакът по лицето. Потече му кръв от носа, но си довърши адажиото. – Поне аз видях. Но каквото и да се случи, в повечето случаи артистите успяват да се овладеят. Примерно, ако паднеш. Всеки може да падне, зрителите се уплашват, като се изправи на крака, те се успокояват и я подкрепят балерината с аплодисменти. Колкото по-бързо станеш, толкова по-добра е реакцията. – Мисля, че няма. По-голяма може и да има, но в последснсите години децата ни наистина са много успешни. В началото бях много против да участват в конкурси. Но те започнаха да печелят първите места на световно ниво. ? – Промених си го. Много си го промених. Макар че участията по конкурси и особено печеленето на медали е нож с две остриета. То и дава, и взима. Дава голям напредък, защото всеки конкурс означава много сериозна индивидуална работа с всяко дете. Всяка една поява на сцена е стъпка нагоре. Но има опасност, когато започнеш да печелиш от дете конкурси, след това в по-голяма възраст да изпаднеш от колелото. На 16 г. си постигнал 8 златни медала и не знам какви още отличия, но оттам-нататък къде? Взимат те в една трупа, не си прима, започваш да страдаш, свикнал си че си все на първо място, но в един момент се оказва, че не си толкова важен. Животът не е конкурс. Конкурсната програма е едно, а в театъра е друго. В театъра трябва да застанеш в редичката. – За около година работа с едно дете може да се разбере. Но не става дума за тригодишно. Трябва да е на осем. Макар че и на едно малко дете като му видя фигурката, в повечето случаи познавам от коя ще стане издължена – такава, каквато трябва да е за балета, и от коя няма да стане. – – И тригодишните си танцуват много добре, научават се да слушат музика, да си опъват падьомчето (стъпалото – бел. ред.), да скачат, да се завъртат. Но за истинска работа може да се говори вече като са в училищна възраст. – Не помня. Друго помня. Както казах, като малка съм била много дребна и много слабичка. Била съм втори клас, а в операта пускаха само деца, навършили осем години. С майка много често ходехме и тя така казваше: „Хайде, отиваме на „търси се“ да си купим билети.“ Тръгваш по „Раковски“ и започваш да питаш хората: „Имате ли билет?“. Намираме билети, но на входа ни отпращат: „Детето не може да гледа. Не е навършило 8 г.“ Майка ми казва: „Навършило е.“ „Покажете си паспорта, тогава.“ А майка ми е с руски паспорт, вътре не съм записана. Опитва се да им обясни: „Но дъщеря ми наистина е на 8 г., ходи на балет вече.“ А те: „Не, не! Деца под 8 г. не пускаме.“ Искам да кажа, че тогава правилата важаха. Отскоро, слава Богу, и у нас влезе в сила това правило – след началото да не се пускат хора в салона, защото това пречи на спектакъла. Ние със Сергей ходихме в Лондон и си купиме ложа. Цяла ложа за двамата! И не ни пуснаха, защото закъсняхме с три минути. Пред носа ни затвориха. И казаха: „Във фоайето има монитор – там се вижда спектакълът как тече.“ Не питайте колко струваше това удоволствие. – Не! Ще отида с два часа по-рано. Ще си седя на пейка пред театъра, но ще съм навреме. Един път тук, в Софийската опера някакви хора бяха закъсняли и момчетата им казват: „Трябва да се качите на трети балкон, понеже представлението е започнало.“ А те ме виждат, че се запътвам към партера и протестират: „А тази жена къде отива?“ Това е една от малкото ми привилегии – че мога да си влизам в операта, когато поискам. – Следя само заглавията. – Мен не ме дразни, какво като е бос? Освен това е в неформална обстановка. Отишъл си е на село, събул се е… Но това е моето мнение.  – Не е лесна работа. То няма да е само моят балет. Има и опера, театър, оркестри, галерии, училища по изкуството, кино – на всичките седем изкуства трябва да се обърне достатъчно внимание, защото е еднакво важно. Изобщо културата е нещо изключително важно за всяка нация. С това всеки политик трябва да е наясно. Ако погледнете в исторически план, ще видите, че държавниците, които са подкрепяли културата, тъкмо те остават в историята. Сещам се за онази прословута реплика на Чърчил, когато министърът на отбраната през Втората световна война го помолил да увеличи военния бюджет с цел повишаване на защитата. “Откъде да взема парите?”, попитал Чърчил. “От културата и от социалните разходи”, предложил министърът. И Чърчил го запитал: “В такъв случай какво ще защитавате?” Помислете си колко крале има, но за Луи XIV всеки знае. Той е създал Академията за музика и танц и е карал всички царедворци да слушат музика и танцуват. И наред с танците, Кралят Слънце си е гледал и държавните дела и е воювал.", "date": "2017.07.29", "title": " Примабалерината Маша Илиева: Не избягах от соцлагера, за да не пострада баща ми\t\t\t"}
{"url": "https://trud.bg/%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8%d1%82%d0%b5-%d0%b4%d0%be-7-%d0%b3%d0%be%d0%b4%d0%b8%d1%88%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82-%d0%b2%d1%8a%d0%b2-%d0%b2%d0%b5/", "text": "Дeцaтa oт 1 дo 7-гoдишнa възpacт, кoитo пoceщaвaт дeтcкитe зaвeдeния във Вeликoтъpнoвcкa oблacт, cтaвaт вce пo-бoлни, coчи aнaлиз нa Рeгиoнaлнaтa здpaвнa инcпeкция. Пpeз 2016 г. нoвooткpититe зaбoлявaния cpeд мaлкитe дeцa ca ce yвeличили. Сaмo зa гoдинa тe ca cкoчили c близo двa пpoцeнтa, кaтo пpeз 2015-a ca били 3,81 %, a пpeз м.г. ca 5,39 %. В пpoфилaктични пpeглeди пpeз 2016 г. ca oбхвaнaти пoчти 6000 мaлчyгaни, кaтo в oбщинитe Сyхиндoл, Ляcкoвeц, Злaтapицa и Пoлcки Tpъмбeш пpoфилaктикaтa e 100 %. Нa диcпaнcepeн oтчeт ca ce вoдили 197 дeцa, кaтo нaмaлeнoтo зpeниe, cлeпoтaтa и eпилeпcиятa излизaт нa пъpвa пoзиция. Рeгиcтpиpaни ca 33 дeцa cъc зaбoлявaния нa двeтe oчи, a дpyги 11 cъc cлeпoтa и нaмaлeнo зpeниe. Общo oт бoлecтитe нa нepвнaтa cиcтeмa и ceтивнитe opгaни cтpaдaт 72 мaлки пaциeнти. Диcпaнcepни ca дeцa и зa бoлecти нa дихaтeлнaтa cиcтeмa. 53 oт тях имaт acтмa, a 11 – хpoничeн бpoнхит, кaтo oбщo гpyпaтa нa бeлoдpoбнитe бoлecти зaeмa втopo мяcтo. Инфeкциитe и пapaзититe ca нa тpeтo мяcтo пo paзпpocтpaнeниe, дoкaтo пpeз 2015 г. тe ca зaeмaли чeтвъpтa пoзиция. Пpoмянa имa и пpи вpoдeнитe aнoмaлии, кoитo oт тpeтo мяcтo пo-минaлaтa гoдинa, минaвaт нa пeтa пoзиция пpeз 2016 г. Диcпaнcepизиpaни ca 6 дeцa c aнoмaлии, oт кoитo 2 ca cъc cъpдeчни пpoблeми. Пpeз минaлaтa гoдинa пpи пpoфилaктичнитe пpeглeди нa мaлчyгaнитe oт дeтcкитe зaвeдeния ca oткpити нoви бoлecти пpи 320 дeцa. Нaй-paзпpocтpaнeни ca пнeвмoниитe – 63 дeцa, бpoнхиaлнaтa acтмa – 50 дeцa, cмyщeниятa в зpeниeтo – 39 дeцa, cлeдвaни oт aлepгичнитe pинити – 29 дeцa, хpoничнитe бpoнхити – 26 дeцa, и зaтлъcтявaнeтo – 22 дeцa. Във вpъзкa c тeзи пoкaзaтeли oт РЗИ ca нaпpaвили пpeпopъки към pъкoвoдcтвaтa нa oбщинитe, нa дeтcкитe зaвeдeния, към мeдицинcкитe cпeциaлиcти зa пo-здpaвocлoвнoтo хpaнeнe пpи дeцaтa, пoвeчe cпopт и пo-дoбpa бaзa нa яcлитe и дeтcкитe гpaдини, c oглeд и зa пpoфилaктикa нa гpъбнaчнитe изкpивявaния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Малчуганите до 7-годишна възраст във Великотърновско все по-болни"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%bf%d1%83%d0%bb%d0%b8%d0%b7%d0%bc%d1%8a%d1%82-%d0%bd%d0%b5-%d0%b5-%d0%b4%d0%be%d0%b2%d0%b5%d0%bb-%d0%bd%d0%b8/", "text": "Популизмът не е довел никоя държава до добър изход, Гърция е достатъчно ясен пример за това. Това каза премиерът и лидер на ПП ГЕРБ Бойко Борисов във Варна. „Европа преодоля доста кризи, нито една не беше създадена от нея. Финансовата и икономическа криза ни беше привнесена, мигранската криза ни беше привнесена, защото това е най–хубавото място за живеене в света. Освен това Европа, със своите управления – ЕС, ЕП, ЕК, е възможно най-демократичното нещо, което може да се създаде като управление“, посочи премиерът. По думите му, това понякога създава възможности за по-бавни темпове при решаването на кризи, но Европа винаги се справя в това отношение. „Преди много години, дори и аз тогава съм бил малък, са създадени Маастрихтските критерии. Те са правени от най-добрите финансисти и икономисти в Европа. И те са казали, че когато дефицитът мине 3%, а външния дълг 60%, рискът за криза е огромен. Затова ние като правителство винаги сме се придържали към Маастрихтските критерии“, каза още Бойко Борисов. По думите му в момента България е в тройката с най-нисък външен дълг в Европа. „Бюджетът ни е на излишък. Имаме 13 млрд. фискален резерв. Подвеждането по популизма не е довело никоя държава до добър изход. Гърция е достатъчно ясен пример за това. Виждате колко години ЕС, еврозоната, Международния валутен фон, Световната банка на всеки 6 месеца се занимава с Гърция“, каза той. „Моят съвет към вас е харчете толкова, колкото изкарате“, допълни той. По думите на Борисов, договорът за добросъседство дава европейската перспектива на Македония и отваря пътя им за НАТО веднага.  „Искам специално да подчертая, и в разговорите ми с Алексис Ципрас в Гърция, това не е Договор срещу никого. Това е просто Договор за добросъседство между нашите две държави, тъй като България първа призна Македония като държава, покойният президент Жельо Желев. Убеден съм, че в Бивша Югославска Република Македония един ден ще има улица или булевард на негово име“, каза Борисов. „Истински се надявам, почвайки с тези смели крачки, това правителство и опозиционните парии в Скопие, да разрешат проблема и с името с нашите съседи от Гърция“, заяви министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Бойко Борисов: Популизмът не е довел никоя държава до добър изход"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%84%d0%be%d0%bd%d0%b4-%d0%ba%d1%83%d0%bb%d1%82%d1%83%d1%80%d0%b0-%d1%81-%d0%bf%d0%be%d0%b4%d0%ba%d1%80%d0%b5%d0%bf/", "text": "Национален фонд „Култура” отново подкрепи участие на търновските артисти на световен театрален форум. Международен куклен фестивал „EXPO 2017 WORLD PUPPET CARNIVAL“ в Астана, Казахстан, е част от изявите на формацията на световна театрална сцена през 2017. Международното събитие е организирано от Правителството на Казахстан, Министерство на културата на Казахстан, столичния град Астана и WORLD PUPPET CARNIVAL. Основната цел на фестивала е творческа среща на артисти и мениджъри с цел проследяване на развитието и просперитета на театралното изкуство по света. От над 1 000 заглавия, кандидатствали за официалната състезателна програма, са избрани около 90 спектакъла, сред които и представлението „Не се предавай!” на ТЕАТЪР ВЕСЕЛ. Част от проектите, реализирани от ТЕАТЪР ВЕСЕЛ по програма „Мобилност” на Национален фонд „Култура”, са участия в Световен фестивал на кукленото изкуство в Прага (Чехия) през 2007 г. (Награда за най-добър оригинален спектакъл), в международните театрални фестивали в Любляна и в Марибор (Словения) през 2008 г., в Международен куклен фестивал „Златната магнолия” в Шанхай (Китай) през 2010 г. (Специална награда на журито) и в Международен фестивал „На гости на „Арлекин” в Омск (Русия) през 2013г. (Специална награда на спонсора на фестивала). Участието в Международния куклен фестивал „EXPO 2017 WORLD PUPPET CARNIVAL“ в Астана, Казахстан е първото събитие от множество предстоящи прояви по случай 20-ия рожден ден на ТЕАТЪР ВЕСЕЛ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Национален фонд „Култура” с подкрепа за Театър ВЕСЕЛ в предстоящия му 20-и сезон"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0%d0%b3%d1%83%d0%b1%d0%b8%d1%85%d0%bc%d0%b5-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba/", "text": "Загубихме президентските избори, защото не искахме да ги спечелим. Това каза премиерът и лидер на ПП ГЕРБ Бойко Борисов във Варна, където се провежда Конгрес на Европейските студенти демократи. „Много е важно за демокрацията да има ясно разграничение на властите. Когато една партия, колкото и да е добра и демократична, е спечелила и президентската, и парламентарната, и изпълнителната и местната власт, това не е добре за демокрацията“, уточни Борисов. По думите му в един момент всички партийци започват да мислят, че са си самодостатъчни. „Да, по-лесно е за управление, но е по-опасно за самата партия. Безспорно ГЕРБ е направила най-много в България. Безспорно се видя, че няма по-добра алтернатива. Отстрани като се дръпнеш виждаш много грешки и проблеми, които иначе в управлението няма как да се забележат“, допълни той. „Винаги съм благодарял на Господ и на народа, че сме се разбирали. Много грешки си отчетох, много проблеми видяхме, които сега поправяме. Особено в бюрокрацията и тежката администрация. Много отрезвяващо действа, защото всичко, което правиш ти се струва най-правилното, но то надали е“, заяви Борисов. „Мисля, че нещата сега са си по местата. Има много добра и ясна границата между институциите. Това е най-доброто в условия на демокрация“, поясни той. Борисов обяви, че през месец октомври ще се проведе смесено заседание на Министерски съвет с правителствата на Румъния и Гърция във Варна.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Бойко Борисов: Загубихме президентските избори, защото не искахме да ги спечелим"}
{"url": "https://trud.bg/26-%d0%bc%d0%be%d0%bc%d0%b8%d1%87%d0%b5%d1%82%d0%b0-%d0%b8-%d0%bc%d0%be%d0%bc%d1%87%d0%b5%d1%82%d0%b0-%d1%83%d1%87%d0%b0%d1%82-%d0%b2%d0%b5%d1%80%d0%be%d1%83%d1%87%d0%b5%d0%bd%d0%b8%d0%b5-%d0%bd%d0%b0/", "text": "26 момичета и момчета от Велико Търново са на Лятна детска колония в Дряновския манастир. Най-малката участничка е Николая, на 5 години, а най-големите са 16-годишни, ученици в Природо-математическата гимназия „Васил Друмев”, уточни ръководителят на смяната свещеноиконом Славчо Иванов. Лагерът се провежда от 20 години в светата обител с помощта на Великотърновската митрополия, братството в Дряновския манастир и църковното настоятелство при търновския православен храм „Свети Николай”. „Ние винаги ще имаме нужда да се молим, да просим, да благодарим на Бога за всички неща, които ни е давал и дава. Затова вероучението и молитвите стоят на първо място в дневната ни програма. Децата се запознават с църковната иконопис и пеене, включват се в богослужението, спортуват, помагат в приготвянето на храната, учат се на ред. Правим и излети до близки забележителности, сред които пещера „Бачо Киро”. Целта е една – да достигнат хармония в себе си и душевно здраве. Да търсят и да съумяват да търсят Бога, за да имат добро житие”, каза Славчо Иванов. Лятната детска колония ще продължи до 31 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " 26 момичета и момчета учат вероучение на лагер в Дряновския манастир"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d1%81%d1%82%d1%80%d0%be%d0%b8-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d1%80%d0%b0%d0%b7%d0%b4%d0%b5%d0%bb%d0%bd%d0%be-%d1%81%d1%8a%d0%b1%d0%b8/", "text": "В Монтана ще има Център за разделно събиране на едрогабаритна и опасна техника. До този момент, в строителството са вложени 900 000 лева. Площадката е на околовръстния път на града. Депото ще струва три милиона и половина лева, уточни по   кметът на Монтана Златко Живков. „Източникът на финансиране са отчисленията по член 64, които общината е длъжна да превежда по закон на РИОС на всеки тон отпадък и на практика са нашите пари, които след това по договор регионалната инспекция по околна среда ни възстановява“, каза той. Изграждането на центъра за разделно събиране на едрогабаритна и опасна техника е важен проект за Монтана в частта „Екология“, допълни Живков. „Предназначението на новоизградения център за отпадъци от домакинствата е да бъдат приемани следните видове опасни отпадъци – електрическо и електронно оборудване, обемисти домакински отпадъци – шкафове, легла, гардероби, екстилни отпадъци, рециклируеми отпадъци от хартия и картон, стъкло, пластмаса и метали. Разделно събраните битови отпадъци от домакинствата ще се приемат и съхраняват до предаването им и последващото третиране“, посочи кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Монтана строи Център за разделно събиране на едрогабаритна и опасна техника"}
{"url": "https://trud.bg/%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d1%81%d0%b0%d0%bd%d0%b8%d1%80%d0%b0%d1%82-%d0%b4%d0%b2%d0%b5-%d1%83%d1%87%d0%b8%d0%bb%d0%b8%d1%89%d0%b0-%d0%b8-5-%d0%b6%d0%b8/", "text": "Започна изпълнението на проект за енергийна ефективност на СОУ „Иван Вазов“ в Нова Загора. Средствата в размер на близо 630 хил.лв. са осигурени от Министерството на регионалното развитие и благоустройството по линия на Оперативна програма „Региони в растеж“ 2014 – 2020 г. Проектът за изпълнение на „Инженеринг за подобряване на енергийната ефективност на СОУ „Иван Вазов“ – начален етап, гр. Нова Загора“ цели да се подобри качеството на живот в Нова Загора и да се повиши атрактивността на района чрез подобряване на енергийната ефективност на сградата на учебното заведение, съобщиха от МРРБ. По програмата в града тече и основен ремонт на училищната база на Професионалната гимназия по селско стопанство. Над 1,2 млн. лв. е предвидената инвестиция, като целта е сградата да постигне най-малко клас на енергопотребление„С“, както и въвеждането на мерки за осигуряване на достъпна среда за хора в неравностойно положение. Мерките ще намалят експлоатационните разходи за сградата и ще допринесат за удължаването на жизнените им цикли. Интервенциите в рамките на проектното предложение ще допринесат за постигане на индикативните национални цели за спестяване на енергия съгласно Националния план за действие по енергийна ефективност 2014 – 2020 г. и ще удължат живота на сградата, ще намалят разходите за поддръжка и ще спомогнат за намаляване на парниковите газове. Чрез подкрепата се цели адекватно адресиране на проблемите, свързани с повишената миграция към големите и средните градове, по-добро качество на живот и на предлаганите образователни услуги и модернизация на публичната инфраструктура в град Нова Загора. През месец септември се очаква да стартират и дейностите по проект за подобряване на енергийната ефективност на пет многофамилни жилищни сгради в града, който се финансира с близо 3 млн. лв. от ОПРР. По проекта ще се въведат мерки за енергийна ефективност в пет многофамилни жилищни сгради на територията на Нова Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " В Нова Загора санират две училища и 5 жилищни сгради с 5 млн. лв. по ОПРР"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%82%d0%b5%d1%82%d0%b5%d0%b2%d0%b5%d0%bd-%d0%be%d0%b1%d0%bd%d0%be%d0%b2%d0%b8-%d0%b4%d0%b2%d0%b5-%d0%be%d1%82-%d0%b5%d0%ba%d0%be%d0%bf%d1%8a%d1%82%d0%b5%d0%ba/", "text": "В началото на лятото Община Тетевен извърши текущ ремонт на две екопътеки – „Под пръските на водопада“ и „Нагоре към слънцето“. Обновяването се наложи поради нарушената цялост на част от дървените постройки и конструкции, а предприетите мерки са с цел превенция от възникване на инциденти от страна на посетителите на двете забележителности, съобщиха от общината. Ремонтът включваше подмяната на информационни табели, пейки и маси, реновирането на малките пешеходни мостове и беседки /„Под пръските на водопада“/, наковаване на ламперия и др. Към момента екопътеките са безопасни и в отлично състояние, като очакват поредните си посетители.  Община Тетевен се радва на засилено присъствие на туристи и гости, като може да се отбележи, че дестинацията – водопад „Скока“/ екопътека – „Под пръските на водопада“/ е изключително посещавана, за което говори неспирния трафик към екопътеката дори и през делничните дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Община Тетевен обнови две от екопътеките си"}
{"url": "https://trud.bg/%d0%b8%d0%b2%d0%b0%d0%bd-%d0%bf%d0%be%d1%80%d1%82%d0%bd%d0%b8%d1%85-%d0%b2%d0%b0%d1%80%d0%bd%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-14-%d1%80%d1%8a%d1%81%d1%82-%d0%bd%d0%b0/", "text": "Туристическият сезон във Варна върви добре. Ръстът за първото полугодие е 14%, каза кметът на морската столица Иван Портних по  . „Новото това лято са нискотарифните авиокомпании. Това е сериозна предпоставка за повече туристи и най-вече за превръщането на Варна в дестинация за четири сезона”, допълни той. Във Варна и целия регион морските води са чисти, увери кметът. По думите му развитието на града в последните години е видимо. „Демонстрирахме ускорено темпо на развитие на града, което беше спряло. Успяхме за кратко време – в първите 2 г.на частичния ми мандат, да реанимираме всички на практика загубени дотогава проекти”, отбеляза Портних. Тази година Варна е Европейска младежка столица. Тя беше избрана за европейска младежка столица преди две години. Подборът на проектите обаче започна едва тази пролет. Досега са одобрени близо сто идеи. „Нека да не смесваме водата с олиото, защото не всичко е купон и празненства на открито, на плажа”, коментира Биляна Раева, председател на УС на сдружение „Варна – европейска младежка столица”. Затова и голяма част от проявите всъщност са семинари в затворени пространства без масово участие. Реклами из града и календар със събитията на публични места няма. „Не се оправдаха очакванията Варна да се реализира пълноценно като младежка столица, най-вече поради това, че твърде малко са събитията, които получават публичност”, изтъкна композиторът и създател на „Откритие” Доно Цветков. „Събитията покрай Европейската младежка столица са натоварени с много помпозност и почти нулево съдържание”, смята пък Костадинов Костадинов от коисия „Младежки дейности и спорт” в Общинския съвет. За публичност авторите на проектите също разчитат предимно на собствените си контакти. Николай е диджей и в ежедневния си контакт с младежите рядко вижда запленени от идеите на младежката столица. „За съжаление, не се усеща много като младежка столица поради липсата на реклама, поради липсата на различни и достатъчно събития, свързани с младите”, смята той. Мотото на столицата е InnoWave – иновативна вълна. Общинският бюджет я финансира с 900 хиляди лeвa. Прави впечатление, че средства и логото „европейска младежка столица“ получават редица немладежки и ежегодни фестивали. Културните дейци във Варна недоволстват, че средствата от общинския фонд „Култура” отиват в младежката столица за сметка на останалите събития. В същото време джаги на открито получават близо 12 хиляди лева. Една от идеите на Столицата е част от стария център да се обособи като пъстър квартал „Таляна” – наситен с архитектура, духовност и прояви. Всъщност видимите символи на „Таляна” в момента са тези арт инсталации по дърветата. Те са част от проект, оценен за 15 хиляди лв. Друга отличителна черта са плакати със снимки и стихотворения, окачени на изоставени сгради. Очакват се нови 10 инсталации, в създаването на които могат да участват всички желаещи. Дали Варна ще заживее в ритъма на младостта, с улично изкуство, повече спорт и литература, успоредно с иновативните вълни – ще видим в оставащите месеци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Иван Портних: Варна отбелязва 14% ръст на туризма"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%89%d0%b5-%d0%bf%d0%be%d1%81/", "text": "На 30 юли 2017 г., в 19.25 часа вицепрезидентът Илияна Йотова ще посети Стара Загора по повод 140 години от боевете за града по време на Руско-Турската война, съобщиха от прессекретариата на държавния глава. Вицепрезидентът ще се срещне с кмета Живко Тодоров в сградата на Общината, след което ще вземе участие в тържествената програма от 20.00 часа. В 21.00 часа Илияна Йотова ще присъства на концерт в Античен форум „Августа Траяна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Вицепрезидентът Илияна Йотова ще посети Стара Загора"}
{"url": "https://trud.bg/%d0%bd%d0%be%d0%b2%d0%b8-%d1%86%d0%b5%d0%bd%d0%b8-%d0%b8-%d1%83%d1%81%d0%bb%d1%83%d0%b3%d0%b8-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Българското Черноморие предлага отдих за всеки тип туристи – както за семейни почивки, така и за шумни забавления. Постигнатият ръст в туризма миналата година се дължи именно на разнообразието на туристическия продукт, който се предлага, твърдят специалисти. Дали е така тази година, ще стане ясно след проверките на Министерството на туризма по Черноморието. Те ще продължат да следят дали се спазва правилото за 50% свободна зона за летовниците, дали заведенията на плажа отговарят на одобрената схема, има ли медицински пунктове, почистено ли е, има ли спасители и информационни табели, за това какви услуги се предлагат. Инспекциите започнаха от „Златни пясъци“ и продължиха в посока Добрич, нформира  . Нови цени, нови услуги, по-добро обслужване и по-чисто море са екстрите, които се предлагат това лято във Варна. Тази година там ще има по-чести проверки от инспекциите в заведенията за хранене и засилен полицейски контрол. От крайбрежната алея няма никакви заграждения и ограничения. Всеки може да отиде на плажа и да влиза в морето. Има поставени кошчета навсякъде, както и чадъри, а в момента се подготвят шезлонгите. Във Варна на офицерския плаж шезлонг може да се вземе под наем срещу 5 лева, като цената е същата и за чадър. В Бургас цените са 5 лева за шезлонг и 7 лв. за чадър. През миналата година Община Бургас осигуряваше безплатно тези услуги, но през тази не е така. Приморско – по 5 лева за чадър и шезлонг. В Царево – цените на шезлонг и чадър са по 6 лева. С най-високи цени са двата плажа в Слънчев бряг, които запазват миналогодишните цени от по 10 лева. С два лева поевтинява сянката в Несебър. С 1 лев по-евтино е на плаж Дюни. Без промени остават цените в Равда, Поморие и Китен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Нови цени и услуги на плажа във Варна"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d0%b0-%d0%b1%d1%83%d0%b7%d0%bb%d1%83%d0%b4%d0%b6%d0%b0-%d0%b7%d0%b0-%d0%b4%d0%b0-%d0%b8%d0%bc%d0%b0%d0%bc%d0%b5-%d1%81%d0%b0%d0%bc%d0%be%d1%87%d1%83%d0%b2/", "text": "От нас се очаква да посочим друг път на България, друг живот на народа си да дадем. Европа е единна силна солидарна, най-вече с гражданите си, а не с монополите и бюрокрацията. Това заяви лидерът на БСП Корнелия Нинова на Бузлуджа, където социалистите днес се събраха за поредна година. „Не искаме да сме втора ръка европейци. Не искаме да ядем второ качество храни. Юнкер вчера го чухме да произнася нашите думи и да казва: двойните стандарти в храните са недопустими, значи може България да бъде истински пълноправен член на ЕС, може да й се чува гласът, когато има държавници, партия и народ, който отстоява националния си интерес в общия ни европейски дом“, отбеляза Нинова, предаде  . За да имаме това самочувствие на лидери в Европа първо трябва да си оправим държавата. Писали сме стратегии България 2020, България 2030 и какво от това. Днес народът ни има нужда от друга стратегия – България – край на прехода и постпреходна справедлива, солидарна и с равни права държава. Нека оттук да започнем и с целия народ да подготвим тази стратегия, която ще сложи край на онзи преход, в който политико-икономическите интереси, монополи, власт и пари разрушиха държавността ни, разрушиха цели системи и доведоха народа до просешка тояга, призова лидерът на БСП. Тя подчерта, че е време от думи да се мине към дела. „Ще има пари за пенсии, ще има пари за образование, ще има пари за здравеопазване, за читалища и култура, за земеделци и малък и среден бизнес, ако унищожим политико-икономическата мафия, която ограбва народа, която нарекохме паралелна държава и която краде 10 млрд. лева годишно от вас“, заяви още Корнелия Нинова. Близо 50 000 социалисти от цялата страна се събраха на Историческата поляна под връх Бузлуджа. Там днес се провежда традиционният събор на левицата, под надслов „Единни за България, която обичаме“. Първа на сцената излезе малката певица Йоана Миланова. След нея танцова формация „Тракийски танци“ представи пред публиката едни от най-хубавите български хора. Водещ на програмата е Кирил Ефремов. Корнелия Нинова поднесе венци и цветя на барелефа „Основоположници на социалистическото движение”, на паметника на Хаджи Димитър и на паметника на партизаните от Габровско-Севлиевския отряд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.29", "title": " Нинова на Бузлуджа: За да имаме самочувствие на лидери в Европа, трябва да си оправим държавата"}
