{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%82%d1%8a%d1%82%d0%b5%d0%bd%d1%8a%d1%82-%d0%bd%d0%b0-%d0%b0%d0%bf%d1%80%d0%b8%d0%bb%d1%81%d0%ba%d0%be/", "text": "През паметната 1876 година априлци издигнаха грамада от черепи и кости. Накараха целокупна Европа да настръхне от воплите на невинните. Тътенът на въстанието отекна далеч зад границата на човечеството, за да покаже на света, че народът български не иска и не може да живее повече под робство, че ще се бори въоръжен с оръжия от черешови стволове, стари пушки и мокър барут с жажда по-силна от огън, по-тежка от присъда, по- страшна от клетва. Това каза председателят на парламента Цвета Караянчева на тържествената заря- проверка по случай 143-ата годишнина от Априлското въстание в Панагюрище. „143 години ни разделят от онзи повратен исторически момент, в който куриери от Копривщица пренасят в Панагюрище кървавото писмо на Каблешков. Църковните камбани възвестяват началото на Априлското въстание, а комитетските люде вкупом запяват бунтовната песен“, посочи тя. „В дружините влизат не хъшове, нехранимайковци и хора без занятие, дом, челяд, както ще напише Иван Хаджийски, а хора стопани, привързани с тяло и душа към последната клечка от своя имот, спестен с ручей пот, непосилен труд, капка по капка, грош по грош“, каза Караянчева. „Днес този небивал революционен подем изглежда равен на самоубийство, безплодна саможертва на хора, обрекли себе си на мъченическа смърт и паднали в „кървава жътва“, без да дирят отплата. Без да дочакат призвание приживе, без почести, опело и епитафи на надгробните си камъни. Поборници без потекло, пълководци без пагони, небръснати, злочести, безразсъдни, с вънкашност на чапкъни и душа на светци“, заяви тя. „Те струваха повече от ситите верноподаници на султана, лъжепатриотите и шпионите на Високата порта. Тяхната величава борба за политическа и социална правда бе гвоздеят в ковчега на тирана, апогея на епичната национална съпротива срещу 5 вековното османско потисничество“, подчерта председателят на парламента. „Днес се молим за покой на тези, които първи прозряха, че свободата не е химера, че сме достойни за нея, защото и свободата и робството са вътре в нас. Носим ги като белег от нож, синила от бича и следи от теглото- да ни напомнят кои сме били, чий потомци сме и какво трябва да дадем на идните поколения“, обяви тя. „Днес не се нуждаем от месии, а от водачи искрени родолюбци. Нека помним заръката на Апостола: „Да струваме добро на ближния си и да се борим за чисто и свято бъдеще“, каза още Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Цвета Караянчева: Тътенът на Априлското въстание отекна далеч, за да покаже, че народът ни ще се бори с жажда по-силна от огън"}
{"url": "https://trud.bg/%d0%b7%d0%b0%d0%ba%d0%be%d0%bd-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d0%b0%d0%b7%d0%b8-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5-%d0%be%d1%82-%d0%b0%d0%b3%d1%80%d0%b5/", "text": "Свръхправа на учениците за сметка на педагозите дават сегашните разпоредби Разработване на държавна стратегия за защита на учителя от агресията във всичките й разновидности, както и закон, с който да се инкриминира насилието срещу личността му. За това настояват от Синдикат “Образование”, а поводът са всички форми на агресия и психически тормоз, на които са подложени педагозите. “Подобни прояви не само трайно увреждат здравето и авторитета на учителя, но и рушат вековните образователни традиции на българската държава”, се посочва в Декларацията за защита на българския учител, приета от делегатите на 10-тата юбилейна национална конференция на синдиката. Според него Законът за предучилищното и училищното образование и съпътстващата го Наредба за “Приобщаващо образование” даряват учениците със свръхправа, но орязват възможностите за въздействие на учителите спрямо проблемните и невъзпитани ученици. За да бъде учебният процес пълноценен, трябва дисциплиниране на българския родител, който, според синдиката, е крайно време да поеме своята ефективна отговорност. “Учителите и директорите имат нужда от специална защита, защото ежедневно са под натиска на родители. Огромно напрежение има сред хората в системата. Институциите се правят, че не виждат какво става”, посочи пред “Труд” председателят на Синдикат “Образование” Юлиян Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Закон трябва да пази учителите от агресия\t"}
{"url": "https://trud.bg/%d0%b5%d0%b2%d1%80%d0%be%d0%bf%d1%80%d0%be%d0%b5%d0%ba%d1%82%d0%b8%d1%82%d0%b5-%d0%b4%d0%b0-%d1%81%d0%b5-%d0%b8%d0%bd%d0%b4%d0%b5%d0%ba%d1%81%d0%b8%d1%80%d0%b0%d1%82-%d1%81-%d1%86%d0%b5%d0%bd%d0%b8/", "text": "Частният сектор да има право да е директен бенефициент, предлагат от КСБ Браншът губи от стари разчети Стойността на европроектите да се индексира с промените в цените на основните материали, увеличението на заплатите и инфлацията като цяло. Това предложение на строителния бизнес ще бъде обсъдено с представители на държавните институции, отговорни за програмирането на следващия период на еврофинансиране от Брюксел, става ясно от думите на члена на УС на Камарата на строителите в България (КСБ) инж. Любомир Пейновски. В момента проектите се остойностяват преди началото на програмния период и финасирането им е според тези разчети, без да се има предвид, че 4-5 години по-късно, когато реално се изпълняват, средата се е променила. Прогнозните стойности се изработват по стари механизми, които са неадекватни към реалната пазарна обстановка, категоричен е и изпълнителният директор на КСБ инж. Мирослав Мазнев. Цените трябва да се актуализират на база пазарни проучвания на всеки 5-6 месеца, допълни той. Ситуацията в момента е такава, че ние не можем да изпълняваме проекти, остойностени преди 5-6 години, без загуба за строителите, обясни инж. Мазнев. Законът допуска да се правят промени впоследствие, но това трябва да бъде имплементирано и в документите на възложителите, разясни той. Сред другите проблеми, с които се сблъсква секторът, е и неточното образуване на цените. Затова от бизнеса настояват да се въведат разчетни цени за всяка дейност, както и критерии за качество на материалите, допълни председателят на КСБ инж. Илиян Терзиев. От сектора подкрепят приетата законодателна промяната при отчуждения да се дава право на предварително изпълнение на проектите без да се чака завършването на евентуални съдебни спорове за цената на парцелите. Това ще облекчи процеса, но има какво още да се желае, тъй като в момента за изграждане на път с дължина от 8-10 км се налага да получим около 350 разрешения за строителство, подчерта членът на УС на КСБ инж. Велико Желев. От КСБ инвестират в дигитализация на целия инвестиционен процес. При един виртуален модел на даден строителен проект ще бъде ясно кой по веригата е сгрешил, как са формирани цените и за минути ще е видим напредъкът по даден обект, обясни членът на УС на КСБ Любомир Качамаков.   Електронни подписи пестят 900 заплати От 12 април насам регистрацията в Камарата на строителите в България е възможна и онлайн, с електронен подпис. 12 компании вече са се възползвали от тази опция. Ако всички регистрирани над 5000 фирми ползват е-подпис, ще се спестят 150 хил. работни часа и разходи на стойност 900 заплати, обясни председателят на Комисията за воденето, ползването и поддържането на професионалния регистър към КСБ доц. д-р инж. Георги Линков. До края на годината се очаква и подаването на документи за участие в обществени поръчки да става с електронен подпис, така че от Камарата подготвяме нашите членове за тази неминуема промяна, допълни Линков.", "date": "2019.05.01", "title": " Европроектите да се индексират с цените"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d1%8a%d1%82-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d0%b8-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%bd%d0%b5%d0%b1%d0%b5%d1%81%d0%bd%d0%b8/", "text": "Българският футбол показа, че може да бъде единен в трудни моменти. Родни играчи от близкото минало, съдии, треньори и журналисти играха рамо до рамо в памет на големите личности, отишли си без време през последната година. Това стана на турнира „Небесни ментори“, организиран от Велислав Вуцов, Цветан Георгиев и Стоян Орманджиев. Синовете на Иван Вуцов, Георги Цветанов и Стефан Орманжиев почетоха не само своите бащи, но също и Павел Панов, Красимир Безински, Сашо Костов и Динко Дерменджиев. Легендата на „Ботев“ (Пд) почина след кратко боледуване във вторник. Турнирът бе открит именно с аплодисменти към Чико, а участникът на 6 олимпиади – гимнастикът Йордан Йовчев, разпъна фланелка на пловдивския клуб в памет на Дерменджиев. Легендата на българския футбол ще бъде изпратен с мащабна траурна процесия в събота, 4 май. Поклонението ще се състои в зала „Колодрума“ и ще започне в 10 часа, а опелото е от 13:30 часа в църквата „Св. Архангел Михаил“ в централния гробищен парк в Пловдив. В чест на всички големи личности, които си отидоха наскоро от този свят, на терена на базата на националния отбор в Бояна излязоха имена като Георги Иванов-Гонзо, Петър Хубчев, Георги Петков, Александър Александров-Кривия, Владимир Манчев, Ваня Джаферович, Станислав Ангелов-Пелето, Асен Букарев, Юлиан Петков и Мартин Кушев. Родните арбитри пък бяха представлявани от Георги Кабаков, Николай Йорданов, Ивайло Стоянов и Георги Иванов. Турнирът бе поверен на шефа на съдиите Йордан Сталев, а негови помощници бяха Антон Генов и Атанас Узунов. Шампионската титла грабна „Небесните национали“, чийто отбор беше и най-впечатляващ. Тимът на Вили Вуцов бе събрал в състава си Гонзо, Кривия и Букарев, а бившият наставник на „Левски“ имаше и друг силен коз – всички водещи арбитри. Именно Кабаков и Стоянов доказаха на финала, че освен да отсъждат дузпи, могат и да бележат такива. След равенство в редното време с „белите“, чийто отбор игра с екипи, посветени на Цветан Георгиев, мачът бе решен с изпълнения от бялата точка. В края на трогателното събитие се случи и нещо невиждано – Вили Вуцов похвали родните арбитри, което не се бе случвало в кариерата му.  „Щастлив съм, че тези хора, които почетохме, наистина направиха нещо много голямо във футбола – обясни след финала синът на Вуцата. – Щастлив съм, че се събрахме и за такъв повод, различен от погребение. Имаше настроение, което бе важно. Благодаря на всички, които участваха. Благодаря и на Сталев, Генов и Узунов, които ръководиха перфектно мачовете. Дай Боже повече поводи да се виждаме на терен и маса, а не по по-тъжни събития.“  След последния съдийски сигнал най-търсен се оказа Петър Хубчев, но той отказа да коментира темите национален отбор и „Левски“.", "date": "2019.05.01", "title": " Футболът се обедини в памет на небесните легенди"}
{"url": "https://trud.bg/%d0%bd%d0%b0%d0%b4-120-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%82%d0%b5-%d0%bd%d0%b0-%d0%bf%d1%8a%d1%80%d0%b2%d0%be%d0%bc%d0%b0%d0%b9%d1%81%d0%ba%d0%b8%d1%82%d0%b5/", "text": "Полицията е арестувала 127 души по време на днешните първомайски демонстрации в Истанбул, съобщи ДПА, като се позовава на турската телевизия Си Ен Ен – Тюрк. По-рано държавната Анадолска агенция съобщи за 84 арестувани. Четиринайсет са били задържани на площад Таксим в центъра на Истанбул заради неподчинение и съпротива на полицията. „Откритите пространства не може да са затворени за хората“, са викали демонстрантите край Таксим. Улиците, водещи към Таксим, бяха затворени за движение, а самият площад – блокиран с мащабно присъствие на силите за сигурност. Тази година обаче, за разлика от предишни, нямаше сериозни сблъсъци. На 1 май 1977 г. 34 души загинаха при сблъсъци на площад Таксим, което придаде на мястото символично значение. След това използването на площада за масови прояви от синдикатите беше забранено за повече от три десетилетия. През 2010 г. около 200 хиляди души участваха в първата от 30 години разрешена първомайска демонстрация на Таксим, но митингите там бяха отново забранени през 2014 г. Синдикални членове и политици, включително новоизбраният кмет на Истанбул Екрем Имамоглу, присъстваха на разрешената от правителството първомайска проява в истанбулския район Бакъркьой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Над 120 са арестуваните на първомайските демонстрации в Истанбул"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%be%d1%81%d1%82%d0%b0%d0%b2%d0%b0%d0%bc-%d0%bf%d0%bb%d0%b0%d0%bc%d0%b5%d0%bd%d0%b5%d0%bd-%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d0%ba-%d0%bd/", "text": "Председателят на Европейската комисия Жан-Клод Юнкер припомни днес в Туитър, че точно пред 15 години на този ден 10 държави са заели полагащото им се място в сърцето на ЕС. „Възползвахме се от този уникален момент и обединихме историята и географията на Европа. Оставам пламенен привърженик на разширяването на ЕС“. Днес Варшава е домакин на среща на лидерите на всички страни от ЕС, които са се присъединили към общността през 2004 г., както и на последващите членки България, Румъния и Хърватия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Юнкер: Оставам пламенен привърженик на разширяването на ЕС"}
{"url": "https://trud.bg/%d0%bd%d0%b5-%d0%b8%d0%b7%d0%bc%d0%b8%d1%81%d0%bb%d1%8f%d1%82-%d1%82%d0%b5%d1%81%d1%82%d0%be%d0%b2%d0%b5-%d0%b7%d0%b0-%d1%88%d0%be%d1%84%d1%8c%d0%be%d1%80%d0%b8-%d0%bd%d0%b0%d0%b4-60-%d0%b3/", "text": "Всичко било само спекулации Не се обсъждат допълнителни тестове или други изисквания за някоя възрастова група шофьори. Говорим само за мерки, които и в момента се прилагат, например – книжките от категория В се подновяват веднъж на 10 г. след представяне на медицинско свидетелство. Това заяви шефката на Държавната агенция „Безопасност на движението по пътищата” към МС Малина Крумова по БНТ. Навръх Великден по същата телевизия Крумова заяви, че „когато станат на 60 години” хората трябва по-често да подлежат на физическа и психическа проверка. Затова от „Труд” препоръчахме да потърси мнението и на принципала си – премиерa Бойко Борисов, който на 13 юни влиза във възрастта за допълнителни шофьорски тестове. Днес Крумова се опита да обясни, че думите й били извадени от контекста. „Не зная защо в публичното пространство се коментира точна възраст от 60 години – това трябва да е резултат от експертна медицинска оценка, която все още не е направена”, подчерта Крумова. Тя поясни, че е възможно изискването да се прилага след 65 или 70 години. По думите й „всичко към този момент са само спекулации”.   Свалят водачи с много нарушения от служебните автомобили на чиновниците „Около 40% от всички пътно-транспортни произшествия в ЕС стават при служебни пътувания. Затова и в момента разработваме системи за управление на безопасността на служителите, които ще започнат да се прилагат първо в бюджетните организации”, съобщи Малина Крумова от държавната агенцията за пътна безопасност. Крумова обясни, че част от мерките са завишаване на контрола към техническата изправност на служебните автомобилите и недопускане зад волана на шофьори с много нарушения. В Сливен Крумова се срещна с полицейски шефове от областта и техни колеги от Бургас, Стара Загора и Ямбол. „Ние осъществяваме методическо ръководство, но не участваме в обучението на бъдещите шофьори. Има нужда от пълна ревизия на курсовете. 40-60 часа обучение са недостатъчни” обявиха на срещата началниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Не измислят тестове за шофьори над 60 г.\t"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d1%81%d0%bf%d0%b8%d0%bf%d0%b0%d1%85%d0%b0-%d0%b6%d0%b5%d0%bd%d0%b0-%d0%be%d0%bf%d0%b8%d1%82%d0%b0%d0%bb%d0%b0/", "text": "Японски туристи хванаха крадла, която се е опитала да ги обере в центъра на Велико Търново. За случката разказа читателката на „Труд“ Галина Александрова във фейсбук. Жената е била задържана от чужденците за 20 минути, след което са я предали на полицията. „Затиснаха я на земята и търпеливо, по азиатски, изчакаха полицията, която пристига от центъра до центъра, за внушителните 20 минути. Вероятно, крадлата бе циганка и пищя неистово като пред заколение. Японците едвам я удържаха, за да я предадат на полицията. Тъжно! Срамно! Позорно!“, пише Александрова в поста си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Японски туристи спипаха жена, опитала да ги обере в центъра на Търново (СНИМКИ)\t"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d1%80%d0%b0%d0%b7%d0%ba%d1%80%d0%b8-%d0%b7%d0%b0-%d0%b4%d0%be%d0%bf%d0%b8%d0%bd%d0%b3%d0%b0-%d0%bd%d0%b0-%d1%85%d0%b0%d0%b1%d0%b8%d0%b1/", "text": "Абдулманап, баща и треньор на шампиона на UFC Хабиб Нурмагомедов, разкри че в семейство му се придържат към здравословния начин на живот. И най-важното е: никой във фамилията не употребява алкохол. „А допингът на Хабиб е месо, мед, орехи, черен хайвер и нашите традиционни ястия – аварски хинкал и курдюк“, завърши Абдулманап. Хабиб има 27 победи и нито една загуба. А на 7 септемри ще брати титлата си срещу Дъстин Порие (САЩ).  Бащата разкри, че синът му планира да направи 3 мача преди да завърши кариерата.", "date": "2019.05.01", "title": " Бащата разкри за „допинга“ на Хабиб"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bd%d0%b0-%d0%b0%d0%bd%d1%82%d0%b8%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82/", "text": "Десетки антиправителствени демонстранти бяха задържани днес в най-големия казахски град Алмати, които се обявиха против предсрочните избори в страната, предаде АФП. Най-малко 200 души се събраха в централния парк на Алмати, за да чуят активисти, които разкритикуваха 30-годишното управление на Нурсултан Назарабаев и вота през юни, който се очаква да бъде спечелен от негов приближен. Недоволните гражданите скандираха „долу диктатурата“, „имаме избор“ и „ние сме силата“. Те се обявиха и против съюзника на Назарбаев Касим-Жомарт Токаев, който бе номиниран от управляващата партия за кандидат-президент миналия месец. Назарбаев (78 г.) шокира страната и региона през март, след като обяви оставката си и разреши временно Токаев да го наследи на президентския пост. Очаква се дългогодишния лидер да продължи да управлява задкулисно богата на петрол централноазиатска държава, отбелязва АФП. Той е признат от конституцията за „Лидер на нацията“. Остава председател на управляващата партия Нур Отан и шеф на съвета за сигурност. Според кореспондент на АФП арестуваните днес противници на властта са поне 50. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Десетки задържани на антиправителствен протест в Казахстан"}
{"url": "https://trud.bg/%d1%80%d0%b0%d0%b7%d1%80%d0%b5%d1%88%d0%b8%d1%85%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-iqos-%d0%b2-%d1%81%d0%b0%d1%89/", "text": "Американската агенция по храните и лекарствата (FDA) съобщи, че пет години след пускането на пазара и присъствие в 46 държави по света, разрешава продажба и в Щатите на т. нар. “система за нагряване на тютюн”, позната с търговското си наименование IQOS и произвеждана от Philip Morris. „Системата за нагряване на тютюн“ е иновативно електронно устройство, което нагрява тютюневите късове, след което те произвеждат пара, съдържаща никотин. Американската агенция по храни и лекарства, която прилага строги маркетингови ограничения върху продуктите, за да предотврати достъпа и експозицията на младите хора, проучва продуктите на „Филип Морис“ повече от две години и сега излезе с официално становище в полза на компанията. Интересно е, че IQOS всъщност е първи продукт от иновативните тютюневи изделия, който агенцията разглежда. „Въпреки че разрешаването на нови тютюневи изделия не означава, че те са безопасни, процесът на разглеждане и оценка гарантира, че търговията с тези продукти е подходяща за опазване на общественото здраве, като се вземат предвид рисковете и ползите за населението като цяло. Това включва как продуктите могат да повлияят на употребата на никотин и тютюн върху младите хора, както и потенциала на тези продукти да се превърнат в алтернатива за пълнолетните потребители на горими цигари“, коментира Мич Целер, директор на Центъра за тютюневи изделия на FDA. След официалното съобщение акциите на „Филип Морис“ се повишиха с 1,5 процента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Разрешиха продажбата на IQOS в САЩ"}
{"url": "https://trud.bg/%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b0%d0%bf%d0%b0%d1%80%d0%b0%d1%82%d0%b8-%d1%83%d0%bf%d0%bb%d0%b0%d1%88%d0%b8%d1%85%d0%b0-%d1%82%d1%8a%d1%80%d0%b3%d0%be%d0%b2%d1%86%d0%b8%d1%82/", "text": "Постъпленията в бюджета от сделки в страната нараснаха с над 19% Рекорден ръст на приходите от ДДС в държавната хазна беше отчетен още преди всички помени в наредбата за касовите апарати да влязат в сила. За първите три месеца на годината приходите в бюджета от ДДС са 2,94 млрд. лв., което е ръст с близо 15%, сочат данните на Министерството на финансите. По-любопитното е, че приходите от ДДС от внос остават почти без промяна на около 1 млрд. лв. А приходите от ДДС от сделки във вътрешността на страната до края на март нарастват с 300 млн. лв., или с над 19%. В края на март трябваше да влязат в сила новите изисквания за касовите апарати за всички регистрирани по ДДС търговци – да подават данни за сделките в реално време. Но в крайна сметка, тъй като много фирми чакаха до последния момент, срокът за изпълнение на тези изисквания от търговците, които имат софтуер за управление на продажбите, беше удължен до 30 септември. А до края на март трябваше да сменят касовите си апарати само регистрираните по ДДС търговци, които не използват софтуер за управление на продажбите. В резултат много фирми смениха касовите си апарати, а явно дори само дискусиите за промените са уплашили други търговци и те вече отчитат коректно оборота си. Приходите от корпоративния данък до март намаляват с 12%. По принцип този данък се внася до 31 март. Но тази година това беше неделя и данъкът можеше да се плати и на 1 април, което измести част от приходите за четвъртия месец от годината. Според предварителните данни на МФ, за първите четири месеца на годината приходите в хазната са 15,112 млрд. лв., като нарастват с 2,141 млрд. лв. Данни за приходите по отделни видове данъци до края на април все още няма, но е ясно, че общата сума на данъчните приходи нараства с над 1 млрд. лв. Излишъкът в хазната до края на април е 2,678 млрд. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Касовите апарати уплашиха търговците\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%83%d1%82%d1%80%d0%b5-%d1%82%d1%83%d0%bd%d0%b5%d0%bb-%d0%bf%d1%80%d0%b0%d0%b2%d0%b5%d1%88%d0%ba%d0%b8-%d1%85%d0%b0%d0%bd%d0%be%d0%b2/", "text": "Утре – 2 май, от 9.30 ч до 15 ч движението в тунел „Правешки ханове“ в посока Варна на АМ „Хемус“ ще се осъществява само в изпреварващата лента. Това съобщиха от пресслужбата на Агенция „Пътна инфраструктура“. Временната организация е за ремонтни дейности на осветителната система. Необходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.01", "title": " Ремонтират утре тунел „Правешки ханове“ на „Хемус“, движението ще е в една лента"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%b7%d0%b0%d1%8f%d0%b2%d0%b8-%d1%87%d0%b5-%d1%82%d0%b2%d1%8a%d1%80%d0%b4%d0%b5%d0%bd%d0%b8%d0%b5%d1%82%d0%be-%d0%bd/", "text": "Руското външно министерство отхвърли твърдението на Вашингтон, че Москва е убедила венецуелския президент Николас Мадуро да не бяга от страната си заради уличните протести, и определи това твърдение като част от информационна война, предава  В интервю за американска телевизия  , че вчера сутринта Мадуро е бил готов да напусне Венецуела след призива на опозиционния лидер Хуан Гуайдо за въстание, но се е отказал от намерението си след намеса на Русия. На въпрос за коментар на това изказване говорителката на руското външно министерство Мария Захарова заяви, че то е част от информационна война. Москва вече е обвинявала САЩ, че се опитват да предизвикат преврат в близкия руски съюзник Венецуела и в опит да демотивират армията й с разпространяване на фалшиви новини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Мария Захарова определи като информационна война твърдението на САЩ, че Москва е убедила Мадуро да не бяга от Венецуела"}
{"url": "https://trud.bg/%d1%82%d0%b5%d1%81%d1%82%d0%b2%d0%b0%d1%82-%d0%bc%d0%b0%d1%88%d0%b8%d0%bd%d0%b8%d1%82%d0%b5-%d0%b7%d0%b0-%d0%b2%d0%be%d1%82%d0%b0-%d0%b2-12-%d0%b1%d0%b5%d0%b7-5/", "text": "Плащат по 3000 лева на устройство, скъпо е, каза Петър Славов До 15 май е срокът, в който трябва да имаме налице всички машини. Нивото на сигурност ще е ясно след като софтуерът бъде сертифициран, а след това извършен и одит. Това съобщи пред „Труд” Димитър Димитров, член на Централната избирателна комисия (ЦИК). Говорителят на ЦИК Александър Андреев обяви, че комисията е подписала договор за изпълнението на машинното гласуване. Той обясни, че след като бъде обезпечен софтуе­рът и машините бъдат одитирани, на 25-ти май те ще се разпределят по секциите. Тогава ще бъде извършена проверка на място – дали те функционират, за да може на другия ден да се гласува. По думите на адвокат Петър Славов наемът за една машина за тези избори е около 3000 лв., което е притеснително скъпо. „Нашата преценка за машините да бъдат наети под наем е, че закупуването на апаратите би повлякло след себе си разходи и рискове, които ние бихме искали да избегнем”, допълни Димитров. Той обясни, че ако машините бяха закупени ЦИК следваше допълнително да извърши редица логистични дейности и осигуряване на технически сервиз. „За този изключително кратък срок в такъв мащаб се правят компромиси. В случая нашият компромис е, че може би надплатихме малко. Но сигурността си струва”, каза още Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Тестват машините за вота в 12 без 5\t"}
{"url": "https://trud.bg/%d0%bc%d0%b0%d1%82%d0%b5%d1%80%d0%b8%d0%b0%d0%bb%d0%bd%d0%b8-%d1%89%d0%b5%d1%82%d0%b8-%d1%81%d0%bb%d0%b5%d0%b4-%d0%b1%d1%83%d1%80%d0%b8%d1%82%d0%b5-%d0%b2-%d1%81%d0%b8%d0%bb%d0%b8%d1%81%d1%82%d1%80/", "text": "Сериозни щети нанесе бурята, преминала над Силистренско снощи. Най-засегнато от силния ураганен вятър е село Искра. Вятърът е отнесъл покрива на местното училище, в което учат около 150 деца, както и на кравеферма в селото, предаде БНТ. Огнеборците са реагирали на десетки сигнали за паднали дървета и счупени клони. Има пострадали и жилищни сгради в Силистренско, няма ранени хора. Затлачени пътища, разрушен асфалт, отнесени покриви, паднали дървета и след бурята в Русенско. Пострадали са общините Две могили, Бяла, Ветово и Борово. В село Бъзовец има наводнени мазета и дворове. В село Баниска силният вятър е отнесъл ламаринения покрив на кооперацията, разрушил е сградата на стадиона. Градушката е унищожила част от посевите в градините. Утре ще се прави опис на щетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Материални щети след бурите в Силистра и Русе"}
{"url": "https://trud.bg/%d0%bd%d0%be%d0%b2-%d1%82%d0%b5%d1%81%d1%82-%d0%bd%d0%be%d0%b2%d0%be-%d0%bd%d0%b0%d1%87%d0%b0%d0%bb%d0%be-%d0%b7%d0%b0-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%bd%d0%b0-60/", "text": "И Държавната агенция за пътна безопасност се включи в общия хор, предлагащ катаджийски идиотщини  Все някой ден здравият човешки разум побеждава всяка ненормална идея, родена от държавните институции и техните паразитни структури. И разбира се, това никак не пречи на чиновниците непрекъснато да предлагат идиотщини. Опитът показва, че сред най-плодовитите са онези служби, които се занимават с хората, пътищата и автомобилите. Как да им насмогне здравият разум, когато това е цяла армия от служители в 11 министерства, агенции и комисии, това са три полиции – КАТ, ДАИ и тол, барабар с всички бивши и настоящи „експерти“, които облъчват населението от телевизионните екрани. През януари тази година беше създадена и Държавна агенция за пътна безопасност към Министерския съвет със задачата да търси рационално зърно, поне едно, в тоновете плява по канцелариите, да натегне, поне малко, обръчите на фуражки, каскети и бомбета от МВР и Министерството на транспорта. Да сложи ред в работните групи, където на тайни сборища пишат проектите на три закона за разделяне на сегашния ни Закон за движение по пътищата. Между другото – два законопроекта вече бяха публикувани за обществено обсъждане и идиотщините в тях лъснаха като тиган на месечина – например новите шофьори да не карат 2 години по-мощни автомобили от „Трабант“ и „Лада“. Очаква се и третият проект – за пътните превозни средства и автосервизите. Но той сигурно е толкова лобистки, че авторите и техните началници чак да ранг министри ги е срам да го покажат, все едно че е къща за гости или апартамент с квадратура на преференциални цени. Току виж, че излязъл в интернет и да завалят оставки, дето се вика – по морални причини. Вместо да търси рационално зърно, да набива обръчи или да сложи ред в хаоса на 11-те институции, шефката на новата агенция Малина Крумова тръгна да представя структурата си като още едно звено, което участва в общия хор, създаващ катаджийски идиотщини. Навръх Великден  . И толкова. Крумова не каза какви тестове – медицински ли ще са – за слух, зрение и рефлекси, или ще има изпити на листовки и кормуване. Не каза и колко са опасни „старите“ зад волана, ако не броим някакви откъслечни данни от Русенска област, в които не се сочи поведението на всички останали възрастови групи. Не каза и защо е избрана границата от 60 години, а не от 65, 70, 80 или от 90 години. Не стана ясно също попитала ли е Крумова какво мисли за идеята u нейният принципал – премиерът Бойко Борисов, който на 13 юни т.г. влиза във възрастта на бъдещите шофьорски тестове. Да видим статистиката Паралелно с новата държавна агенция продължава да съществува и Държавно-обществена комисия за безопасност на движението. Но нито една от двете структури още не е анализирала данните за жертвите на катастрофи през 2018 г. Затова трябва да гледаме тези от предходната. През 2017 г. загиналите по пътищата в България са общо 682-ма души. От тях 179 са убитите на възраст над 64 години без горна граница (Очевидно – статистиката се прави по пенсионната възраст, а не за под и над 60 г. – б.а.). 84-ма от загиналите са били пешеходци, 42-ма – пътниците в превозни средства и само 53-ма са били шофьори. Тоест към 2/3 от жертвите са били пасивни участници в движението. Значи по-логично е да има тестове за пенсионери пешеходци и пътници, отколкото за шофьори. 403-ма от загиналите общо 682-ма души през 2017 г. са били на възраст от 25 до 64 години. От тях пешеходците са 64-ма, пътниците – 81, а шофьорите – 257. Тук загиналите 2/3 са не пасивните, а активните участници в движението. Дори само от тези данни, без да разглеждаме вината за причиняването на катастрофите, се вижда, че възрастните хора са по-добрите шофьори. Същото ще проличи и от данните за глоби, ако КАТ водеше статистика за възрастта на нарушителите. През 2017 г. са издадени над 1 милион актове, фишове и електронни фишове, а през 2016 г. – 896 хиляди. По време на дискусиите миналата година около предложената и отхвърлена система „бонус-малус“ стана известно, че шофьорите с възраст над 65 години на практика са под 5 % от всички, които фигурират в системата за глоби на КАТ. Профилът им е на хора, които по-рядко вършат нарушения, по-рядко карат пияни, почти никога дрогирани, на младини са имали по-добро обучение, натрупали са и голям опит зад волана и не би трябвало застраховката им да се оскъпява само заради първите цифри на ЕГН-то. Разум или рефлекс На какво трябва да залага пътната безопасност – на разума на шофьорите да не попадат в рискови ситуации, или на техния рефлекс, за да избегнат катастрофа, ако попаднат в рискова ситуация. Според ген. Румен Миланов, който в средата на 90-те години беше шеф на КАТ, ето на този въпрос трябва да отговорят всички, които подхвърлят под път и над път идеи за нови правила и закони за безопасност. Ако ще се разчита на разума, защо тормозят най-разумната част от българските шофьори с тестове, попита вчера Миланов. Той намира за абсурдна и възрастта от 60 години и даде пример с един лекар неврохирург, който до 65-70 години има правоспособност да прави сложни операции без да ходи на тестове, но ще трябва да се явява на такива за шофьор. Същото е и с багерист или машинист, чиято пенсионна възраст е около 65 г. Дотогава той ще управлява тези сложни машини, но ако иска да кара кола, държавата ще проверява уменията му. Проблемът обаче има и друга страна – за човешките права. Конституцията забранява да се делят гражданите и да им се налагат ограничения по възраст, пол, религия, политически убеждения и т.н. Ако управниците днес предлагат допълнителни тестове за шофьори над 60 години, утре може да искат тестове и за жените зад волана, или поне само за блондинките, или за привържениците на определена партия. Накрая – каква ще е санкцията, ако не ходи на тест или не издържи теста? Ще му вземат книжката? Ами – много просто, човекът ще започне да кара без книжка, както хиляди цигани, които нямат завършен 8-ми клас, или ще плаща такса „спокойствие“ на лекари или инспектори от ДАИ, за да изкарва тестовете, или ще дава рушвети на патрулите на КАТ и тол полицията, ако го спре на пътя. Идеите и бензина Великият комбинатор Остап Бендер казваше: „Идеите от нас, бензина от вас“. Извинете, тук вече от 30 години не е Съветски съюз. Плащаме си и за идеите, и за бензина. Когато от Държавната агенция за пътна безопасност обявяват тестове на 60-годишните шофьори, трябва веднага да кажат и кой ще плаща. Това са разходи за около 1 – 1,5 млн. души. Ако са за сметка на държавата, нека да видим колко ще ни излезе на нас – данъкоплатците. И ние да си преценим дали изобщо да плащаме и за тестове, и за заплати на агенти от тази държавна агенция. Ако трябва всеки пенсионер, който кара кола, да отделя от своите масови 250-400 лева месечно и за тестове, това вече е цинизъм. Българските възрастни шофьори могат да си купят само 100-150 литра бензин или дизел, за разлика от техните набори в която и да е друга страна от ЕС. Нашите пенсионери плащат като всички нас задължителна застраховка „Гражданска отговорност“, пътен данък, винетка, купуват авточасти втора употреба за стария си автомобил, защото не могат да си позволят нито нови части, нито по-нов автомобил. Като споменахме за Европа, от новата държавна агенция интересували са се какво е законодателството там и какви са правилата за пенсионерите. В средата на януари 97-годишният принц Филип, мъжът на кралица Елизабет ІІ, предизвика катастрофа, при която бе счупена ръката на жена, пътувала в другия автомобил. В трогателно писмо до пострадалата възрастният принц се извини, че не е имало друга причина освен ниското слънце в този час, което го заслепило за момент. В първите дни на февруари Филип се отказа доброволно от шофьорската си книжка. Както се убедихте сами – само здравият човешки разум може да ни запази живи на пътя. Много често той отстъпва, изтикан в канавката от всякакви чиновнически идиотщини. В България може да се напише цяла книга с катаджийски идеи, предлагани през годините, които са преминали през най-скоростната лента, катастрофирали са и никога не са станали закон. Същата ще е съдбата и на идеята за тестове на шофьорите, навършили 60 години.", "date": "2019.05.01", "title": " Нов тест, ново начало за шофьорите на 60 г.\t"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bc%d0%b0%d0%b9-%d0%ba%d1%8a%d1%80%d0%b2%d0%b0%d0%b2%d0%b8%d1%8f%d1%82-%d1%82%d0%b0%d0%bd%d1%86-%d0%bd%d0%b0-%d0%ba%d0%b0%d0%bf%d0%b8%d1%82%d0%b0%d0%bb-%d0%b8/", "text": "Преди време един български бизнесмен разказваше шокираща история от Китай, където произвеждат и до днес неговите артикули. Китай, разбира се. Днес ако нещо не е произведено в Китай, значи не е оригинално. Та, обикаляйки заводите в града, му направило впечатление, че много от жилищните блокове имат решетки на прозорците. Особеното било, че те имат решетки от третия етаж нагоре. Страх от крадци? Едва ли. Крадците в Китай много бързо се сдобиват със седем грама олово в тила. Проблемът в повечето заводи на тази иначе социалистическа държава е, че на работната ръка се гледа като на възобновяем ресурс и в препускане на изпълнение на нормите, много работници прегарят и търсят спасението през прозореца с устрем към твърдата настилка на улицата, обагряйки я в червено, като за първомайска манифестация. Джак Ма – бивш преподавател, основател на компанията за онлайн търговия „Алибаба“, е може би най-богатият китаец. Към август 2018 г. неговите чисти активи са оценени на около $38,6 млрд. Само преди седмици той предизвика скандал с теорията си за работния график „996“. Преведено на синдикален език, това означава, че един служител трябва да работи от 9 сутринта до 9 вечерта, 6 дни в седмицата.  „Лично мисля, че да бъдеш способен да работиш 996 е огромна благословия. Много компании и много хора нямат възможността да работят 996. Ако не работите 996, когато сте млад, кога изобщо ще можете да работите 996?“, казва Ма. Това негово изказване предизвика огромни дебати в Китай, а след това вълната от скандали обиколи света. Повечето критики бяха в насока, че подобен начин на работа може да доведе до „бърнаут“ (прегряване, изпушване, б.а.) и много хора могат да обагрят в червено улиците пред предприятия и жилища. Това е вечният танц между капитал и работническа класа. На 1 май 1886 г. в Чикаго в Съединените щати е обявена национална стачка с искане за 8-часов работен ден. Тя е организирана от профсъюзите и в нея се включват 300 хил. работници. В очите на властите и капитала това искане е било толкова нагло и непонятно, че изпращат срещу работниците прочутата с жестокостта си чикагска полиция, подкрепена от охранители. Мутри един вид. След няколко дни протести и кървави сблъсъци, четирима души са убити а стотици – ранени. Става и един инцидент, при който десетина души са обвинени в хвърляне на бомба срещу униформените. Седем от тях са осъдени и обесени. Само три години след тези кървави събития, през 1889 г. в Париж е учреден Вторият интернационал, който отправя призив към работниците от цял свят да припомнят протестите в Чикаго, като на 1 май проведат демонстрации на солидарност. Международната социалистическа конференция, проведена в Амстердам през 1904 г., разширява призива „всички социалдемократически партии и профсъюзи от всички страни да демонстрират енергично на Първи май за официалното признаване на 8-часовия работен ден, за световен мир“. Точно на тази конференция през 1904-а, са призовани всички организации „да спрат да работят на 1 май, навсякъде, където е възможно без негативни последици за работниците“. Така 1 май става международен ден за солидарност на работниците от всички страни, за съвместна борба за по-добри условия за труд, но и за мир, „без който съзидателният труд няма шанс“. Това със световния мир днес изглежда комично, след като всяка кандидатка за „Мис свят“, декларира, че ще се бори за световния мир. Но днес изглежда така, защото последната голяма война на континента приключи преди 74 години. В началото на ХХ век обаче нещата са изглеждали драматично. Драматично и по отношение на предстоящите световни войни и по отношение на начина на съществуване на работниците. У нас 1 май се отбелязва за първи път през 1890 г. Демонстрацията е организирана от Българското типографско дружество. След създаването на социалистическото движение на следваща година то се превръща в основния организатор на първомайските протестни шествия по улиците на българските градове. Днес обаче в България 1 май е просто един от празниците, който може да се слее или към Великден, както се случи тази година, или към 6 май, за да имаме още една ваканция. Повод за пир, повод за първа порция агнешко. За огромна част от хората, 1 май не е празник на труда, защото трудът има негативно значение в съзнанието на масите. Бачкат лудите. Виж, службата – това е нещо друго. Държавен служител, общински служител и изобщо служител. Има и другата страна на монетата – примитивните условия на работа в много предприятия в провинцията, където липсата на работа е толкова осезаема, че никой не би рискувал да протестира, само и само да не загуби мизерната заплата, с която крепи цяло семейство. Динамичните отношения между капитал и работник не са приключили и няма да приключат със световен мир, дори всеки ден да е 1 май. Очевидно е, че за да има работа някой трябва да рискува и да инвестира много пари и той ще иска яко бачкане от работниците си. Провалите не се заплащат от наетите, макар те да са част от процеса. Но пък и ако попитате всеки един човек какви хора би наел, ако фирмата е негова, то отговорът би бил само един – който здраво работи.   Съветите на Джак Ма Ръководителят на една компания не трябва да се сравнява със своите служители – по отношение на уменията и практическите способности те трябва да са по-добри от него. Иначе защо да ги наема? – казва китайският милиардер. – Той трябва да има твърд характер и постоянство, за да може да понесе това, което неговите служители не могат – да се справя с неочаквани удари и с неизбежните провали, които носи всеки бизнес. И непременно трябва да има поглед за развитието на компанията за много години напред.", "date": "2019.05.01", "title": " Първи май – кървавият танц на капитал и работник\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%ba%d0%bd%d1%81%d0%b1-8-%d1%87%d0%b0/", "text": "Най-честото нарушение на КТ е свързано с работното време. 8-часовият работен ден е вече в историята, каза във Варна президентът на КНСБ Пламен Димитров по време на откритата приемна на входа на Морската градина в Деня на труда 1 май. При сключване на трудовите договори се използват всякакви хватки -за 4 часа, а работникът е на 12 часа, за 5 дни в месеца и всякакви други вариации на темата, посочи синдикалният лидер. Според него извънредният труд не се заплаща, когато няма контрол от Инспекцията по труда, както и синдикална структура във фирмите. „Трябва на 6 месеца да се изчислява извънредният труд, но ако няма контрол-пито-платено и докато хората разберат, извънредният труд е изчезнал, коментира Димитров. Според него другият голям бич си остават работещите бедни, които всяка година са около 600 000-700000 със заплати 2/3 от средните и надолу по данните на Евростат. Пламен Димитров припомни, че след натиска на синдикатите за последните 10 години минималната заплата се е увеличила двойно и е пораснала с близо 200%, а средната работна заплата с около 90%, но си оставаме пак най-бедни в Европа.“Ние смятаме, че всяка година всички заплати трябва да вървят нагоре с минимум 10-12-15%, като най-ниските трябва да се увеличават най-бързо“, каза синдикалният лидер. Но според него движението на заплатите нагоре е станало вече нещо нормално след последните избори, когато преди това тази тема е била табу и никой не е смеел да отвори дума за по-високо заплащане заради страха да не бъде изгонен от работа.“Сега хората започнаха да си искат парите за труда, който полагат, защото, ако има растеж в икономиката, трябва да има и за джоба на работника“, каза още Димитров. Той посочи, че където има синдикални структури, между 13% и 17% е по-високо заплащането в сравнение с фирмите, в които няма, по данни на НСИ.", "date": "2019.05.01", "title": " Пламен Димитров, президент на КНСБ: 8-часовият работен ден е в историята"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b4%d0%b6%d1%83%d0%bb%d0%b8%d0%b0%d0%bd-%d0%b0%d1%81%d0%b0%d0%bd%d0%b4%d0%b6-%d0%bd%d0%b0-50-%d1%81%d0%b5%d0%b4%d0%bc%d0%b8%d1%86%d0%b8-%d0%b7%d0%b0%d1%82/", "text": "Основателят на сайта за разкрития „Уикилийкс“ Джулиан Асандж бе осъден днес от съд в Лондон на 50 седмици затвор за нарушаване на условията по освобождаването му под гаранция с търсенето на убежище в еквадорското посолство преди 7 години, предаде Ройтерс. Той нарушил гаранцията си, тъй като сметнал, че е заплашен от екстрадиция в Швеция, която през 2012 г. го обвиняваше в изнасилване. Асандж (47 г.) е изправен пред обвинения в конспирация и теч на класифицирана информация в САЩ. Лондон ще трябва да реши дали да го екстрадира в САЩ в отговор на тези обвинения. Там Асандж е заплашен от 5 години затвор, ако бъде признат за виновен. На 11 април Еквадор оттегли убежището си за основателя на „Уикилийкс“ и той бе задържан от британската полиция. Миналия месец и Стокхолм обяви, че разглежда възобновяване на обвиненията в изнасилване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Осъдиха Джулиан Асандж на 50 седмици затвор"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%87%d0%b5-%d1%81%d1%82%d0%b0%d0%bd%d0%b0-%d1%85%d1%80%d0%b8%d1%81%d1%82%d0%b8%d1%8f%d0%bd%d1%87%d0%b5-%d1%81-%d0%be%d1%89%d0%b5-11-%d0%b4%d0%b5%d1%86%d0%b0/", "text": "Малката Нора на 1 г. и 3 месеца, половин македонче, с майка от Северна Македония и татко от България беше сред 12-те деца, които приеха християнството в Голямата базилика в Плиска на 1 май. Светото тайнство беше извършено от Варненският и Великопреславски митрополит Йоан в съслужие с четирима свещеници, а денят е неслучайно избран срещу Борисовден, когато честваме успението на Св.Цар Борис I Покръстителя. Снимки: Авторът От 8-месечно бебе до 8-годишния Павел от Ветрино, Варненско, бяха тази година кръщелниците. Деца, родители и кръстници бяха дошли от всички краища на страната, но най-отдалеч беше Нора. Родителите й Милен и Кристина Александрови дошли за ритуала чак от Прага, където живеят и работят. „Решихме го спонтанно. Това е свято и важно място за българите. Като дете тук съм идвал многократно, но сега е още по-подредено и красиво“, казва Милен, който е родом от близкия Каспичан. В Прага работи в IT-сектора, а съпругата му е стоматолог. Кръстница на Нора стана нейната леля Драгана под одобрителните погледи на още роднини от Северна Македония. Другите кръщелници бяха Радостин, Виктор, Павел, Стефания, Никол, Борис, Пресиана, двама адаши Никола и още двама с името Александър. По-малкият Александър Николаев от Шумен в деня на кръщенето стана на 1 година. „Имаме вече 12 нови членове на Светата Църква“, оповести на финала на ритуала митрополит Йоан. Той напътства родителите не просто да приберат лъскавите кръщелни в красиви папки, а от този ден нататък да възпитават децата си в православната вяра. „Да станат достойни граждани, да бъдат добри християни, да си изберат кавото искат в живота – да учат, работят, да се трудят, но да бъдат вярващи, защото ако не бъдат, трудно ще се преборват с онея изпитания, които идват и неминуемо засягат човешкия живот“, зарече ги владиката. Всички деца получиха дарове християнска литература за деца, а кметицата на Каспичан Милена Недева подари на всяко сребърна Плисковска розета.", "date": "2019.05.01", "title": " Македонче стана християнче с още 11 деца в Голямата базилика\t"}
{"url": "https://trud.bg/%d0%b0%d0%b2%d1%82%d0%be%d1%80%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bc%d0%b0%d1%80%d1%81%d0%b8%d0%bb%d0%b5%d0%b7%d0%b0/", "text": "Негова е и класическата мелодия на „Хубава си, моя горо“ от Любен Каравелов Изгаряна и спасявана, огласяла стачки, митинги и демонстрации, звучала във фабрики и заводи. Това е историята на „Дружна песен“ или Българската Марсилеза. Автор на текста е известният Георги Кирков, но малцина знаят кой е композирал музиката и каква е драматичната му съдба. Георги Горанов е роден на 20 май 1882 г. в Кюстендил. Музикалната дарба наследява от баща си, който свири на тамбура. „Първата песен, която съм запял, беше за Румена войвода. Баща ми я свиреше, аз пеех“, разказва в спомените си той. Георги учи в Кюстендилското педагогическо училище. Става член на тайния македоно-одрински кръжок „Освобождение“. Влиза и в работническото просветно дружество „Класово съзнание“. Взема уроци по цигулка и други музикални дисциплини при чешкия преподавател Карел Махан. Заедно с приятели ентусиасти момъкът организира училищен хор и оркестър. За техните нужди Георги посяга към молива и нотния лист. Композира малки пиеси за оркестъра, а хорът изпълнява негови разработки на народни песни и оригинални композиции. Една от тях е „Дружна песен“, чието първо заглавие е „Песен на труда“. Йордан Левков, съученик на Георги Горанов, си спомня: „По онова време най-разпространени бяха народните песни „Янка през гора вървеше“, „Мала мома двори мела“, „Конче язда, мамо, конче аджамия“, Ботевите песни и др. Горанов не можеше да се помири с липсата на смислени маршови песни, търсеше начин да попълни тази празнота и затова избра текста на Георги Кирковата „Дружна песен“, излязла от печат през 1898 година в „Червен народен календар“, даден му тогава от Тодор Цеков. С голяма радост той написа музиката към нея…“ Дотогава стихотворението на Георги Кирков е натъкмявано по известни мелодии, най-вече по руските „Стенка Разин“ и „Спи, младенец мой прекрасни“. Горанов слага точка на плагиатите. В горещото лято на 1900 г. композиторът разработва седем варианта, докато избере най-сполучливия. Той е в голяма двуделна форма за четиригласен мъжки хор. По този начин призивният характер на „Дружна песен“ се осмисля в запомняща се хомогенна структура с борбени акценти. Отначало творбата се пее в тесен кръг на работнически събрания, вечеринки и излети. За първи път е изпълнена тържествено на 24 май 1903 г. На площада в Кюстендил се строява мъжкият хор при дружество „Класово съзнание“. Дирижира самият Георги Горанов. Музикантът дава знак, мъжете поемат дълбоко въздух и запяват: Дружна песен днес да екне,  песен, песен на труда.  На сърца ни да олекне,  да живей, живей труда! Следващата 1904 г. „Дружна песен“ е тиражирана в отделна книжка. Пролетариатът от цялата страна отделя по 30 стотинки от надниците си за изданието. Така маршът се превръща в Българската Марсилеза. Запяват я в София, Пловдив, Плевен, Габрово, Шумен, Русе. Съвременниците свидетелстват, че освен „Дружна песен“ Георги Горанов е автор на около 80 вокални, инструментални и оркестрови пиеси, които е готвил да отпечата в сбирка под заглавие „Майски мелодии“. Сред тях са „Я запей ми, македонко“, „Юнак на гора думаше“, „Я развивай“, „Станете, станете“ и маршът „Освобождение“. Има данни, че Горанов е композирал по творби на Христо Ботев, Иван Вазов, Цанко Церковски. Негова е и класическата мелодия на „Хубава си, моя горо“ от Любен Каравелов. Голяма част от това музикално наследство е изгубено, защото животът на Георги Горанов секва без време. Заминава за Загреб да следва в тамошната музикална академия, но разбира, че е посетен от „жълтата гостенка“. Туберкулозата неумолимо разяжда гърдите му. Горанов се връща с надеждата да получи помощ. Надява се да събере средства за белодробен санаториум. Водачите на БРСДП обаче си затварят очите пред драмата на музиканта. Нито тесните, нито широките социалисти откликват на воплите му. „Пари няма!“, отсичат те. Георги Горанов издъхва в мъки на 23 декември 1905 г. Той е само на 23 години.   Смирненски има същата съдба Партията на Благоев и Димитров следва традицията да изоставя най-талантливите си синове. Емблематичен е случаят с Христо Смирненски. И той като Георги Горанов е покосен от туберкулоза, и нему отказват средства за санаториум. Авторът на „Жълтата гостенка“ получава първия кръвоизлив през април 1923 г. През юни състоянието му става критично. Семейството моли за пари партийната кооперация „Освобождение“, която има солидни банкови сметки. „Пари няма!“, е стандартният отговор на комунистите. Поетът остава без храна и лекарства. Най-сетне е приет в един частен санаториум, където издъхва на 18 юни. Червените величия нехаят за редовата членска маса, но старателно обгрижват себе си. С пари от Комунистическия интернационал на Димитър Благоев е купена къща на ул. „Дебър“ 34 в столицата (сега ул. „Лайош Кошут“). Пред входа е паркиран и файтон – дар от същата кооперация „Освобождение“, която отказва помощ на пролетарския бард Христо Смирненски.", "date": "2019.05.01", "title": " Авторът на Българската Марсилеза\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%8e%d0%bd%d0%b4%d0%be%d0%bb%d0%b0-%d0%b7%d0%b0-%d0%ba%d1%8a%d1%89%d0%b8%d1%82%d0%b5-%d1%81%d1%82%d1%80%d0%be%d0%b5%d0%bd%d0%b8-%d1%81-%d0%b5%d0%b2/", "text": "281 000 лв. е отпуснал Държавен фонд „Земеделие“ за изграждането на две къщи за гости в Юндола –  за които  , че в сайт за резервации са вписани с телефона на зам.-директорът на фонда Иванка Багдатова-Мизова. Тя вчера се оттегли от поста си. Става дума за обекти с по три спални и голяма кухня. Собственост са на „Тара 2008“ ЕООД, фирмата на Емине Местан – съпруга на кмета на Юндола Мехмед Местан (ДПС). Той стопанисва имота, макар да го е прехвърлил на жена си. По   Местан призна, че познават Багдатова-Мизова, но отрича дейността им да има общо с нея. Не били близки. Как обаче нейният телефон се оказа предназначен за резервации? „Стигнахме до извода със съпругата ми, че най-вероятно в онова време не сме имали такъв сайт, нямахме интернет (…) Ние сме хора селски, не сме хора, които да боравим с такива неща (…) Ако е направила сайт, го е направила на съвсем доброволни начала“, подчерта Местан. По думите му тя не е отсядала в къщите за гости, те се използват по предназначение и проверките на фонда (на който тя до вчера беше зам.-директор) не са откривали нарушения през годините.", "date": "2019.05.01", "title": " Кметът на Юндола за къщите, строени с европари: Шефката от ДФЗ може да ни е регистрирала доброволно"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%be%d1%82%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%bd%d0%b0-%d0%ba%d1%82-%d0%bf%d0%be%d0%b4%d0%ba%d1%80/", "text": "КТ „Подкрепа“ днес организира днес празнично шествие. 1 май е ден на работниците, които вече 133 години се борят за правата си и заради които днес има 8-часов работен, ден, здравеопазване, детски надбавки, обезщетения, защитно и предпазно работно облекло. От Конфедерацията на труда организираха шествие от пл. “Св. Неделя” по бул. Витоша, НДК до музея „Земята и хората“. Зад него в 12,30 часа стартира 9-часов концерт “Рок за Труда”. Очаква се музикалното събитие ще продължи почти 9 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Вижте първомайското шествие на КТ „Подкрепа“ (СНИМКИ)"}
{"url": "https://trud.bg/%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-%d1%81-%d0%bf%d1%80%d0%b8%d0%b7%d0%b8%d0%b2-%d0%b7%d0%b0-%d0%be%d0%b1%d0%b5%d0%b4%d0%b8%d0%bd%d1%8f%d0%b2%d0%b0%d0%bd%d0%b5-%d0%bd%d0%b0/", "text": "Европейският комисар по разширяването и добросъседските отношения Йоханес Хан написа в Туитър, че е време да се финализира историческия проект за обединяване на Европа и интеграцията в Западните Балкани. „Тази визия се сбъдна и е време да погледнем напред и да финализираме историческия проект за обединение на Европа и интеграцията на Западните Балкани. Сигурен съм, че със съвместни това ще бъде успешна история и за двете страни. Заедно сме по-силни“, пише Хан по повод отбелязването на 15-та годишнина от присъединяването към ЕС на 10 държави от Централна и Източна Европа. Според него това е амбициозен проект, основан на съвместни усилия и визия за осигуряване на мир, просперитет и сигурност за всички граждани на Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Йоханес Хан с призив за обединяване на Европа и интеграция на Западните Балкани"}
{"url": "https://trud.bg/kralitsa-elizabet-ii-na-poseshtenie-v-doma-na-megan-i-hari/", "text": "Кралица Елизабет II посетила дома на Меган Маркъл и принц Хари, което според People означава, че херцогинята вече е родила своята първа рожба. Според кралския протокол именно Кралицата е първата, която ще научи щастливата новина и първата, която ще види наследника на принц Хари. Въпреки нейната визита в имението Фрогмор хаус, където кралското семейство се премести преди няколко месеца, все още няма официално изявление от двореца за появата на най-чаканото бебе на годината. Независимо от това, много телевизионни водещи и коментатори са убедени, че детето на Меган вече се е появило на бял свят, тъй като 93-годишната кралица не прави подобни посещения в домовете на своите роднини. Желанието на Меган и Хари раждането да протече в дома им, далече от светския шум, е уважено от кралския двор, но няколко дни след раждането, новото семейство ще трябва да се появи публично и да покаже наследника си.", "date": "2019.05.01", "title": " Кралица Елизабет II на посещение в дома на Меган и Хари"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b3%d0%b5%d1%80%d0%b1-%d0%b8/", "text": "Кандидатите за евродепутати Андрей Новаков и Мартин Захариев бяха сред официалните гости на тържеството по случай 1 май – празникът на Първомай (област Пловдив). Преди официалната част двамата имаха възможност да разгледат панаира на занаяти от региона, да опитат от местните плодове и зеленчуци и да поговорят с хората от общината, съобщиха от пресцентъра на ГЕРБ. С тях бяха народните представители ген.Константин Попов и Запрян Янков, областният координатор на ГЕРБ-Пловдив област Георги Мараджиев, общинският ръководител на ГЕРБ – Първомай Катя Попова. Сред основните теми за разговор бяха парите за земеделските производители и регионите, както и спорният пакет Мобилност. „Пари за регионите ще има, ще има и за земеделските производители, благодарение на увеличения бюджет с 3,4 млрд. лв. европейски бюджет за България“ – това увери хората Андрей Новаков. „Те ще стигнат до най-бедните райони за интензивно инвестиране там, където страната ни има най-много нужда за по-скоростно наваксване на изостаналите региони. Хората имат нужда от по-добри пътища, от магистрали и от високоскоростни жп линии“, коментира Новаков. По думите му парите ще отидат и за подпомагане  борбата с демографската криза и бедността в най-засегнатите региони, като уточни, че Първомай не е сред тях. В разговорите с хората той похвали общината, която по думите му от видяното се развива добре, защото тук бизнесът работи и има ниска безработица. Мартин Захариев също похвали местните производители, като подчерта, че те са гръбнакът на икономиката в общината, която по думите му е традиционен център на хранително-вкусовата промишленост и в частност – на преработката на плодове и зеленчуци. Той не пропусна да отбележи, че първомайската лютеница е запазена марка, позната в цялата страна и извън нея. По темата за пакета Мобилност, от който се интересуваха също жителите на общината – Новаков бе категоричен, че битката предстои, тъй като по думите му в следващия Европейски парламент  преговорите може да започнат от нулата. Новаков обясни, че са били приети абсурдни промени, въпреки че са  внесли 1200 поправки. Освен за пакет Мобилност, местни превозвачи повдигнаха и въпроса за двойните стандарти при дизела. През 2018 г. Новаков и колегата му Емил Радев внесоха пилотен проект, с който започнаха борбата срещу различното качество на горивата в България и останалите страни на ЕС. Избори 2019. Платено съдържание. Купуването и продаването на гласове е престъпление.", "date": "2019.05.01", "title": " Кандидатите за евродепутати от ГЕРБ и СДС Андрей Новаков и Мартин Захариев бяха гости на празника на Първомай\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d0%b4%d0%bf%d0%b8%d1%81%d0%b0-%d1%83%d0%ba%d0%b0%d0%b7-%d0%b7%d0%b0-%d0%bf%d1%80%d0%b5%d0%b4%d0%be%d1%81%d1%82%d0%b0%d0%b2%d1%8f%d0%bd%d0%b5-%d0%bd%d0%b0/", "text": "Президентът на Русия Владимир Путин подписа указ за предоставяне на право за улеснено получаване на руско гражданство за отделни категории граждани на Украйна, предаде ТАСС. В частност, право за улеснено получаване на руско гражданство получават украинци, родени и постоянно пребиваващи на територията на Крим и напуснали полуострова до 18 март 2014 година, както и техните семейства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Путин подписа указ за предоставяне на руско гражданство на украинци"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%81%d0%b5%d0%bc%d0%b5%d0%bd%d1%8f-%d0%b4%d0%b0-%d0%bc%d0%b8%d0%bd%d0%b5-%d0%bd%d0%b0-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0/", "text": "Двукратната олимпийска и трикратна световна шампионка в бягането на 800 метра Кастер Семеня загуби делото срещу Международната лекоатлетическа асоциация (ИААФ) в Спортния арбитраж в Лозана. Така атлетката от ЮАР ще трябва да приема лекарства за намаляване на тестостерона, ако иска отново да се състезава при жените.  Семеня има биологична аномалия – хиперандрогенизъм, като тялото й произвежда многократно повече мъжки хормони, отколкото нормалните жени.  „Атлетите имат една седмица считано от 1 май, за да намалят нивата си на тестостерон в съответствие с изискванията“, обяви ИААФ.", "date": "2019.05.01", "title": " Осъдиха Семеня да мине на лекарства"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bc%d0%b8%d0%b7%d0%be%d0%b2%d0%b0-%d0%b5-%d0%ba%d0%b0%d1%82%d0%b5%d0%b3%d0%be%d1%80%d0%b8/", "text": "Взех обясненията на  , няма да влизам в подробности. Тя категорично казва, че няма нищо общо с къщата за гости, а просто е съдействала да се направи сайт и по някаква причина е оставила телефона си. Това заяви министърът на земеделието, храните и горите Румен Порожанов по повод оставката на зам.-изпълнителния директор на ДФ „Земеделие“, след като стана ясно, че телефонният й номер е оставен за контакт в къща за гости във велинградското село Юндола. „Важно е да бъде направена проверка за това дали тя има някаква съпричастност към къщата“, подчерта той по Дарик радио. „Има малко печален опит от друга къща за гости, която наскоро бе дебатирана“, коментира Порожанов. „Къщата за гости е договорена през юни 2010 година в село Юндола в община Велинград с представител Емине Местан. Фирмата е „Тара 2008“. Одобрените разходи по къщата са 405 хил. лева, а субсидията е 283 хил. лева, дори не е на „тавана“, както регламентът позволява. Заявката за плащане е извършена през 2011 година. Преди плащането къщата е проверена с посещение на място. Има намаление с около 3 хил. лева, както на субсидията, така и на самите разходи. Извършен е мониторинг през 2012 година. Къщата е работила по предназначение на 17.07.2012 година. През 2015 година е излязла от мониторинг“, обясни земеделският министър. „Притеснителното в конкретния случай е наличието на телефона на зам.-директора на ДФ „Земеделие“. Искам все пак да отбележа, че Багдатова тогава е била редови експерт в този момент, никога пряко не се е занимавала с къща за гости“, посочи Румен Порожанов.", "date": "2019.05.01", "title": " Министър Порожанов: Мизова е категорична, че няма нищо общо с къщата за гости"}
{"url": "https://trud.bg/%d1%80%d0%be%d0%b1%d1%8a%d1%80%d1%82-%d0%bc%d1%8a%d0%bb%d1%8a%d1%80-%d0%b3%d0%bd%d0%b5%d0%b2%d0%b5%d0%bd-%d0%be%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d0%bd%d0%b5%d1%82%d0%be/", "text": "Американският спецпрокурор Робърт Мълър е писал на правосъдния министър Уилям Бар, за да изрази недоволството си от неговото резюме на доклада от разследването на предполагаем сговор между Русия и президентската кампания на Доналд Тръмп. Той се е оплакал на Бар за липсата на „контекст“ в неговата 4-странична съкратена версия на дългоочаквания документ. В него се посочва, че няма сговор между Москва и щаба на Тръмп, но не се уточнява дали президентът е възпрепятствал правосъдието, съобщава BBC. Разследването на Мълър на предполагаема руска намеса в изборите през 2016 г. доведе до обвинения срещу 35 души, включително двама, които са били част от екипа и администрацията на Тръмп. Бар, който е назначен от президента, даде пресконференция преди да представи пълния доклад, на която подкрепи държавния глава. Но докладът от 448 стр. бе публикуван на 18 април в редактирана форма и високопоставени демократи заявиха, че резюмето на правосъдния министър е „заблуждаващо“.", "date": "2019.05.01", "title": " Робърт Мълър гневен от представянето на доклада му за „руската връзка“ на Тръмп"}
{"url": "https://trud.bg/%d0%b6%d0%b5%d0%bd%d0%b0%d1%82%d0%b0-%d0%bd%d0%b0-%d0%bd%d0%be%d0%b2%d0%b8%d1%8f-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%ba/", "text": "Съпругата на новоизбрания украински президент Володимир Зеленски си е купила луксозен апартамент за по-малко от половината пазарна цена от магната Александър Буряк, сочат данни от имуществена декларация, цитирани от Ройтерс. Зеленски (41 г.) е комик и тв звезда без политически опит, който спечели президентските избори на 21 април като личност извън богатия елит, който доминира политиката и бизнеса в Украйна. Но сделката с апартамента в луксозния комплекс „Император“ в Ялта, Крим, сочи, че семейството на Зеленски се е облагодетелствало от сделка с член на същия този заможен елит. Нито Зеленски, нито Буряк – продавачът на апартамента според документите, са коментирали сделката. Олена Зеленска (40 г.) е сценаристка в студиото „Квартал 95“, което създава сериала „Слуга на народа“, в който съпругът й играе президента на Украйна. Тя купила имота за 163 893 долара през април 2013 г., година преди анексирането на полуострова от Русия, според декларацията за доходи и имущество, попълнена от съпруга к. Цената на квадратен метър е 1263 долара, докато обяви за апартаменти в комплекса от 2012 г. варират между 3500 и 4000 долара за квадратен метър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Жената на новия украински президент купила апартамент за половината от пазарната му стойност"}
{"url": "https://trud.bg/%d0%be%d0%bf%d1%80%d0%b5%d0%b4%d0%b5%d0%bb%d0%b8%d1%85%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%ba%d0%b0%d0%bc%d0%b8%d0%be/", "text": "Петър Иванов е победителят в българския кръг от международния конкурс за най-добър европейски шофьор на камион за 2019 г., който се проведе в кампуса на Висшето транспортно училище „Тодор Каблешков“ в София. Той ще представя страната ни на големия финал в Швеция, откъдето може да се завърне не само с крайната победа, но и с чисто нов камион Scania. Неговите подгласници Йордан Добрев и Данаил Стефанов също са наградени да пътуват до Швеция заради добрите си резултати. До заключителната фаза на конкурса у нас достигнаха 8 участници. Всеки един от тях трябваше да преодолее 8 изпитания. Организаторите от Scania акцентираха върху уменията на водачите да управляват транспортните средства безопасно, икономично, екологично и устойчиво. Това ще бъдат основните критерии и при определянето на големия победител на финалите на конкурса в Швеция, където ще участва по един човек от държава.", "date": "2019.05.01", "title": " Определиха най-добрия шофьор на камион\t"}
{"url": "https://trud.bg/%d0%b8%d1%80%d0%b0%d0%bd-%d1%8f%d0%b4%d1%80%d0%b5%d0%bd%d0%be%d1%82%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b1%d1%8a%d1%80%d0%b7%d0%be-%d0%be%d1%82%d0%b8/", "text": "Сключеното през 2015 г. споразумение за иранската ядрена програма е на път да се провали, след като САЩ затегнаха петролните санкции срещу Техеран, предупреди иранският заместник-министър на външните работи Абас Арагчи, цитиран от ДПА. „Дадохме достатъчно време на дипломацията, но стига толкова“ заявява пред в. „Етемад“ Арагчи, който беше един от „архитектите“ на сделката. Според него последните наложени от САЩ санкции и безсилието на останалите страни, подписали договора, карат Иран да губи надежда. „Ядреното споразумение бързо отива към края си“, предупреждава Арагчи. Миналата година американският президент Доналд Тръмп реши едностранно да изтегли Съединените щати от сделката, която предвижда отменяне на наложени на Иран икономически санкции в замяна на отказа му от програмата за разработка на ядрени оръжия. Иран и останалите пет страни по споразумението – Великобритания, Франция, Германия, Китай, и Русия, обещаха да продължат да го спазват. Международната агенция по атомна енергия неведнъж потвърди, че Иран изпълнява задълженията си по сделката, припомня Арагчи пред в.“Етемад“. Иранският заместник-министър на външните работи отправи критики към останалите страни заради обещанието им, че оттеглянето на САЩ няма да се отрази на прилагането на споразумението.“На практика нищо не се случи“, подчертава той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Иран: Ядреното споразумение бързо отива към края си"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d1%81%d0%b8%d0%bb%d0%bd%d0%b8%d1%8f-%d0%b2%d1%8f%d1%82%d1%8a%d1%80-%d0%b4%d1%8a%d1%80%d0%b2%d0%be-%d0%bf%d0%b0%d0%b4%d0%bd%d0%b0-%d0%b2-%d0%b3%d1%80%d0%b0%d0%b4/", "text": "Дърво падна върху пейка в градската градина на Харманли. Силният вятър вчера е повалил 60-годишен кестен на алея в парка, информира  Част от короната му е е върху пейката, а най-високите му клони са достигнали спортни уреди. Пострадали при инцидента няма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Заради силния вятър дърво падна в градската градина в Харманли"}
{"url": "https://trud.bg/%d1%81%d1%8a%d0%b1%d1%80%d0%b0%d1%85%d0%b0-%d1%82%d1%80%d0%b8-%d1%82%d0%be%d0%bd%d0%b0-%d0%b1%d0%be%d0%ba%d0%bb%d1%83%d0%ba-%d0%bd%d0%b0-%d0%b5%d0%b2%d0%b5%d1%80%d0%b5%d1%81%d1%82/", "text": "Екип за почистване, изпратен на връх Еверест, е събрал три тона боклук през първите две седмици, заявиха официални представители в сряда. Десетилетия търговски туризъм са замърсили девствената планина, тъй като все по-голям брой разполагащи с големи средства катерачи обръщат малко внимание на грозния отпечатък, който оставят след себе си. Флуоресцентни палатки, изхвърлена екипировка за катерене, празни газови бутилки и дори човешки екскременти затрупват добре утъпкания маршрут до върха, извисяващ се на 8 848 метра над морското равнище. Тъй като миналия месец стартира пролетният сезон на катерене, правителството на Непал изпрати 14-членен екип с цел да свали 10 тона боклук от Еверест в рамките на месец и половина. Екипът е събрал и опаковал трите тона боклук, включително празни консервни кутии, бутилки, пластмаси и изхвърлени съоръжения за катерене от базовия лагер и околните райони. Армейски хеликоптер транспортира една трета от събраните отпадъци в Катманду за рециклиране. Останалите биоразградими отпадъци бяха отнесени в намиращия се в съседство Охалдунга за правилно обезвреждане. Осем членове вече почистват Лагер 2 на височина 6400 метра, а екипи от по трима ще се редуват да отидат до Лагер 4 на 7 950 метра, където ще прекарат 15 дни в събиране на отпадъци по снежните склонове. „Кампанията за почистване ще продължи и през идните сезони, за да бъде почистена най-високата планина в света. Нашата отговорност е да поддържаме планините си чисти“, каза Данду Радж Гимире, шеф на непалското министерство на туризма. Правителствата от двете страни на планината се борят с човешките отпадъци и боклука, оставени от все по-голям брой катерачи. Преди шест години Непал въведе в употреба депозит от 4 000 долара за екип, който ще бъде възстановен, ако всеки катерач свали най-малко осем килограма отпадъци, но само половината от катерачите се връщат с боклука си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Събраха три тона боклук на Еверест"}
{"url": "https://trud.bg/%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d1%82%d0%b5%d0%bb%d0%b5%d0%bd-%d0%b0%d0%b4%d1%80%d0%b5%d1%81-%d0%be%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba/", "text": "Министърът на младежта и спорта Красен Кралев отправи съболезнователен адрес до семейството и близките на легендата на Ботев (Пловдив) и българския футбол Динко Дерменджиев, който  . „ДО СЕМЕЙСТВОТО И БЛИЗКИТЕ НА ДИНКО ДЕРМЕНДЖИЕВ ОПЕЧАЛЕНО СЕМЕЙСТВО, С дълбоко прискърбие научих за кончината на Динко Дерменджиев. Позволете ми в този тежък момент да се обърна към Вас и да изкажа най-искрените си съболезнования. Отиде си един футболист, легенда на „Ботев“ Пловдив и българския футбол, който през цялата си кариера работи с огромна енергия за развитието на спорта в нашата страна. Родните почитатели на най-популярната игра още помнят класните му изяви на терена с екипите на „Ботев“ и националния отбор. Той беше пример за всеотдайност, воля и неподражаемо майсторство! Малко футболисти са играли на три световни първенства, а Дерменджиев е един от тях. Дълги години бе и рекордьор по мачове в „А“ група със своите 447, като всичките са с екипа на един отбор. Какъв по-голям пример за вярност! След края на активната си кариера Динко Дерменджиев остана близо до любимата игра и като треньор работеше със същата страст и енергия за своите клубове. Неговата кончина е голяма загуба за всички, които обичат футбола и сега в голямото семейство на българските футболисти и треньори остава непреодолима празнина. Поклон пред светлата му памет! КРАСЕН КРАЛЕВ, МИНИСТЪР НА МЛАДЕЖТА И СПОРТА“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Съболезнователен адрес от министър Кралев по повод кончината на Динко Дерменджиев"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b1%d0%b0%d0%b2%d0%b0%d1%80/", "text": "Министър-председателите на България и Свободна държава Бавария – Бойко Борисов и Маркус Зьодер ще проведат среща на четири очи в сградата на Министерския съвет утре, 2 май. Зьодер е на посещение в България по покана на българския премиер. Двамата ще обсъдят сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред. След двустранната среща на Борисов и Зьодер ще бъдат проведени и пленарни разговори между делегациите на България и Бавария, съобщават от МС. По-късно премиерите Бойко Борисов и Маркус Зьодер ще участват в кръгла маса на тема „Защита на външната граница на ЕС и миграционни политики на Република България“, организирана от Министерството на вътрешните работи и фондация „Ханс Зайдел“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Премиерът Борисов ще се срещне с баварския си колега Маркус Зьодер\t"}
{"url": "https://trud.bg/%d1%85%d0%b0%d0%bb%d0%b8-%d0%b1%d0%b5%d1%80%d0%b8-%d1%81%d1%87%d1%83%d0%bf%d0%b8%d0%bb%d0%b0-3-%d1%80%d0%b5%d0%b1%d1%80%d0%b0-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%81%d0%bd/", "text": "Актрисата Хали Бери призна в интервю с „Extra“, че докато е снимала „John Wick: Chapter 3 Parabellum“ се е контузила тежко, счупвайки 3 ребра, но въпреки това е продължила да работи. 52-годишната Хали твърди, че дори не е разбрала как се е случило и известно време е снимала контузена, до момента когато е усетила силната болка. „Първата ми мисъл бе, че ще ме изхвърлят от филма. Ще бъда заместена, защото снимките трябва да продължат“, споделя актрисата. Това обаче не се случва, тъй като режисьорът проявява разбиране и забавя снимачния процес, докато Хали се възстанови. Във филма Хали работи рамо до рамо с Киану Рийвс, което наложило много силни и продължителни тренировки, като тя не спряла да тренира и извън снимки и да се храни много стриктно. Третата част на „John Wick“ ще излезе в кината на 17-ти май тази година.", "date": "2019.05.01", "title": " Хали Бери счупила 3 ребра по време на снимките на „Джон Уик 3“"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8-%d0%b8-%d0%bf%d0%be%d0%bb-2/", "text": "До поредни сблъсъци между „жълтите жилетки“ и полицията се стигна в Париж по време на многохилядните демонстрации за 1 май, към които се присъедини и шествие в защита на климата, съобщи френското издание „Фигаро“. Напрежението възникна пред кафене „Ротондата“ на бул. „Монпарнас“, когато радикални демонстранти започнаха да хвърлят бомбички по полицаите, които на свой ред отвърнаха със сълзотворен газ. Мястото е символично, тъй като именно там Еманюел Макрон отпразнува победата си на втория тур на президентските избори през 2017 г. 165 са задържаните до този момент на деня в Париж, съобщиха от полицията. Между 6500, души според органите на реда, и 9500, според синдикатите, излязоха на шествие в Лион. Демонстрациите започнаха мирно. Когато шествието стигна до търговски център, пред който бяха разположени силите на реда, малка група от радикално настроени протестиращи започнаха да хвърля бомбички срещу полицаите. Един човек е задържан. Около 4000 „жълти жилетки“ участват в демонстрациите в Нант. Повече от 5000 души излязоха по улиците на Бордо за 1 май. Мирно преминават демонстрациите за Деня на труда в Тулуза. Начело на многохилядното шествие и тук застанаха „жълтите жилетки“, следвани от синдикатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Сблъсъци между „жълтите жилетки“ и полицията в Париж"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d0%b3%d0%b5%d1%80%d0%be%d0%b9-%d0%b2-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd-%d1%85%d0%b5%d1%80/", "text": "Стойчо Младенов се превърна във футболен герой в Казахстан. Неговият „Кайсар“ срази вицешампиона „Кайрат“ с 2:1 с впечатляващ обрат. Така Екзекуторът на „Ливърпул“ стана първият, който „ухапа“ двата големи гранда в страната след 0:0 срещу „Астана“. „Вълците“ на Младенов допуснаха първи гол в мача. Мартон Епел се разписа за „Кайрат“. В първите 20 минути на второто полувреме „Кайсар“ отвърна на удара. Първо Алесандър Марочкин изравни, а след това Ашхат Тагиберген вкара със страхотен удар от волле от 25 метра. „Кайсар“ е непобеден в шест поредни двубоя, като спечели четири от тях. В същото време „Иртиш“ уволни Димитър Димитров заради слаби резултати. Херо не води последния мач на отбора – у дома срещу „Жетсу“. Сезонът стартира кошмарно за „Иртиш“, който има пет загуби в първите седем кръга. В края на миналата година Херо спаси тима от изпадане след участие на бараж. В кариерата си в отбора от Павлодар той има и бронзови медали. „Шахтьор“ (Караганди) с треньор Николай Костов постигна впечатлянаща победа. На свой терен тимът разгроми „Актобе“ с 3:0. И трите гола паднаха в последните 22 минути на двубоя.", "date": "2019.05.01", "title": " Стойчо Младенов герой в Казахстан, Херо – уволнен"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d0%b2%d1%8a%d0%b7%d0%bc%d0%be%d0%b6%d0%bd%d0%b0-%d0%b5-%d0%b2%d0%be%d0%b5%d0%bd%d0%bd%d0%b0-%d0%bd%d0%b0%d0%bc%d0%b5%d1%81%d0%b0-%d0%bd%d0%b0-%d1%81%d0%b0%d1%89/", "text": "Държавният секретар на САЩ Майк Помпео заяви днес, че САЩ са готови да предприемат военна операция за потушаване на смутовете във Венецуела, предаде Ройтерс. „Военна операция е възможна. Ако това е, което е необходимо, това и ще направят САЩ“, каза Помпео за телевизия Фокс бизнес. Той добави, че Съединените щати обаче биха предпочели мирно предаване на властта във Венецуела. Държавният секретар на САЩ ще разговаря по телефона днес с руския министър на външните работи Сергей Лавров на фона на напрежението около Венецуела. Това съобщи междувременно съветникът на президента Доналд Тръмп по въпросите на националната сигурност Джон Болтън, цитиран от Ройтерс.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Помпео: Възможна е военна намеса на САЩ във Венецуела, ако стане необходимо"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%bc%d1%8a%d0%b6-%d0%be%d0%bf%d0%be%d0%b6%d0%b0%d1%80%d0%b8%d0%bb/", "text": "34-годишен мъж, запалил в нетрезво състояние двуетажна къща на свищовлии в Трявна, е обвинен за престъпление по чл.331 от наказателния кодекс. Пожарът лумнал около 15,30 часа на 25 април в тревненския квартал „Хитревци”. Къщата, която горяла, е собственост на семейство от свищовското село Ореш. Пожарът бил потушен в 19,50 ч., като унищожил покривът и втория етаж на сградата. Полицията веднага установила причинителя на инцидента – 34-годишен тревненец, който заковал дрегера на 2,28 промила алкохол. То привлечен като обвиняем и му е наложена мярка „подписка”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Повдигнаха обвинение на мъж, опожарил къща на свищовлии"}
{"url": "https://trud.bg/%d1%85%d0%b0%d0%ba%d0%bd%d0%b0%d1%85%d0%b0-%d0%bf%d1%80%d0%be%d1%84%d0%b8%d0%bb%d0%b0-%d0%bd%d0%b0-%d0%bc%d0%b0%d0%b9%d0%ba%d1%8a%d0%bb-%d0%b1%d1%83%d0%b1%d0%bb%d0%b5-%d1%81-%d0%b3%d0%be%d0%bb%d0%b8/", "text": "Профилът в Instagram на певеца Майкъл Бубле беше хакнат с много подозрителни снимки, някои от които на мъжки гениталии, като половин час след качването им, всичко бе изтрито. Освен кадрите, в профила на Бубле е публикувано и видео, на което мъж и жена правят секс, без да се виждат лицата им, а текста към видеото гласи: „Благодаря ти Майкъл, беше супер“. Феновете на певеца забелязали странните постове и алармирали Instagram, след което всичко било свалено. Профилите на Майкъл в социалните мрежи се управляват от неговия мениджър, тъй като певеца никога не им е бил фен. През 2016-та той окончателно се отказа дори да ги използва, тъй като тогава 3-годишният му син се разболява от рак и Майкъл твърди, че това го е накарало да преосмисли кое наистина е важно и съответно да не се интересува от всичко, случващо се онлайн.  ", "date": "2019.05.01", "title": " Хакнаха профила на Майкъл Бубле с голи мъжки снимки"}
{"url": "https://trud.bg/%d0%b5%d1%81%d1%82%d0%be%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%b7%d0%b0%d1%80/", "text": "Бурната първа седмица на новото естонско правителство доведе до оставката на министър от крайната десница само след ден на поста, предаде  Крайнодясната Консервативна народна партия (ЕКРЕ) получи 5 поста във втория кабинет на Юри Ратас – лидер на Центристката партия, в който участват и консерваторите „Про Патриа“. За лидера на ЕКРЕ Март Хелме и сина му Мартин Хелме, които станаха съответно вътрешен и финансов министър, бе съобщено, че направили жестове, асоциирани с теорията за превъзходство на бялата раса при полагането на клетва в понеделник. Съпартиецът им Марти Куузик, който стана министър на външната търговия, пък подаде оставка на следващия ден заради обвинения в домашно насилие. Подозренията към Куузик започнаха в медиите, след което полицията започна разследване. Той отрича обвиненията заради започнатото от прокуратурата разследване подаде оставка. При полагането на клетва от Куузик естонската президентка Керсти Калюлайд напусна парламента, така че той трябваше да поздрави празен стол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Естонски министър подаде оставка заради обвинения в домашно насилие"}
{"url": "https://trud.bg/%d0%bc%d0%be%d1%89%d0%bd%d0%be-%d1%82%d0%be%d1%80%d0%bd%d0%b0%d0%b4%d0%be-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81-%d0%b2-%d1%80%d1%83%d0%bc/", "text": "Торнадо профуча през южната част на Румъния, като успя да преобърне автобус на пътя. 12 от пътниците са ранени, а един от тях е със сериозна травма, съобщават местни медии. Други от шофьорите в опасната зона са оставили колите си в близост до Калараси, след като торнадото е преминало през полето вдигайки кула от пръст. Природното явление подмина на косъм близкия град, но 10 къщи са изгубили покривите си. Необичайното явление, което се е случило във вторник вечерта, е резултат от студен фронт от България, който се е сблъскал с по-топлия въздух в южната част на Румъния, обясняват метеоролози. Скоростта на вятъра е достигнала до 90 км./ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Мощно торнадо преобърна автобус в Румъния и рани 12 души (СНИМКИ и ВИДЕО)"}
{"url": "https://trud.bg/%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d1%8f-%d0%bf%d1%80%d0%be%d1%82%d0%b8%d0%b2-%d0%bf%d1%83%d1%82%d0%b8%d0%bd-%d0%b2-%d1%81%d0%b0%d0%bd%d0%ba%d1%82-%d0%bf%d0%b5%d1%82/", "text": "Около 2000 антиправителствени демонстранти, някои от които скандираха лозунги с критики към президента Владимир Путин, преминаха днес в шествие в Санкт Петербург по повод Деня на труда, 1 май. Полицията арестува над 30 от тях за участие в неразрешен политически протест, предадоха Франс прес и Асошиейтед прес. В Москва, в първомайските шествия, организирани от проправителствени синдикати, участваха около 100 000 души по данни на властите. Според НПО „ОВД-инфо“ в столицата са арестувани шестима души. В 13 селища на самопровъзгласилата се Донецка народна република в Източна Украйна имаше митинги и празнични шествия по случай 1 май. По данни на вътрешното министерство на ДНР в тях са участвали около 20 000 души, предаде ТАСС, цитирана от БТА. Малки митинги и демонстрации по случай 1 май имаше също в Киев и други големи градове на Украйна. В столицата под силен дъжд се събраха около 200 синдикалисти – около 10 пъти по-малко от заявения от организаторите брой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Демонстрация против Путин в Санкт Петербург, 30 души са арестувани"}
{"url": "https://trud.bg/%d0%b8%d0%b7%d0%ba%d0%b0%d1%87%d0%b8%d1%85%d0%bc%d0%b5-%d1%81%d0%b5-%d0%bd%d0%b0-%d0%b2%d1%82%d0%be%d1%80%d0%be-%d0%bc%d1%8f%d1%81%d1%82%d0%be-%d0%bf%d0%be-%d0%bd%d0%b0%d0%b9-%d0%bc%d0%b0%d0%bb%d1%8a/", "text": "България вероятно вече е на второ място по най-малък дълг сред страните от ЕС като пред нас остава само Естония. Дългът на подсектор “Централно управление” се понижи с 527 млн. евро през първото тримесечие на годината като в края на март възлиза на 11,688 млрд. евро, обявиха от Министерството на финансите. Вътрешните задължения на страната са 2,574 млрд. евро, а външните са 9,09 млрд. евро. В края на март съотношението на дълга на подсектор “Централно управление” към брутния вътрешен продукт на страната (БВП) е 19,8%, при 22,1% към края на миналата година. Държавният дълг на Люксембург към края на декември е 21,4% от БВП, сочат последните данни на Евростат. Дълги години Люксембург заемаше второто място в ЕС по най-малък държавен дълг спрямо БВП, но към края на март ситуацията може би вече се е променила и сме го изпреварили.", "date": "2019.05.01", "title": " Изкачихме се на второ място по най-малък дълг"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%b4%d0%b2%d0%b0%d0%bd%d0%b0%d0%b4%d0%b5%d1%81%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%b4%d1%80%d0%b0%d1%81%d0%ba/", "text": "За първи път Столичният инспекторат състави два акта на ученици, драскали по стена на сграда, която се намира в непосредствена близост до 91 Немска езикова гимназия „Проф. К. Гълъбов”, предаде БГНЕС. Заловените са ученици от 12 клас, които учат в гимназията. Те решили по този начин да отбележат дипломирането си, изобразявайки кутия с цигари. Нарушителите вече са пълнолетни и ще понесат отговорност за деянието си. „До съставянето на актовете се стига, след като учениците са били заловени на място от патрул на 4 РУ – СДВР, докато рисуват. Установяването на такива вандалски прояви е изключително трудно, защото рядко органите успяват да заловят нарушителите в момента, в който рисуват. За такъв тип нарушения, предвидените в Наредбата за управление на отпадъците и поддържане и опазване на чистотата на територията на СО санкции за физически лица са от 50 до 500 лв.”, обясни началникът на сектора, занимаващ се с контрола на рекламната дейност в града Иво Пенев. Той добави, че нарушителите вече са заличили надрасканото, като са пребоядисали цялата стена, с надеждата глобата да им се размине. Пенев поясни, че от началото на годината Столичният инспекторат провежда кампания срещу вандалските прояви на рисуване и писане по училища и детски градини. За последните месеци са заличени писания от фасадите на 9-та Френска гимназия, 133 СУ „А.С.Пушкин”, СМГ „П.Хилендарски”, 6 ОУ „Граф Игнатиев”, 126 ОУ „П.Ю. Тодоров” и 142 ОУ „В.Ханчев”. Кампанията на Инспектората продължава. Този случай идва, след като вчера българка беше заловена да изписва името си на Колизеума в Рим. Нея я застрашава глоба до 20 000 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Глобяват дванадесетокласници, драскали по стена на сграда в София"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%b5%d0%b4%d0%b8-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0/", "text": "Трябва да помним делото на нашите предци, на българите, които са оставили живота си за свободата на нашата родина. Именно за техния дух и дело трябва да разказваме, да показваме на нашите деца и на гостите на България. Копривщица е център на културно-историческите дестинации, създадени от Министерството на туризма за популяризиране на историческите ни места. Това заяви министърът на туризма Николина Ангелкова по време на честванията посветени на 143 години от обявяването на Априлското въстание в Копривщица. „Дълбок поклон пред делото на нашите предци, нека се радваме на това, което имаме и да градим бъдеще за децата си“, обърна се министърът към жителите на Копривщица и хилядите гости на героичния град. Държим на качеството на българския туристически продукт, безкомпромисни сме към всеки, който руши имиджа на дестинация България. Така министърът на туризма коментира пред медии случая с хотел в Русе, където група деца бяха настанени при лоши условия. Тя бе категорична, че се действа изключително безкомпромисно в такива случаи. „По мое разпореждане стартира процедура за отнемане на звезди на 4 звездния хотел – ще бъдат отнети поне две“, каза министърът. Тя посочи още, че е поискано и запечатване на помещенията, които не стават за използване. Продължаваме да следим и преди началото на летния сезон се планират масови проверки в цялата страна, за да няма подобни случаи. По принцип качеството на услугите, които се предлага в 4 и 5 звездните хотели у нас е много добро, категорична бе министър Ангелкова.", "date": "2019.05.01", "title": " Министър Ангелкова: Преди началото на летния сезон ще има масови проверки на хотелите"}
{"url": "https://trud.bg/%d0%b0%d1%82%d0%bb%d0%b5%d1%82%d0%ba%d0%b0-%d1%84%d0%b8%d0%bd%d0%b8%d1%88%d0%b8%d1%80%d0%b0-%d0%bf%d1%8a%d0%bb%d0%b7%d0%b5%d1%88%d0%ba%d0%be%d0%bc/", "text": "Британката Хейли Каратерс е една от хилядите участници, които успяха да финишират на Лондонския маратон. Но го направи… пълзешком. В последните метри на 42-километровата дистанция атлетката падна на колене и не успя да се вдигне. Въпреки това тя не се отказа, а лази до финала и фиксира 2:34,3 ч. Каратерс обаче получи сериозни травми на коленете. Независимо от болките на другия ден тя отиде на работа – в болницата в Бирмингам, където е рентгенолог. „Сега знам как не трябва да бягам маратон“, написа Хейли под снимка с бинтованите си колене.  Първа е кенийката Бригит Косгей (2:18,20).", "date": "2019.05.01", "title": " Атлетка финишира…. пълзешком"}
{"url": "https://trud.bg/%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%bc%d0%be%d0%b3%d0%b8%d0%bb%d0%b5%d1%86-%d0%b4%d0%bf%d1%81-%d0%b5-%d0%be%d0%bd%d0%b0%d0%b7%d0%b8-%d1%81%d0%b8%d0%bb%d0%b0-%d0%ba/", "text": "ДПС е онази сила, която събира минало, настояще и бъдеще в едно. Това може да се случи само в ДПС. С тези думи се обърна към жителите и гостите на омурташкото село Могилец председателят на ДПС и водач на листата на ДПС Мустафа Карадайъ по време на традиционния пролетен събор. Карадайъ представи кандидатите на ДПС за членове на ЕП като каза, че те са млади, образовани, но и експерти и специалисти в своите области. Хора с амбиции, идеи и виждания за промяна на ЕС. Хора, с идеи и виждания за ускореното развитие на нашата страна в рамките на ЕС. Ето това може да направи единствено ДПС, каза още той. Мустафа Карадайъ припомни как почетният председател на ДПС д-р Ахмед Доган е създал ДПС и защо залага толкова много на младите като каза, че нашият почетен председател на младежка възраст, в старта на своята академична кариера създаде нелегална организация, за да се борим за нашите права и свободи. През 1989 г. организирахме Майските събития, за да донесем демокрацията в нашата Родина. За да може през 1990 г. в зората на демокрацията, нашият почетен председател на младежка възраст да създаде ДПС и вече 30 години ние в нашата Родина да се борим за нашите права и свободи, да отстояваме свободата и демокрацията, да сме пазители на целостта, мира и стабилността. До днес, до днешните млади хора, на които да предадем опит и знания, за да може да ги изпратим в ЕС, обясни Карадайъ. Водачът на листата на ДПС изтъкна, че ЕС е на кръстопът, националистите са на мода, както в България. Ние на 26 май ще направим нашия ценностен избор – Европа на национализмите или Европа на ценностите и демокрацията. Това е нашият избор на 26 май, каза той. Ние ще направим още един много важен избор за нашата Родина. През 2017 г. някои хора дойдоха да ни лъжат. Една част от нас им повярваха, и е нормално. Ако с нещо сме ви разсърдили, ако с нещо сме ви обидили, ако сме направили грешки или ако не сме успели да стигнем до всеки един, за да обясним какво правим, моля да ни простите. Ние сме от тези хора, които може да се учим от собствените си грешки. Другите, които търсят бърз и пряк път към властта, забравят за корените. Забравим ли си миналото, забравим ли си корените, значи ние сме като дърво без корен. И какво като сме се качили до плодовете на дърво, което няма корени, заяви още Карадайъ. ДПС е онази сила, която събира минало, настояще и бъдеще в едно. Само в ДПС това може да се случи, бе категоричен председателят на ДПС. „Ако в Европа националистите са на мода, то там основните партии правят всичко възможно да не ги включат във властта, защото Европа си знае историята и се учи от нея. Историята ни учи, че разделението довежда до катастрофи и Европа си знае урока. Ние в България обаче дали си знаем урока. Нашето разделение през 2017 г. направи така, че без да има нужда от това, националистите да бъдат включени във властта“, каза още Карадайъ. По адрес на двойната политика на управляващите Мустафа Карадайъ каза, обръщам се специално към Герлово – вижте само, когато правим грешки, какво допускаме в нашата Родина. За националистите няма да говоря, но за национализмите ще го направя. ГЕРБ в Брюксел и на свои пресконференции в Европа гласува специални решения за борба против национализмите, а идват в България, без да има нужда от това, включват националистите във властта. С нашият глас провеждат тази политика против нас. Идват и искат нашият глас, за да водят политика против нас. Аз съм убеден, че го разбираме много точно и много ясно го виждаме. Ето и европейската им политика – в ЕП са съвносители на резолюция против национализмите в Европа, а като предлагаме същата резолюция в Народното събрание, те не я подкрепят. Такава шизофренна политика не се уважава никъде – нито в Могилец, нито в Герлово, нито в България, нито в Европа, бе категоричен Карадайъ. Лидерът на ДПС се обърна към събралото се множество като каза, че апелът му е да положим усилия. Да кажем на нашите комшии, нашите роднини, нашите приятели, колко е важно на 26 май да гласуват с номер 20 за ДПС. Аз вярвам във вас!, заключи той. Европа и България не се развиват добре. Има нужда от промяна, заяви зам.-председателят ПГ на ДПС Йордан Цонев. „Когато ние казваме, че промяната ще започне от 26 май, ние знаем защо го казваме. Имаме ясен план как да направим тази промяна. Ние от ДПС знаем, че вие имате нужда от промяна. За да не работят децата ни в чужбина. За същия труд в България да получават това, което получават в Европа. Това е планът на ДПС – България да настигне по доходи европейските страни. Ние сме единствената партия, която знаем как да го направим. Тези, които десет години управляват не им стигна времето да направят нито една промяна. ДПС и хората на ДПС винаги са били извор на добрата промяна в България“, каза още зам.-председателят на ПГ на ДПС. ДПС не иска просто развитие, а иска ускорено развитие, каза път председателят на Младежко ДПС и евродепутат Илхан Кючюк. „Да имаме страна, която има среден европейски жизнен стандарт и ние знаем как да го постигнем – чрез младите си хора, защото светът изисква младост, иновативност, кураж. Да се пребориш чрез всичко това, което се изправя пред пътя.“ каза той. Илхан Кючюк допълни, че Европа е многообразие, Европейският съюз не е черно и бяло, има и други цветове. Европа е многообразие и в езика, и в религията, и в етноса. Нашите кандидати говорят много езици – английски, френски, немски, но те говорят и своя майчин език и ще продължават да го правят, защото правото на определение е основно човешко право, което ДПС защитава вече 30г, заяви Кючюк. Програмата на събора включваше фолклорно-музикални представления, песни и танци на самодейни състави от региона, концерт, конни надбягвания и народни и мазни борби. Традиционният събор, който е организиран от община Омуртаг, под патронажа на кмета Ешреф Ешрефов бе уважен и от членовете на ЦОБ Тунчер Кърджалиев и Рушен Риза, областния председател на ДПС Търговище Хамди Илязов, народните представители Имрен Мехмедова и Танер Али, кандидатите за членове на ЕП Атидже Алиева-Вели, Севим Мусак, Станислав Анастасов и Сюзан Сейфетонова. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Карадайъ от Могилец : ДПС е онази сила, която събира минало, настояще и бъдеще в едно. На 26 май ще направим ценностен избор!\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d1%80%d0%be%d0%b2%d0%b0%d0%b4%d0%b8%d1%8f-%d0%bd%d1%8f%d0%bc%d0%b0-%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-%d1%89%d0%b5/", "text": "Няма установени щети в Провадия и региона, след снощното  ъс сила 3,7 по Рихтер. Това съобщи пред  кметът на Провадия Филчо Филев. Кметовете на населените места и експертите са огледали обществените сгради, по които няма пукнатини, няма и сигнали от жителите за повреди в частните им имоти. „Помолили сме ръководителите на учебни, здравни и социални заведения да видят сградите на институциите, които управляват, имат ли щети. Същото ще извършат и кметовете и кметските наместници по населени места. До този момент нямаме сигнали за сериозни щети. Хората са изпитали лека уплаха, но паника нямаше“, уточни още кметът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Кметът на Провадия: Няма установени щети след земетресението"}
{"url": "https://trud.bg/%d0%b2-%d1%85%d0%be%d0%bd%d0%ba%d0%be%d0%bd%d0%b3-%d0%be%d1%82%d0%ba%d1%80%d0%b8%d1%85%d0%b0-20-%d1%82%d0%be%d0%bd%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5%d0%bd-%d1%82/", "text": "Хонконгските митници са заловили около 20 тона тютюн за наргиле, за който се смята, че е контрабанден, открит в контейнер, пристигнал от България, съобщава в. „Саут Чайна морнинг пост“, цитиран от   Пазарната цена на тютюна възлиза на 1,65 млн. долара. В документите на контейнера било посочено, че съдържа стоки от всекидневна необходимост, но при извършена в понеделник проверка митническите служители открили в него тютюна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " В Хонконг откриха 20 тона контрабанден тютюн за наргиле в контейнер, пристигнал от България"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d0%b0%d0%bc%d0%b1%d0%b8%d1%86%d0%b8/", "text": "Амбициозен колектив сме, който иска, но и трябва да намери пътя – заяви Иван Петков, селекционер на женския ни национален отбор по волейбол. -Не ми се ще да давам обещания, че ще се класираме от първия път за олимпиадата, но ще се опитаме.  Старши треньорът събра 20 момичета в зала „Христо Ботев“, подготовка за Лигата на нациите. На 17 май тимът пътува за Русе, където ще играе с Япония, Белгия и САЩ в „Арена Монбат Русе“(21-23 май). “Ясно ни е, че само с подготовката в националния отбор няма да стане – продължи Петков пред „Диема спорт“. – Трудно е да се развият момичетата само за 2-3 месеца работа. Но тук опира и до личната амбиция на състезателките. Пътят е българският волейбол да излиза на международната сцената. Там може да си видим проблемите и да се конкурираме с големите отбори. Това изцяло беше наша идея и пътя, който поехме беше правилен.” Селекционерът, който води и шампионския отбор на „Марица“, смята че нивото на родното първенство се е вдигнало. Пловдивчанки играха в груповата фаза на Шампионската лига и дори успяха да запишат победа срещу тима на Франция (3:1).", "date": "2019.05.01", "title": " Треньорът на волейболистките: Амбициозни сме, но и  трябва да намерим пътя"}
{"url": "https://trud.bg/%d0%ba%d0%b0%d1%81%d0%b8%d1%8f%d1%81-%d0%bf%d0%be%d0%bb%d1%83%d1%87%d0%b8-%d0%b8%d0%bd%d1%84%d0%b0%d1%80%d0%ba%d1%82-%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d0%b3%d0%be-%d0%bf%d0%be/", "text": "Икер Касияс, вратар на „Порто“, бе опериран по спешност след получен инфаркт по време на тренировка на неговия тим. След хирургическата интервенция испанецът се намира в добро състояние и се чувства добре. Информациите гласят още, че 37-годишният страж е вън от опасност. Касияс се е почувствал зле след тренировка на „Порт“о по-рано днес и незабавно бил приет в местната болница. Със сигурност стража няма да играе през настоящия сезон. Той е част от има на „драконите“ от лятото на 2015- г., след като напусна родния си „Реал“ (Мадрид) след 16-годишен престой в първия тим.", "date": "2019.05.01", "title": " Касияс получи инфаркт, оперираха го по спешност"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0%d1%82%d0%b0-%d0%b5-%d1%81%d0%b2%d0%b5%d1%82%d0%be%d0%b2/", "text": "Безработицата е „световна трагедия“, каза днес папа Франциск по случай Деня на труда, предаде ДПА. По време на общата аудиенция на площад „Свети Петър“ във Ватикана Светият отец призова вярващите да се молят за онези, които са загубили работата си и не могат да намерят нова. Папата подчерта колко важна е работата за хората и че работните места трябва да бъдат разпределени справедливо. Без работа за всички не е възможно достойнство за всички, предупреди той. Днес Католическата църква почита паметта на Свети Йосиф Работник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Папа Франциск: Безработицата е „световна трагедия“"}
{"url": "https://trud.bg/%d0%b4%d0%b2%d0%be%d1%80%d0%b5%d1%86%d1%8a%d1%82-%d0%b2-%d0%b1%d0%b0%d0%bb%d1%87%d0%b8%d0%ba-%d1%81%d1%82%d0%b0%d0%bd%d0%b0-%d0%be%d1%82%d0%ba%d1%80%d0%b8%d1%82%d0%be-%d0%b0%d1%80%d1%82-%d0%b0%d1%82/", "text": "Културен център „Двореца“ в Балчик се превърна в открито творческо ателие на 8 съвременни художници, които рисуват от 30 април  до 7 май.  Международният художествен пленер, част от проекта „Съвременни художници на Балчик“ се  инициира от  Elite Art Club UNESCO –  организация, чиито основни цели са  да популяризира фундаменталните принципи на ЮНЕСКО. На 5 и 6 май художествените интерпретации на авторите, вдъхновени от неповторимата среда на груповия паметник на архитектурното и парково изкуство „Двореца“, ще могат да бъдат разгледани в работните лоджии на вила „Сюита“. След това ще бъдат представени и в галерия Elite Art – Букурещ, както и в Ella Traveland – Румъния. Така красотата на „Двореца“ ще бъде споделена с множество чуждестранни ценители на художественото изкуство, които ще отнесат със себе си и част от България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Дворецът в Балчик стана открито арт ателие\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2-2/", "text": "Кандидатът на евродепутат от ГЕРБ Андрей Ковачев взе участие в откриването на фолклорен фестивал в гр. Кнежа по покана на кмета на населеното място Илийчо Лачовски. На събитието Ковачев бе придружаван от народните представители от ГЕРБ Владислав Николов и Ралица Добрева. Фестивалът стартира с водосвет на традиционния празничен курбан, отслужен в местната православна църква. Андрей Ковачев поздрави присъстващите по време на откриването и им благодари, че съхраняват български традиции и обичаи и ги предават на идните поколения. По стара традиция на 1 май в Кнежа в местността Кукутановец се събират всички жители, за да празнуват заедно. През 2016 година кметът на града Илийчо Лачовски решава да превърне местността в място на фолклора и традициите и дава име на фолклорния фестивал „Майски кукутановец”. На събитието се събират хиляди хора от цялата страна. Тази година участниците в него са над 450. Избори 2019. Платено съдържание. Купуването и продаването на гласове е престъпление.", "date": "2019.05.01", "title": " Кандидатът за евродепутат Андрей Ковачев присъства на откриването на фолклорен фестивал в Кнежа\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%81%d0%b5-%d0%b5-%d0%b7%d0%b0/", "text": "Вицепремиерът Томислав Дончев се е загубил в Стара планина преди Великден. В нощта на 27 април той е публикувал своя снимка във фейсбук, към която написал: „Това е около 6 часа преди да се загубим. GPS не помага в Стара Планина, особено ако няма ток. Добре, че е челникът и кучето.“ От поста му в мрежата не става ясно в коя част на Стара планина политикът се е загубил и колко време е продължило лутането му. По-надолу в коментари Дончев е показал и своя снимка с Бойко Борисов, но не с премиера, а с хижаря на хижа Мургаш. „А тук сме с Бойко Борисов – хижар на х. Мургаш. Браво, че са започнали да я възстановяват“, написа Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Вицепремиерът Томислав Дончев се е загубил в Стара планина преди Великден"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-394/", "text": "Здравната каса пести от нови лекарства на пазара Производителите на иновативни медикаменти ще трябва да ги даряват за неопределен период, ако искат да работят с НЗОК.               Над 4000 души заболяват годишно от рак на гърдата Самолечението е опасно и често забавя борбата с болестта, казва доц. д-р Свилен Маслянков, хирург в Александровска болница, в интервю за „Труд“.             ДДС при сделки с виртуални валути Данъчен консулт на „Труд“.             Призрачните казарми вземат жертви Сагата с ненужните имоти на армията продължава от началото на промените – анализ на Спирдон Спирдонов.           Руското ембарго за внос на демокрация във Венецуела В Латинска Америка военният преврат остава най-цивилизованият начин за сваляне на режими. Хуан Гуайдо да се радва, че Мадуро не е Ердоган – коментар на Емил Спахийски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Вижте акцентите в броя на вестник „Труд“ в четвъртък, 2 май 2019"}
{"url": "https://trud.bg/%d0%b4%d0%b4%d1%81-%d0%bf%d1%80%d0%b8-%d1%81%d0%b4%d0%b5%d0%bb%d0%ba%d0%b8-%d1%81-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b8-%d0%b2%d0%b0%d0%bb%d1%83%d1%82%d0%b8/", "text": "Все повече хора търгуват с биткойни и други виртуални валути. Затова в рубриката на „Труд” „Данъчна консултация” представяме позицията на НАП за това облагат ли се с ДДС сделките с виртуални пари. Димитрина Захаринова е управляващ съдружник в одиторско дружество „Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Рекламната дейност ще се осъществява чрез разработване и публикуване от различни профили в социални мрежи на статии, коментари и кратки видеа за дружествата – създатели на виртуална валута. „А” ООД ще получава възнаграждение за работата, която е приета и одобрена от дружествата – създатели на виртуална валута. Токените се превеждат в онлайн адреси за съхранение на виртуални валути. След това виртуалната валута (получените токени), ще бъде трансформирана в акаунти на борси за виртуални валути, титуляр на които е „А” ООД и тези валути ще се продават на борсите за виртуални валути (крипто борси). Поставен е следният въпрос: Сделките по продажба на виртуални валути, освободени ли са от облагане с ДДС? АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " ДДС при сделки с виртуални валути"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%bb%d0%b8%d0%b2%d0%b0-%d0%be%d0%b1%d0%bb%d0%b0%d1%87%d0%bd%d0%be%d1%81%d1%82-%d0%b8-%d0%b4%d1%8a%d0%b6%d0%b4-%d0%b2-%d1%87%d0%b5%d1%82%d0%b2%d1%8a%d1%80%d1%82/", "text": "През следващото денонощие над страната ще има променлива, често значителна облачност. На места, главно в източните и планинските райони ще превали дъжд, възможно е и да прегърми. Още през нощта вятърът ще отслабне и през деня ще е до умерен от северозапад. Преобладаващите минимални температури ще бъдат между 6° и 11°, а максималните – между 18° и 23°. През нощта срещу петък от запад облачността ще намалее до незначителна. Атмосферното налягане ще продължи бавно да се понижава, но ще остане по-ниско от средното за май. Над Черноморието ще има променлива, често значителна облачност и на места ще превали краткотраен дъжд, възможно е и да прегърми. Ще духа до умерен северозападен вятър. Максимални температури на въздуха: 17°-19°. Температурата на морската вода е 14°-16°. Вълнението на морето ще бъде 1-2 бала. Над планините ще има променлива, често значителна облачност. На места ще превали краткотраен дъжд, над 1800 метра – сняг. Ще духа умерен северозападен вятър. Максимална температура на височина 1200 метра около 11°, на 2000 метра – около 4°. В петък ще бъде предимно слънчево, с временни увеличения на облачността след обяд, но вероятността за валежи е много малка. Дневните температури ще се повишат. В събота и неделя с югозападен вятър ще остане сравнително топло, но облачността от запад ще се увеличи и в Западна България дневните температури ще са малко по-ниски. Ще започнат превалявания – през първия ден след обяд само на отделни места в западните райони и Рило-Родопската област, в неделя – на повече места в Западна и Централна България. В неделя в Източна България южният вятър ще се усили, ще има повече слънчеви часове и температурите все още ще са високи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Променлива облачност и дъжд в четвъртък"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%b0%d1%81%d0%b0-%d0%bf%d0%b5%d1%81%d1%82%d0%b8-%d0%be%d1%82-%d0%bd%d0%be%d0%b2%d0%b8-%d0%bb%d0%b5%d0%ba%d0%b0%d1%80%d1%81%d1%82%d0%b2/", "text": "С промените фармацевтичните компании могат да генерират загуби  Достъпът на българските пациенти до нови медикаменти може да бъде ограничен от догодина. Това предупредиха фармацевтични производители и пациентски организации, позовавайки се на последните изменения в Наредба 10 за условията и реда за заплащане на лекарства от НЗОК. За да се гарантира предвидимост и устойчивост на бюджета на здравната каса, бяха приети промени, според които нови медикаменти на българския пазар ще се покриват от НЗОК, само ако има доказан и отчетен ефект от лечението с тях. Периодът за одобрение не е посочен. Той ще е индивидуален за всеки сключен договор с производител, обясни пред „Труд” Деян Денев, изпълнителен директор на Асоциацията на научноизследователските фармацевтични компании, които произвеждат лекарства без аналог. През времето, в което се наблюдава терапевтичният ефект, фармацевтичните компании ще трябва да даряват новите си скъпи медикаменти, ако искат НЗОК да ги оцени, за да ги реимбурсира в бъдеще и да договаря отстъпки за определени количества. Здравната каса обаче, от своя страна, не се ангажира, че непременно ще сключи договор с производителя след време. Така на практика компаниите няма да имат интерес да предлагат иновативните си лекарства на българския пазар, обясниха пред „Труд” от пациентски организации „Заедно с теб”. Друг съществен проблем е, че не съществува механизъм за отчет на наблюдавания терапевтичен ефект от прилагането на дадено лекарство. „В момента няма създадена инфраструктура да се отчита резултат. На теория звучи добре, че ще се отчете резултат – лекувани са 100 пациенти и са постигнати тези резултати, точно както пише в листовката на продукта. Но на практика няма създаден електронен, дигитален механизъм, по който болниците да дават резултати и касата да ги събира и отчита. След като няма механизъм, ако някоя компания сключи такъв договор, огромна е вероятността, поради липса на отчитане на резултати, а не защото ги няма, НЗОК да не може да ги плати или да започне да бави плащанията с години. Този модел е много неустойчив”, посочи Деян Денев. В момента фармацевтичните компании анализират ефекта от промените в Наредба 10, за да преценят дали да ги обжалват пред Комисията за защита на конкуренцията. „Ако един производител регистрира нов лекарствен продукт, лекарството ще се заплаща от НЗОК само след проследяване на ефекта от приложението му. За да стане това, този производител на лекарства трябва да предостави неопределен в наредбата брой опаковки от новото си лекарство безплатно. След неопределен в наредбата срок, в който се прилага неговото лекарство, производителят на новото лекарство може да поиска да сключи договор с НЗОК, на основата на който да получи заплащане за предоставените безплатно до този момент опаковки”. Това посочват от неправителствената организация Център за защита правата в здравеопазването като допълват, че заради тези правила нови продукти няма да влязат на пазара ни или ако влязат лечението с тях ще се забави с 1-2 години – време, което много пациенти нямат.   Умишлено бавят новите терапии Друга промяна в Наредба 10 гласи, че фармацевтични компании, които искат да работят с НЗОК, могат да подават документи и да кандидатстват за това до края на септември. Досега нямаше ограничения и това можеше да става целогодишно. Така на практика, който е подал документи до 30 септември тази година, той има шанс да работи с касата през 2020 г. Всичко след септември остава за 2021 г. „Предстои да видим как ще приложат това нещо на практика, защото за първи път се прави. Със сигурност ефектът, който се търси, е забавяне на влизането на новите терапии”, коментира Деян Денев, изпълнителен директор на Асоциацията на научноизследователските фармацевтични компании, които произвеждат лекарства без аналог. По думите му в момента според европейската статистика от разрешаването за употреба до реимбурсирането в България, изминават средно 550 дни, което е един от най-дългите срокове в Европа. С новите текстове вероятно ще има поне още година, година и половина допълнително забавяне.   Целта е преразходът да е за сметка на фармакомпаниите Дарени опаковки ще покриват дефицита Целта на Наредба 10 е да гарантира, че бюджетът на НЗОК за лекарства няма да бъде надхвърлян, а ако се надхвърли, разликата ще е за сметка на фармацевтичния бизнес. В момента производителите на лекарства, които са без аналог, са задължени по договор да правят на касата 10% отстъпка от цената на продуктите си. Това става като след реализираните печалби върнат 10% на НЗОК. Този механизъм е в сила от 2015 година и за това време тя е спечелила под формата на отстъпки половин милиард лева. С новите промени компаниите, които искат да предложат нов медикамент, с който касата да работи, трябва в периода на одобрение, да връщат на НЗОК 100% от реализираните печалби, които обаче включват и ДДС. Така на практика производителите не само няма да са на печалба, но ще са на загуба без да имат гаранция, че НЗОК ще започне да плаща лекарството през 2020 г. В предходните години разходите за медикаменти надвишаваха предвидения бюджет с между 50 и 80 млн. лв. Промените предвиждат част от оперативния резерв на касата да бъде освободен за плащания за лекарства и едва след това фармацевтичният бизнес да дава допълнителни средства. През 2019 г. е предвидено за лекарства да бъдат платени 1,117 млрд. лв. с ДДС. Резервът на НЗОК е 127 млн. лв., като според наредбата около една четвърт от него, или 31 млн. лв., би могла да бъде дадена за плащания за лекарства. Тези средства няма да бъдат достатъчни и ще се наложи да бъдат дарявани опаковки, за да се покрие дефицитът.   Деян Денев, Асоциация на научноизследователските фармацевтични компании за лекарства без аналог: Наредба 10 е нов механизъм за компенсация НЗОК въвежда поредица от мерки. Едната е т.нар. Наредба 10, която е нов механизъм за компенсация на разходите, за да се гарантира, че касата няма да похарчи повече от годишния си бюджет за лекарства. Една от промените за новите медикаменти на пазара е, че касата плаща лекарствата с ДДС и с надценка, и компанията производител трябва да върне цялата сума, която НЗОК е платила, ако иска в бъдеще да работи с нея. Компанията връща на Касата всичко, включително и ДДС-то обаче. Тоест не връща 100% от приходите си, а 130% от приходите си. И не е задължително НЗОК да иска да сключи после договор. Колкото и социално отговорен бизнес да е фармацевтичният – компаниите работят за това лекарствата да стигат до пациентите – в крайна сметка той не е благотворителен. Правилата на НЗОК за сключване на договор с една фармацевтична компания са много и не са задължително взаимосвързани. Но всички те имат ефект върху поведението на компаниите дали те ще доставят или не продукти.   Николай Костов, председател на Асоциацията на собствениците на аптеки: Неефективните разходи трябва да се ограничат Ефикасността на един медикамент се определя чрез оценка на здравните технологии. Министерството и здравната каса отдавна искат да въведат по-активно използване на тези здравни технологии. Това е стандартен метод при здравните каси в чужбина, защото не всяко ново лекарство е иновативно. Това, че е нов един медикамент нито означава, че е по-добър, нито че с нещо ще помогне повече на пациентите от съществуващите вече. И точно заради това е нужна методология, която да раздели новите от иновативните лекарства, неефективните от ефективните. Здравната каса иска да плаща за лекарства, които реално помагат на пациентите, т.е. „ново” да не е единственият критерий. Ефективността се оценява като се вземат предвид всички фактори от приложението на лекарството и се анализират; сравнява се дали същият ефект би могъл да се постигне с друг, по-евтин медикамент. Целта тук е да се ограничат неефективните разходи на здравната каса и да се насочат средствата към ефективните молекули, към тези, които са от полза за пациентите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Здравната каса пести от нови лекарства на пазара\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%ba%d1%8a%d0%bc-%d0%bf%d0%be%d0%bc%d0%bf%d0%b5%d0%be-%d1%81%d0%b0%d0%bc%d0%be-%d0%b2%d0%b5%d0%bd%d0%b5%d1%86%d1%83%d0%b5%d0%bb%d1%81%d0%ba%d0%b8%d1%8f%d1%82/", "text": "Руският външен министър Сергей Лавров предупреди американския си колега Майк Помпео, че продължаването на “агресивните стъпки” на САЩ спрямо Венецуела е заплаха от “сериозни последици”. “Само венецуелският народ има право да определя съдбата си, за която е необходим диалог между всички политически сили в страната и за който правителството призовава от дълго време. Разрушителният натиск отвън, особено силов, няма нищо общо с демократичния процес“, заяви Лавров според изявление, публикувано на уебсайта на руското външно министерство. По-рано американският държавен секретар  САЩ могат да използват въоръжени сили във Венецуела, за да свалят демократично избраното правителство “ако това е необходимо”. Лавров разговаря с Помпео по телефона днес, ден след като лидерът на венецуелската опозиция Хуан Гуайдо обяви “заключителната фаза” в стремежа на опозицията да завземе властта в латиноамериканската страна. Телефонният разговор беше изискан от американска страна по въпроси като бъдещите руско-американски контакти и хуманитарната ситуация в Сирия освен венецуелския, предаде Спутник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Лавров към Помпео: Само венецуелският народ има право да определя съдбата си"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%83%d0%b4%d0%b0%d1%80%d0%b8-%d1%80%d0%be%d0%b4%d0%be%d0%bf%d1%81%d0%ba%d0%be%d1%82%d0%be-%d1%81%d0%b5%d0%bb%d0%be-%d0%bc%d0%be%d0%bc%d1%87%d0%b8/", "text": "Градушка удари родопското село Момчиловци, предаде БТВ. Градините побеляха. Първоначално валежът е бил от дъжд, след което започнали да падат и ледените късове с големина на грахово зърно. На този етап няма данни за сериозни поражения, освен по цъфналите дървета, коментира кметът на Момчиловци Сийка Суркова. Това е поредната градушка, която удря Родопите през последните дни. Подобни валежи имаше преди дни и селата от Смилянското корито, Рудоземско и в района на с. Загражден, където ледените късове бяха с големината на орех. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Градушка удари родопското село Момчиловци"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%83%d0%b2%d0%be%d0%bb%d0%bd%d0%b8-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f-%d0%bc%d0%b8%d0%bd%d0%b8%d1%81%d1%82%d1%8a/", "text": "Британският министър на отбраната Гавин Уилямсън бе уволнен след разследване във връзка с изтекла информация от тайно правителствено заседание, посветено на китайския телекомуникационен гигант „Хуауей“, съобщи Асошиейтед прес. Службата на Тереза Мей каза, че министър-председателката е „загубила доверие“ в Уилямсън.  Според Даунинг стрийт решението за уволнението му е било взето въз основа на разследване на обстоятелствата, при които без позволение е била разкрита информация от среща на Съвета за национална сигурност. Разследването започна миналата седмица, след като вестници съобщиха, че съветът се е съгласил да позволи на „Хуауей“ да участва в някои аспекти от изграждането на нова безжична комуникационна мрежа от пето поколение (5G). Правителството казва, че не е било взимано решение по този въпрос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Тереза Мей уволни британския министър на отбраната Гавин Уилямсън"}
{"url": "https://trud.bg/%d0%b1%d0%b5%d1%80%d0%bb%d1%83%d1%81%d0%ba%d0%be%d0%bd%d0%b8-e-%d0%bf%d1%80%d0%b5%d1%82%d1%8a%d1%80%d0%bf%d1%8f%d0%bb-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b7%d0%b0%d1%80%d0%b0%d0%b4/", "text": "Бившият италиански премиер Силвио Берлускони претърпя операция заради запушване на червата, което повдигна въпроси за кампанията му за европейските избори този месец, предаде  Лапароскопията вчера е преминала успешно и 82-годишният медиен магнат ще бъде изписан от болницата през идните дни, съобщи неговата канцелария. По-рано Берлускони каза, че страда от болки в бъбреците.   денят, в който трябваше да представи кандидатите на своята партия „Форца Италия“ за изборите за Европейски парламент на 26 май. Засега не е ясно как ще повлияе операцията на предизборната кампания на Берлускони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Берлускони e претърпял операция заради запушване на червата"}
{"url": "https://trud.bg/%d0%b4%d0%b2%d0%b5-%d0%ba%d0%be%d0%bb%d0%b8-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%ba%d1%80%d0%b0%d0%b9-%d0%bc%d0%b5%d0%bb%d0%bd%d0%b8%d0%ba-%d1%80%d0%b0%d0%bd%d0%b5%d0%bd%d0%b8/", "text": "Жена и две деца пострадаха при катастрофа край Мелник. Няма опасност за живота им, съобщава БГНЕС.Пътният инцидент стана в 14.30 часа при разклона за село Виногради. Ударили са се два автомобила. Пострадали са трима – 50-годишна жена, синът й на 12 години и момиче на 14 години. И тримата са с контузии на главата и комоцио. В момента на всички се правят изследвания в болницата в Сандански. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Две коли се удариха край Мелник, ранени са жена и две деца"}
{"url": "https://trud.bg/%d1%81%d1%87%d1%83%d0%bf%d0%b8%d1%85%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d1%83%d0%b1%d0%b8%d1%82%d0%b8%d1%8f-%d0%b2-%d0%b1%d0%be%d1%80%d0%b8%d1%81%d0%be%d0%b2/", "text": "Счупиха паметника на убития ученик Георги Игнатов. 15-годишният младеж беше прободен с нож в Борисовата градина на 2 юни 2015 година, предава Монументът е поставен на 31 октомври 2015 година, когато Георги щял да навърши 16 години. Оттогава паметникът се посещава от близки и роднини на ученика. На разпети петък обаче хората от конната база в Борисовата градина го намират на парчета. „Искам да видя родителите и учителите на тези деца, които са го направили, ей така – очи в очи искам да ги видя и да ги питам защо и как“, каза Велина Андонова. „Аз минавам почти ежедневно оттук и съм забелязала, че това е може би третият път, в който ангелчето е ту счупено на парчета, ту се появява залепено отново на своя пиедестал и винаги съм си задавала въпроса кой може да е този, който посяга на този паметен знак“, сподели Диана Янкулова. Графитите са направени от близки и приятели на Георги Игнатов. Но и те са поругани от вандалски надписи. Паметникът се намира в близост до националния стадион „Васил Левски“, както и до стадиона на „ЦСКА-София“. От конната база се надяват видеокамерите да са заснели извършителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.01", "title": " Счупиха паметника на убития в Борисовата градина ученик Георги Игнатов"}
