{"url": "https://trud.bg/%d0%bf%d0%b0%d0%b7%d0%b0%d1%80%d1%83%d0%b2%d0%b0%d0%bc%d0%b5-%d0%bf%d0%be-%d1%87%d0%b5%d1%81%d1%82%d0%be-%d0%bd%d0%b0-%d0%ba%d1%80%d0%b5%d0%b4%d0%b8%d1%82/", "text": "Българите все повече пазаруват на кредит, показва проучване, направено на базата на две класации – “Топ 10 на изплащане” и “Коледният топ 10 на изплащане” на БНП Париба Лични Финанси. Докато през годината потребителите купуват малко на брой сравнително скъпи стоки, то през декември 2018 г. броят на заявленията за кредити за пазаруване нарастват рязко, но цената на  стоките намалява значително. Така например най-често купуваният смартфон през миналата година е бил на цена 900-950 лв., докато през декември тя е била 300-350 лв. За Коледа са се купували стоки за забавление – 6 от 10-те най-продавани продукта са били именно смартфони, лаптопи, телевизори и т.н. През декември хладилникът и обзавеждането отпадат от 10-те най-купувани продукта, отстъпвайки място на конзолите за видеоигри, на самите игри и на озвучителните системи.", "date": "2019.01.15", "title": " Пазаруваме по-често на кредит"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d0%b8%d0%b7%d0%bf%d0%bb%d0%b0%d1%89%d0%b0%d1%82-%d0%bf%d0%be-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%b4%d0%b2%d0%b0-%d0%b7%d0%b0%d0%b5%d0%bc%d0%b0/", "text": "Над 73 млрд. лв. е общата сума на кредитите за гражданите и бизнеса Всеки трети българин има кредит, а много от гражданите изплащат по два и повече заема. Ако не се броят децата и най-възрастните хора, се оказва че от населението в трудоспособна възраст почти всеки втори гражданин има задължения към банка или фирма за бързи кредити. Към средата на 2018 г. в Централния кредитен регистър на БНБ са записани 2,415 млн. кредитополучатели. От тях 2,251 млн. са граждани на страната, 98 хил. са юридически лица, 58 хил. са чуждестранни лица, които нямат ЕГН или ЕИК, а 8 хил. са физически лица със свободни професии, или упражняващи занаятчийска дейност. При положение, че населението на страната е 7,05 млн. души, се оказва че всеки трети има кредит. Взетите заеми обаче са много повече от броя на кредитополучателите. Регистрираните заеми в БНБ са 5,552 млн. броя на обща сума над 73,38 млрд. лв. Оказва се, че хората, които са принудени да вземат заем, имат средно поне по два кредита. В много семейства и двамата съпрузи са взели заеми. Според данните на БНБ, банковите кредити към края на юни 2018 г. са малко над 3 млн. броя на обща стойност 53,2 млрд. лв. Така се оказва, че близо 2,51 млн. броя са отпуснатите заеми от фирми за бързи кредити.  При гражданите, най-голям е делът (61,8%) на тези с остатъчен дълг по кредитите до 5 хил. лв. Това са заеми за покриване на неотложни нужди в семейството или евентуално за покупка на кола на старо, а не за по-сериозни инвестиции като в апартамент или обучение в чужбина, за които са необходими доста по-сериозни суми. При фирмите преобладават тези с остатъчен дълг по заемите между 5 хил. и 50 хил. лв. (34,2%). Броят на тези фирми със сравнително малки заеми е най-голям. Но най-съществена роля за кредитния пазар имат големите фирми, които взимат заеми за милиони. Данните за кредитната задлъжнялост на хората и фирмите се използва от банките и другите кредитни институции при преценката дали да отпуснат заем на даден човек или компания. Информацията за заемите се осигурява в реално време и включва данни както за текущото състояние на кредитите, така и за просрочията по тях за 5 години назад. Данни в БНБ подават 210 компании, в т.ч. 27 банки, 3 платежни и 180 финансови  институции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Хората изплащат по повече от два заема\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-13/", "text": "Редовното правителствено заседание ще се проведе както обикновено – в сряда, 16 януари, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛЕН ПЛАН ЗА ДЕЙСТВИЕ ПО ЗАЕТОСТТА ПРЕЗ 2019 Г.  Внася: министърът на труда и социалната политика 2. ПРОЕКТ НА РЕШЕНИЕ ЗА ПРИЕМАНЕ НА НАЦИОНАЛЕН ПЛАН ЗА ДЕЙСТВИЕ ЗА НАСЪРЧАВАНЕ НА РАВНОПОСТАВЕНОСТТА НА ЖЕНИТЕ И МЪЖЕТЕ  2019-2020 Г.  Внася: министърът на труда и социалната политика 3. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ОТНОСНО ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2018 Г. С МЕРКИТЕ, ПРОИЗТИЧАЩИ ОТ ЧЛЕНСТВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ, КЪМ 31 ДЕКЕМВРИ 2018 Г.  Внася: заместник министър-председателят по правосъдната реформа и министър на външните работи 4. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА ДЕЙСТВИЕ ЗА 2019 Г. С МЕРКИТЕ, ПРОИЗТИЧАЩИ ОТ ЧЛЕНСТВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ.  Внася: заместник министър-председателят по правосъдната реформа и министър на външните работи 5. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ПРЕИМЕНУВАНЕ НА АКАДЕМИЯТА ЗА МУЗИКАЛНО, ТАНЦОВО И ИЗОБРАЗИТЕЛНО ИЗКУСТВО – ПЛОВДИВ, В АКАДЕМИЯ ЗА МУЗИКАЛНО, ТАНЦОВО И ИЗОБРАЗИТЕЛНО ИЗКУСТВО „ПРОФ. АСЕН ДИАМАНДИЕВ“ – ПЛОВДИВ.  Внася: министърът на образоването и науката 6. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИ¬ФАТА ЗА ТАКСИТЕ, КОИТО СЕ СЪБИРАТ В СИСТЕМАТА НА МИНИСТЕРСТ¬ВОТО НА ОКОЛНАТА СРЕДА И ВОДИТЕ, ПРИЕТА С ПОСТАНОВЛЕНИЕ № 136 НА МИНИСТЕРСКИЯ СЪВЕТ ОТ 2011 Г.  Внася: министърът на околната среда и водите 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕ¬НИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА НАЦИОНАЛНИЯ ВОЕННОИСТОРИЧЕСКИ МУЗЕЙ.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 9. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗ¬ВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА СТОЛИЧНА ОБЩИ¬НА, ОБЛАСТ СОФИЯ.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА НАЗНАЧАВАНЕ НА ИЕВА САЛМЕЛА ЗА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА БЪЛГАРИЯ В РЕПУБЛИКА ФИНЛАНДИЯ И ОТКРИВАНЕ НА КОНСУЛСТВО, РЪКОВОДЕНО ОТ НЕЯ, СЪС СЕДАЛИЩЕ В ТУРКУ И С КОНСУЛСКИ ОКРЪГ, ОБХВАЩАЩ РЕГИОНИТЕ ВАРСИНАИС-СУОМИ И САТАКУНТА.  Внася: заместник министър-председателят по правосъдната реформа и министър на външните работи 11. ПРОЕКТ НА РЕШЕНИЕ ЗА ОТКРИВАНЕ НА КОНСУЛСТВО НА РЕПУБЛИКА БЪЛГАРИЯ В РЕПУБЛИКА ХЪРВАТИЯ, РЪКОВОДЕНО ОТ ПОЧЕТНО (НЕЩАТ¬НО) КОНСУЛСКО ДЛЪЖНОСТНО ЛИЦЕ СЪС СЕДАЛИЩЕ В СПЛИТ, И С КОН¬СУЛСКИ ОКРЪГ, ОБХВАЩАЩ ТЕРИТОРИЯТА НА ЛИЧКО-СЕНСКА, ЗАДАРСКА, ШИБЕНСКО-КНИНСКА И СПЛИТСКО-ДАЛМАТИНСКА ОБЛАСТИ, И ЗА НАЗНАЧАВАНЕ НА ЗДРАВКО ПЛАЗОНИЧ, ХЪРВАТСКИ ГРАЖДАНИН, ЗА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА БЪЛГАРИЯ В РЕПУБЛИКА ХЪРВАТИЯ СЪС СЕДАЛИЩЕ В СПЛИТ И С КОН¬СУЛСКИ ОКРЪГ, ОБХВАЩАЩ ТЕРИТОРИЯТА НА ЛИЧНО-СЕНСКА, ЗАДАРСКА, ШИБЕНСКО-КНИНСКА И СПЛИТСКО-ДАЛМАТИНСКА ОБЛАСТИ.  Внася: заместник министър-председателят по правосъдната реформа и министър на външните работи 12. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ¬КА БЪЛГАРИЯ В 3665-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ТРАНСПОРТ, ТЕЛЕКОМУНИКАЦИИ И ЕНЕРГЕТИКА“, ФОРМАТ „ЕНЕР¬ГЕТИКА“, ПРОВЕДЕНО НА 19 ДЕКЕМВРИ 2018 Г. В БРЮКСЕЛ.  Внася: министърът на енергетиката 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЖЕЛЕЗОПЪТНИЯ ТРАНСПОРТ.  Внася: министърът на транспорта, информационните технологии и съобщенията", "date": "2019.01.15", "title": " Вижте какво ще решава Министерски съвет утре, 16 януари 2019 г."}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0-69-%d1%81%d0%be%d1%86%d0%b8%d0%b0%d0%bb%d0%bd/", "text": "Община Стара Загора подписа договор за безвъзмездна финансова помощ с Управляващия орган на Оперативна програма „Региони в растеж”  за реализацията на проект „Изграждане на социални жилища в град Стара Загора“. Той е на стойност близо 3,3 млн. лв., от които 100 000 лв. са собствено финансиране. Срокът на изпълнение е 24 месеца. Чрез цялостна реконструкция на 4-етажната сграда на бившата Метрология се цели интеграция на уязвими и други групи в неравностойно положение, като се осигурят съвременни социални жилища за настаняването им. В общо 69 жилища – 8 гарсониери, 19 едностайни и 42 двустайни апартамента, се очаква да бъдат настанени общо 232 лица, от които 116 представители на маргинализираните общности, вкл. роми. Проектът предвижда и подобряване на достъпа на лица с увреждания, чрез оборудване и обзавеждане, част от цялостната модернизация на обекта. Те ще бъдат определени чрез приетата от Общинския съвет Наредба за реда и условията за ползване на социалната услуга „социално жилище. Хората ще живеят в комплекс от затворен тип, с охрана, денонощно видеонаблюдение, паркоместа и др. екстри. Апартаментите ще бъдат мебелирани и ще се обитават за срок от 3 години. Ще се заплаща наем до 80% от моментния наем за общинско жилище, който е 60 лв. Ползвателите ще сключват договори с Общината и ще поемат конкретни ангажименти за социална реализация – посещение на образователна институция от децата в училищна възраст; включване на безработните в образователно-квалификационните програми, както и в програми за осигуряване на заетост, предложени от Общината; включване в програми за социална интеграция. Настанените трябва да имат избран личен лекар, а родителите ще са длъжни да водят децата си на имунизации и проверка на здравния им статус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Община Стара Загора изгражда 69 социални жилища"}
{"url": "https://trud.bg/%d0%bc%d0%b5%d0%b3%d0%b7-%d0%bf%d1%80%d0%b8%d0%bf%d0%b0%d0%b4%d0%bd%d0%b0-%d0%b2-%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d0%b7%d0%b0%d0%bb%d0%b0/", "text": "Популярната като Мегз дизайнерка Миглена Каканашева припадна в съдебната зала, след като извика на любовника си Румен Рончев: „Обичам те повече от всичко, любов!“, а той дори не я погледна. Когато Мегз рухна на земята, съпругата на Рончев – Зорница, обяви: „Циганка, само циркове прави!“ Любовната драма се разигра, след като Пловдивският окръжен съд остави в ареста Румен Рончев, обвинен, че заедно с Мегз и братовчед й Антон Лесов са направили опит да извършат застрахователна измама. През септември м. г. джипът на Мегз бил обявен за откраднат, но после части от него били открити в имот на Лесов. Мегз е на свобода срещу гаранция от 10 000 лв., а Лесов – с „подписка“. Обвинението срещу Рончев е за обсебване и адвокатът му Стефан Атанасов обясни, че клиентът няма как да бъде обвинен в подобно нещо, защото нито е владеел колата, нито му е била поверена да я пази. Той цитира Виктор Юго с думите му: „Лесно е да бъдете добри, но аз ви призовавам да бъдете справедливи!“, а после и Оскар Уайлд, който казва: „Всички сме в канавката, но някои от нас гледат към звездите.“ Адвокат Стефанов настоя съдът да даде възможност на Рончев да гледа към звездите, но това не се случи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.15", "title": " Мегз припадна в съдебната зала\t\t\t"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d0%b8%d1%82%d0%b5-%d0%bf%d0%be-%d0%be%d1%82%d0%b1%d1%80%d0%b0%d0%bd%d0%b0-%d0%b8-%d1%84%d0%b8%d0%bd%d0%b0%d0%bd%d1%81%d0%b8-%d0%bf%d0%be%d0%b4%d0%ba%d1%80%d0%b5/", "text": "Комисиите по отбрана и бюджет и финанси са подкрепили Mинистерския съвет да се започнат преговори със САЩ за F-16. В комисията по отбрана ДПС е подкрепилo предложението, БСП и „Воля” са гласували против, стана ясно от думите на вицепремиера и военен министър Красимир Каракачанов. Той обяви, че военен договор между две правителства не може да бъде обжалван в международни организации. Според него с подкрепата на парламента правителството да се отклони от гласуваните средства от 1,8 млрд. лв. ще става дума за отклонение под 300 млн. лв. над заложената сума, информира Той не конкретизира какъв ще бъде методът на плащане и дали ще може да е разсрочено или с държавен заем, като отклони въпросите към финансовото ведомство. Според предположението на Славчо Велков от БСП обаче сумата можело да нарасне с още 1 млрд. лева заедно с разходите за инфраструктура. Той отново обясни, че не бил даден на депутатите основният класифициран документ по който да дебатират, а именно докладът от работата на политико-военната група. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.15", "title": " Комисиите по отбрана и финанси подкрепиха преговорите със САЩ за F-16"}
{"url": "https://trud.bg/%d0%bc%d0%b5%d0%b3%d0%b7-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bc%d1%8a%d0%b6%d0%b0-%d1%81%d0%b8-%d0%b2-%d1%81%d1%8a%d0%b4%d0%b0/", "text": "Меглена Каканашева-Мегз се яви в съда в подкрепа на Румен Рончев, въпреки че на предното заседание миналата седмица той   дизайнерката, че искала да му открадне фирмата. Жена му Зорница потвърди думите на мъжа си и обясни, че Мегз му е бивша любовница, която се е барикадирала в офисите на семейната транспортна фирма, пише trafficnews.bg. „Тук съм, за да подкрепя мъжа, с когото съм. За всичко останало искам да кажа, че тези неща се случват пред нотариус – няма нищо незаконно. Във връзка с цялата помия, която се изписа върху моето име, мога да кажа, че когато преди месеци фирмата умираше, щастливото семейство го нямаше. Сега, когато фирмата е стабилна… Тук съм, за да уверя всички хора, с които работим – всичките служители, клиенти и контрагенти – фирмата е стабилна, не е била в по-добро състояние, всичко е наред. Някак си несправедливо е хора, които толкова дълго ги нямаше, сега да искат да седнат на готовата софра и да се пишат за щастливо семейство“, категорична е Мегз. На въпрос как ще обясни Мегз обвиненията от страна на Рончев към нея за измама, Каканашева обясни, че „той е под много тежък психически натиск“. „Влизат хора при него, възползват се от това, че аз нямам право да вляза при него, и му говорят неща – че аз съм затворила фирмата, че аз съм давала показания срещу него, че аз съм се отказала от него. Това никога няма да стане. Въпреки цялата болка, аз съм тук“, каза през сълзи Мегз. „Господин Рончев отдавна е подал документи за развод“, завърши модната дизайнерка и не пожела да коментира разследването за застрахователна измама, заради което тя е под гаранция от 10 бона, а Рончев ще обжалва днес наложената му мярка неотклонение „задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.15", "title": " Мегз подкрепи мъжа си в съда\t\t\t"}
{"url": "https://trud.bg/%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%b7%d0%b0-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8%d0%b5-%d0%b2-%d0%b1%d0%bb%d0%b0%d0%b3%d0%be/", "text": "До края на месец юни тази година в Благоевград ще бъде изградена модерната система за видеонаблюдение. Това съобщи днес на пресконференция кметът д-р Атанас Камбитов. За целта в бюджета за 2019 г. са предвидени близо 440 000 лева. Видонаблюдението ще обхване голяма част от територията на града – централна градска част и кварталите. Ще се акцентира на невралгичните зони. Ще има камери за наблюдение на училища, паркове и улици, както и на периметъра около тях, за да има превенция срещу нарушаването на обществения ред. Центърът за наблюдение ще бъде в ОД МВР-Благоевград, като полицията ще осъществява мониторинг и контрол при функционирането на системата. „Ще оборудваме полицейските патрули с таблети, за да може да се осигури бърза реакция на органите на реда при нужда. Ще бъдем първият град в страната с толкова модерна електронна система за видеонаблюдение”, каза още кметът Камбитов. Системата отговаря на най-високите технологични изисквания. Тя ще бъде с максимален брой функции. Ще има и опция за проследяване на регистрационни номера, които ще се снемат при нарушение или ПТП, както и възможност за управление в кризисни ситуации. Условието към фирмата-изпълнител е изплащането да става на малки вноски при голям процент изпълнение, като по този начин интересите на общината и гражданите са максимално защитени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.15", "title": " Системата за видеонаблюдение в Благоевград готова до 6 месеца"}
{"url": "https://trud.bg/221-300-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%b2%d0%b8%d0%bd%d0%b5%d1%82%d0%ba%d0%b8-%d1%81%d0%b0-%d0%bf%d1%80%d0%be%d0%b4%d0%b0%d0%b4%d0%b5%d0%bd%d0%b8-%d0%b4%d0%be-%d0%bc/", "text": "Досега са продадени 221 300 електронни винетки на обща стойност 15 016 090 лева, съобщават от АПИ. От тях 135 008 са електронните винетки за леки автомобили и теглените от тях ремаркета, а 86 292 са винетките за камиони и тирове. Напомняме, че от 1 януари 2019 г. няма годишни винетки за тежкотоварни автомобили, заради предстоящото въвеждане на тол за изминато разстояние от 16 август 2019 г. Най-дългосрочната винетка за камионите в момента е месечната и цената й е от 80 до 174 лв. в зависимост от вида на тежкотоварното моторно превозно средство. Пик на продажбите на електронни винетки за леки автомобили се очаква в края на януари, когато изтичат годишните стикери на повечето шофьори. Е-винетки могат да се купуват от интернет страниците bgtoll.bg и vinetki.bg, мобилното приложение BGTOLL, в областните пътни управления, от около 250 терминала за самотаксуване в цялата страна и на граничните контролно-пропускателни пунктове, на касите и на сайта на мобилния оператор А1, в пощенските клонове и в офисите на Easy Pay и в бензиностанциите ОМВ и „Лукойл”. За ползване на републиканската пътна мрежа е необходима винетка. Водачите с хартиени винетки трябва да са спокойни – стикерите им важат до изтичане на тяхната валидност, но трябва да останат залепени на предното стъкло на автомобила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " 221 300 електронни винетки са продадени до момента"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b7%d0%b0-%d0%bc%d0%b5%d1%81%d1%82/", "text": "Община Благоевград е готова да стартира необходимите процедури, за да удовлетвори исканията на представители на местния бизнес за терени, където да развиват своята дейност. Има конкретни запитвания на предприемачи, които търсят парцели от по 10-15 декара, за да направят своите бази в тях. „За да подпомогнем местния бизнес, смятаме да превърнем бившите черешови градини край града, които са на площ от 115 декара, в мини индустриална зона. Защото голям проблем се оказва и за местните бизнесмени, и за привличането на нови инвеститори липсата на големи общински терени и на достатъчно работна ръка”, каза на пресконференция днес кметът на община Благоевград – д-р Атанас Камбитов. Той уточни, че е възможно някои инвестиционни проекти с голямо обществено значение да се осъществят и в района на бившата казарма. Общината е собственик на 62 декара от някогашния военен имот, който получи след 6-годишни преговори с Министерството на отбраната. Кметът коментира и новината за смяната на собствеността на ски център „Картала” в Рила планина, където общината има 8% дял във вид на апортна вноска. „Все още не знам дали всичко е приключено по сделката. На неофициална среща новите собственици ме увериха, че имат сериозни инвестиционни намерения. Моето мнение е, че трябва да се даде ски центърът на концесия поне за 30 години, защото всеки инвеститор търси някаква възвръщаемост на своите инвестиции. Що се отнася до общината, то тя ще изпълни своя анжгажимент за изграждането на пътища и паркоместа в района на ски центъра”, заяви Атанас Камбитов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Община Благоевград с подкрепа за местния бизнес"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%b8%d1%81%d0%ba%d0%b0-%d0%b5%d0%ba%d1%81%d1%82%d1%80%d0%b0%d0%b4%d0%b8%d1%86%d0%b8%d1%8f-%d0%bd%d0%b0-%d0%bd%d0%b0%d1%88-%d0%bf%d0%b0%d1%81%d1%82%d0%be/", "text": "Унгарските власти искат екстрадицията на наш пастор, когото разследват за даване на подкуп на длъжностно лице. Това стана ясно на заседание на Варненския апелативен съд, пред когото Христо Х. неуспешно обжалва задържането си под стража, постановено от окръжните магистрати на основание на Европейска заповед за арест. Тя е издадена миналия септември от съдия-следовател към Околийския съд в Сегед. Обвинението е, че на 14 януари 2018 г. българинът дал рушвет на граничар. В Унгария това деяние е наказуемо с лишаване от свобода от 1 до 2 г. Пасторът е адресно регистриран в Шумен, но работи и живее със семейството си в Холандия. Пред съда той заяви, че до момента не е бил издирван и определи случката с граничните власти в Унгария като недоразумение, предизвикано от липсата на преводач. Магистратите обаче го задържаха в ареста до насрочването на делото за екстрадиция, което предстои тази седмица. Мотивите им бяха, че така ще се осигури присъствието на мъжа в съдебната зала. Определението не подлежи на обжалване.", "date": "2019.01.15", "title": " Унгария иска екстрадиция на наш пастор, разследван за подкуп"}
{"url": "https://trud.bg/%d0%be%d1%82%d0%bf%d0%b0%d0%b4%d0%b0-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d1%81%d0%be%d1%86%d0%b8%d0%be%d0%bb%d0%be%d0%b3%d0%b8%d1%8f-%d0%bd%d0%b0-%d0%b8%d0%b7%d0%b1/", "text": "„Атака”: Вотът „против всички” да не се брои Забраната за оповестяване на резултати от социологически проучвания в деня за размисъл и в изборния ден да отпадне. Такова предложение са внесли шестима депутати от ГЕРБ между първото и второто четене на промените в Изборния кодекс. Мотивите – множеството сигнали до ЦИК, че забраната се нарушава “под формата на алегорични образи на предмети, животни, населени места и други”, както и фактът, че резултати от екзит пол (проучванията, които се правят на изхода на избирателните секции, бел. авт.) се публикуват във фейсбук профилите на медиите и това е законно. Същото предложение имаше преди две години от СЕМ. Темата беше разисквана в парламента за последно преди три години, когато от ГЕРБ и Патриотичният фронт искаха забраната да обхване цялата предизборна кампания. Осем депутати от “БСП за България”, начело с лидера на социалистите Корнелия Нинова, предлагат да се задължи ЦИК да създаде и поддържа публичен регистър на избирателите с възможност за справка по ЕГН в срок до 31 март 2019 г. – два месеца преди евровота. Идеята е да се изчистят т. нар. мъртви души от списъците. Левицата настоява още членовете на секционни комисии задължително да имат средно образование. От “Атака” предлагат да се намали избирателният праг на европейските избори, като от общия сбор на бюлетините, на базата на който се изчислява, се извадят гласовете “не подкрепям никого”. Волен Сидеров иска коалициите да посочват в ЦИК кой кандидат от коя партия е предложен. От ДПС искат избирателни секции в чужбина да се образуват в дипломатически и консулски представителства само с 20 заявления от избиратели, извън тях – с 40 и автоматично на места, където в последните 5 години са гласували поне 100 души. На евровот такива секции може да има само в държавите членки на ЕС. Движението настоява за по две онлайн камери във всяка секция и машинно гласуване в поне половината. ДПС предлага разместване в листите с преференции да е възможно само при условие, че кандидадът има поне толкова гласове, колкото е минимумът за избор на евродепутат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.15", "title": " Отпада забраната за социология на изборите\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80-%d0%be%d1%82-%d0%bf%d0%b8%d1%80%d0%be%d0%b3%d0%be%d0%b2-%d0%b7%d0%b0-%d0%bf%d0%be%d1%87%d0%b8%d0%bd%d0%b0%d0%bb%d0%be%d1%82%d0%be-%d0%b4%d0%b5%d1%82%d0%b5-%d0%b2/", "text": "Става въпрос не точно за поглъщане, а за чуждо тяло, което е попаднало в дихателните пътища. Това е състояние на екстремална спешност, която предизвиква респираторна драма и е много тежко състояние. В тези случаи очевидците на инцидента са първите хора, които биха могли да помогнат на пострадалия. Това обясни пред  анестезиологът и реаниматор д-р Благомир Здравков от „Пирогов” по повод  , което се задави с пионка от игра и почина в спешния медицински център на Ботунец. В Канада, Норвегия и САЩ до 9-годишна възраст всеки инцидент, пряко свързан с детето е пряка отговорност на родителите и затова там има санкции, обясни лекарят от „Пирогов”. Ако родителите са знаели какво да направят, биха могли и да помогнат на детето. Механизмът на този тип патология е такъв, че ако чуждото тяло заседне, дори и най-опитните екипи да са били до детето, пак да не са го спасили. Вероятно първоначално обструкцията е била частична, а след това се е превърнала в пълна, посочи още д-р Благомир Здравков. По думите му друга грешка е, че родителите са отказали първата повикана линейка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Лекар от „Пирогов“ за починалото дете в Ботунец: Очевидците са първите хора, които могат да помогнат при подобен случай"}
{"url": "https://trud.bg/%d1%82%d0%b2%d0%be%d1%80%d1%86%d0%b8-%d0%be%d1%82-%d0%b1%d1%83%d1%80%d0%b3%d0%b0%d1%81-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d1%81%d0%b8-%d1%81%d1%8a%d1%82%d1%80/", "text": "Творци от Бургас и македонския град Радовиш подписват меморандум за културно сътрудничество. Начинанието бе инициирано от Бургаската писателска общност и подкрепено от ръководството на Международния литературен фестивал „Караманови срещи на поезията“. В 45-о му издание в края на миналата година участие взе известната бургаска поетеса Роза Боянова, а в новата книга на председателя на Съвета на литературния фест Борче Панов – „Глождеща мида“ – са включени стихотворения, вдъхновени от Бургас. Международното сътрудничество е едно от направленията в тазгодишната работа на Бургаската писателската общност, коментира председателят на Управителния й съвет Росен Друмев. Особен акцент ще бъде поставен и върху дейността на бургаската преводаческа школа, чиито представители активно участват в литературния живот на града и дават своя принос за неговото популяризиране в международен мащаб, допълни председателят на Творческата комисия към БПО Наталия Недялкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Творци от Бургас и Македония ще си сътрудничат\t\t\t"}
{"url": "https://trud.bg/%d0%bf%d0%b0%d1%80%d0%b8%d1%82%d0%b5-%d0%b2-%d0%b4%d0%b6%d0%be%d0%b1%d0%be%d0%b2%d0%b5%d1%82%d0%b5-%d0%bd%d0%b8-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-11/", "text": "Парите в джобовете ни нараснаха с 11,3%. Към края на юни 2018 г. парите в обращение (извън касите на БНБ) са 15,768 млрд.лв. За година те са нараснали с 1,55 млрд. лв., или с 10,9%, сочат данните на БНБ. Така тенденцията за повишаване на парите в брой се запазва. В обращение са 440,4 млн. броя банкноти на стойност 15,375 млрд. лв. За три месеца общата им стойност нарасна с 507,6 млн. лв., а за година се увеличава с 1,5 млрд. лв., или с 10,8%. Банкнотите от 20 лв. и от 50 лв. са най-използвани. В обращение има 128 млн. броя банкноти от 20 лв. и близо 123 млн. от 50 лв. Общата стойност на банкнотите от 50 лв. е 6,154 млрд. лв. Това им отрежда най-големия дял (40%) в общата стойност на банкнотите в обращение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Парите в джобовете ни нараснаха с 11%"}
{"url": "https://trud.bg/%d0%bd%d0%b0%d1%82%d0%b0%d0%bb%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2%d0%b0-%d0%bd%d0%b0-%d0%b3%d0%be%d1%80%d0%b5%d1%89%d0%b0-%d0%b2%d0%b0%d0%ba%d0%b0%d0%bd%d1%86%d0%b8%d1%8f-%d0%b2/", "text": "Синоптичката Натали Трифонова замина на гореща ваканция в Доминиканската република. Преди това тя се отби в Барселона и Мадрид. Русокосата красавица сподели кадри от разкошните плажове на Антилските острови на фона на бели облачета, които се плъзгат над океана. Трифонова е облечена с черен бански костюм от две части, като горната дори е с дълги ръкави. Тя се наслаждава и на свежо кокосово мляко, което пие със сламка директно от кокосовия орех. Преди да замине за Доминикана, Натали се е отбила и в Барселона, която е една от любимите дестинации на синоптичката. През октомври тя посрещна там рождения си ден. След това е била и в Мадрид. На пътешествието Натали вероятно е с любимия си, когото показа за пръв път през май 2018 г. Доан Хасан е детската любов на синоптичката. „Той е много по-добър човек от мен, много по-благ характер“, каза преди време Натали. През годините двамата са се разделяли няколко пъти, но винаги са намирали пътя един към друг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.15", "title": " Натали Трифонова на гореща ваканция в Доминикана (СНИМКИ)"}
{"url": "https://trud.bg/35-%d0%bc%d0%bb%d0%b0%d0%b4%d0%b8-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d1%80%d0%b0%d0%b1%d0%be%d1%82%d1%8f%d1%82-%d0%b2-%d0%be%d0%b1%d0%bb%d0%b0%d1%81%d1%82%d0%bd%d0%b0/", "text": "35 млади специалисти работят в отделенията на областната болница във Велико Търново. Медиците споделят, че биха останали да се развиват и занапред в най-старата болница в България. Един от тях е д-р Преслав Петков, който в момента е специализант в отделението по Неврохирургия. Завършил е медицина във Варненския медицински университет през миналата година. Родом е от Трявна, но от ученическите си години харесва старата столица, където е завършил средното си образование. Д-р Петков, казва че още преди две години взел решение, след като завърши медицинското си образование да специализира именно в МОБАЛ „Д-р Стефан Черкезов“. По думите му областната болница дава изключително добра база за специализация и развитие на младите лекари като него. Д-р Петков разказва, че неврохирургията избрал в шести курс, а в момента намира огромна подкрепа от екипа на отделението и началника му д-р Николай Мойнов. „Ежедневно се сблъсквам с интересни случаи в Неврохирургията, както и в Спешно отделение“, споделя младия лекар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " 35 млади специалисти работят в областната болница в Търново"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d0%b7%d0%bc%d1%8a%d1%82-%d0%b0%d1%82%d0%b0%d0%ba%d1%83%d0%b2%d0%b0-%d1%87%d1%80%d0%b5%d0%b7-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd/", "text": "На 12 декември 2018 г., един ден след терористичния акт в Страсбург, при който загинаха 5-ма души и още 11 бяха ранени, Европейският парламент прие с огромно мнозинство доклад на Специалната комисия по тероризъм, подготвян повече от година в отговор на множеството други терористични актове в Париж, Брюксел, Барселона, Ница, Берлин и др. По време на проведените заседания, срещи, обсъждания, ние членовете на комисията достигнахме до заключението, че въпреки предприетите вече мерки на европейско ниво с цел повишаване на сигурността в Европа, могат да бъдат предприети още стъпки. Атаката в Страсбург бе поредното доказателство. Освен това мерките трябва редовно да се преразглеждат и адаптират спрямо променящите се методи, използвани от терористите, както и спрямо променящата се заплаха като цяло. С други думи, работата по гарантиране сигурността на европейските граждани следва да бъде непрекъсната задача както на правоохранителните, правоприлагащите и тайните служби, така и на законотворците. Ние депутатите настояваме за по-силен мониторинг върху т. нар. „чуждестранни бойци“, завръщащи се в Европа от Сирия, Ирак и други конфликтни зони. Особено внимание, както и специални превантивни грижи, трябва да се обърнат и на техните семейства, включително децата, които са родени и прекарали първите си години, виждайки с очите си масови екзекуции, така че да не се превърнат те в дългосрочна заплаха. Изключително важна препоръка, в контекста на извършваната реформа на системата за убежище на ЕС, е осъдени терористи да не получават убежище. За това е нужно естествено добро сътрудничество и обмен на информация между правораздавателните органи и службите за убежище и миграция. Както случаят в Страсбург доказа, нужни са още мерки срещу радикализацията, като специални програми в затворите, образователни и информационни кампании, обучения на държавни служители. Според евродепутатите следва да бъде създаден списък на радикалните проповедници в ЕС, за да знаят съответните служби кои са те и да предотвратят бъдещата им работа като такива. Особена трудност представлява проследяването на терористично съдържание онлайн и на възхваляването на терористични актове – даже и съдържанието да бъде премахнато от една платформа, то се появява в други платформи, или бива споделяно по други канали. Затова приетият доклад препоръчва да се потърсят правилните правни процедури за проследяването на този вид съдържание, които да балансират нуждата от гарантиране свободата на словото с предотвратяването на терористични актове и превенция срещу радикализация. Евродепутатите настояваме също за премахването на печатна или друга пропаганда, която изрично подбужда към насилие и извършване на терористични актове. В последните години бяха предприети допълнителни мерки за затягане на граничния контрол и вече службите разполагат с по-ясна картина кой влиза в Европейския съюз. В момента се подготвят нови системи, които допълнително ще засилят сигурността на границите. Но приетото законодателство и създадените системи няма да са от полза, ако не бъдат прилагани и използвани подходящо. Затова в доклада, приет от Европейския парламент, се набляга на нуждата от укрепване на външните граници на ЕС чрез извършването на подходящи проверки по всички гранични пунктове, както и да се използват всички релевантни бази данни. За мен лично е важно да се наблегне и на предотвратяването на нелегалното преминаване през граници, нещо, за което България е хвалена, че прави успешно, но в други страни е все още слабо звено. Естествено ние евродепутатите наблягаме и на важността от поддържането на тясно сътрудничество с трети държави и обмена на информация с тях. Тероризмът не е ограничен до една държава и често говорим за международни клетки, които са свързани помежду си, понякога финансирани от граждани от други държави. Международното сътрудничество и споделяне на информация в този контекст е изключително важно за навременното предотвратяване на терористични актове, както доказа например обменът на информация между Мароко, Франция и Германия, вследствие на което бе затегнат контролът по летищата в Германия и Париж точно преди Нова година поради опасения за готвен атентат. В този контекст, имайки предвид опита на Великобритания в контра-терористични дейности и високото качество на разузнавателната й информация, ние евродепутатите настояхме за продължаването на сътрудничеството между ЕС и Великобритания и след излизането на страната от Съюза. Настояхме за обща дефиниция на „жертва на тероризъм“ в ЕС, за да може жертвите да получават еднаква подкрепа от държавните и европейски органи, независимо от коя страна от ЕС произхождат и в коя страна са станали за съжаление жертви. Тук е важна и координационната роля, която може да бъде оказвана от Европейската комисия чрез създаването на Координационен център, който да предоставя подкрепа при кризи и помощ при атаки. Освен това не бива да се забравя и за финансовите последствия, които настъпват за жертвите на тероризъм при превъзмогването на физически и психологически травми. Затова, с цел оказване на необходимата финансова подкрепа, предлагаме фонд „Солидарност“ на ЕС да бъде използван за обезщетяване на жертвите на широкомащабни терористични нападения.   Атаките от джихадисти са най-смъртоносни По данни на Европол атаките, извършени от джихадисти, са най-смъртоносни. Затова докладът на Европейския парламент се опита на начертае стратегия и списък от мерки, които трябва да бъдат предприети в следващите години за подобряване на европейската сигурност. Сега е ред на Европейската комисия да излезе със съответните законодателни предложения, за да може те да бъдат приети бързо от следващия Европейски парламент.      ", "date": "2019.01.15", "title": " Тероризмът атакува чрез международни клетки\t\t\t"}
{"url": "https://trud.bg/%d0%b5%d0%bc%d0%b8%d0%bb-%d1%85%d1%80%d0%b8%d1%81%d1%82%d0%be%d0%b2-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-44-%d0%be%d1%82%d0%be-%d0%bd/", "text": "Тази седмица от парламента ще се очаква да гласува мандат на правителството за започване на преговори за закупуване на нови самолети за нуждите на българската отбрана. Новият изтребител е крайно необходим за нашите ВВС, а в същото време споровете между управляващи и опозиция по темата продължават. Политическо или експертно е решението и ще успее ли мнозинството от ГЕРБ да намери подкрепа и в останалите парламентарни партии – разговаряме със зам.-председателят на парламента Емил Христов. – Тази седмица, господин Христов, парламентът трябва да гласува за даване на мандат на правителството за започване на преговори със САЩ за закупуването на самолети F-16 за нуждите на българската авиация. Политическо или експертно ще е решението? – Много се спекулира напоследък с това дали да бъде политическо или експертно. За съжаление политиците оставиха други хора да определят техните решения. А това не е най-доброто. Още по времето на първата процедура на всички беше втълпявано и обяснявано. За съжаление не реагира дори тогавашното ръководство на Министерство на отбраната, че всъщност това не е експертно решение. И в първия и във втория вариант на проекта за инвестиционен разход е записано, че това е сложен процес, който се обуславя от геополитически, военно-технически, финансови, икономически и правни фактори. И тогава и сега е записано, че военно- техническата експертиза е само част от общата експертиза. Тя ще подпомогне решението на политиците, но тя не го предопределя. Геополитическият анализ, търсенето на стратегически партньор, търсенето на партньорство със страните-членки на Алианса е нещо, което до голяма степен повлиява на крайния избор и на правителството в момента да започнем разговори с производителите на F – 16. Ето защо решението винаги е било и винаги ще трябва да бъде политическо. Казвам го, защото предстоят още много покупки на военна техника и оборудване за армията. Затова мисля, че трябва да се каже ясно на всички, че геополитическият анализ е този, който е определящ. Че решенията винаги ще бъдат и трябва да бъдат политически. До този момент няма абсолютно никакво отклонение от приетия от НС проект за инвестиционен разход  и одобрената пътна карта. Да, има отклонения във времето, има забавяне, но то е обективно. Бихме могли да го приемем, не е нещо, което може да разстрои системата. – Какво да очакваме от дебатите в парламента като крайно решение? – В дебатите естествено ще бъдат използвани много различни обосновки. Всеки ще защитава някаква своя теза. За мен, обаче, исканото от правителството разрешение от НС да получи мандат за преговори е обосновано и абсолютно логично. И е крайно време опозицията, в лицето на БСП, а и до голяма степен и държавният глава да заемат отговорна позиция. Ние не купуваме кренвирши, ние купуваме сложна бойна техника, която ще използваме много години и това решение ще влияе на следващите политики. – Така ли се държи БСП, все едно се купуват кренвирши? – Нещата бяха поставени още от държавния глава на тази плоскост: „Тука има една експертиза, която вие трябва или да подкрепите и да приемете или да обясните защо вземате политическо решение.“ Пак да кажа, че военната техническа експертиза не е най-важната част, тя е изключително важна, но не е решаваща. Още повече, че в момента самите автори на военно-техническата експертиза признават, че тя не е завършена. Не е завършена по чисто обективни обстоятелства, в което няма нищо страшно. Всъщност, ние правим нещо толкова сложно за първи път. Ние трупаме опит. Този опит ще бъде използван от тези, които след години ще работят в тази посока. Ние правим нещо полезно. Нормално е да се учим. Нормално е обаче, дори е задължително, да бъдем гъвкави и да реагираме на обстановката, а не да се опитваме да нагаждаме обстановката спрямо наши предишни взети решения. Очаквам много сериозни дебати, За съжаление в този дебат се включи и президента  Но, разбирам защо го правят от президентството. – Защо? – Защото са свързани. Президентът и неговото най-близко обкръжение са свързани с този проект. Казвам го с нелоши мисли. Те са хора от авиацията и са работили по този проект. Но те трябва да си дадат сметка, че вече не са в авиацията. Президентът вече не е командир на ВВС, той е президент на Република България и неговите разсъждения би трябвало да са малко по-различни. Неговите изяви не трябва да водят до спорове, напротив. Неговата задача е да успокои споровете и да потърси гледната точка, която е с равноотдалечени разстояния от политиците. Защото ние, политиците, понякога спорим много разгорещено. Начинът, по който президентът представя работата на правителството, начинът, по който президентството действа в случая, не е най-добрият. Първо, защото едва ли още един скандал, свързан с шведската оферта е за предпочитане, едва ли шведите от „Грипен“ ще са щастливи от това, че отново се заформя с тяхна оферта. И не е съвсем коректно това, което президентът каза, до този момент те не са дали нито едно доказателство за някаква нарушена процедура. Казвам това с ясното съзнание, че през цялото време процесът е бил наблюдаван от президента. Докато работеше съвместната работна група, а и след приключване на работата, има наколко писма от президентството до МО, с които се изисква всичко, включително и стенограмите от заседанията на политико-военната група, протокола, методиката включително. Мисля, че са влезли в прекалено много детайли и са се заловили с подробностите. Нека да се вдигнат на по-голяма височина. Нека да вдигнат самолетите до тавана и оттам да гледат нещата, така както се полага на една такава институция. Никой не печели от това противопоставяне в този случай. Става дума за българските въоръжени сили, става дума за бъдещето и на авиацията, и на въоръжените сили като цяло. – Ще излязат ли вашите коалиционни партньори от „Обединени патриоти“ с единна позиция по темата? – „Обединени патриоти“ са коалиция. Нормално е всеки партньор в тази коалиция да има различни виждания. Няма нищо страшно в това, когато всеки взема решение, което съответства на политиката, която е декларирал. Как ще излязат – те ще решат на свой Коалиционен съвет. Ние бихме искали да видим народните представители и от опозицията, и от управляващите единни, когато става дума за изграждане на нови способности на въоръжените сили. – Започнахме новия политически сезон, чухме призива на председателя на парламента Цвета Караянчева за единение. В същото време обаче още миналия петък имаше няколко скандала в пленарна зала. Как ще овладявате напрежението, предвид наближаващите европейски избори, а впоследствие и местните такива? – Политиката винаги е предполагала сблъсък на интереси. Винаги е предполага защита на тези интереси с методи и средства според различните политици и политически партии, ръководители и естеството на всяка политическа партия. Виждаме какво се случва не само в България, а и европейските страни, Съединените щати. Тоест, политиката преминава през едни турболенции в момента в целия свят. Не можем да очакваме в България нещата да бъдат по-различни. Това, което ми се иска обаче, е тук да бъде по-различно в начина, по който комуникираме помежду си, защото отношенията между политическите партии не са отношения в обществото. Точно обратното е. Политическите партии задават тона в обществото. Те задават климата, отношенията и влияят на развитията на страната в много отношения. Вярно е, че тази година ще бъде изключително напрегната. То коя ли година не е била такава в политическо отношение, но тази е с особено значение. Тя е такава, защото не само се сблъскват тук, в България, целите на политическите партии в европейски и местни избори. По-скоро тук става дума вече за залога какво ще се случи в Европа. И в тази връзка за нас европейските избори ще повлияят не до голяма степен, а напълно на живота в България. От изхода на тези избори, от избора на българските граждани ще зависи следващата година и това накъде ще поеме България. Дали ще бъдем държава, която се развива устойчиво, стабилно, с не особено високи темпове – имам предвид това, което им се иска на някои хора. Но един темп, един растеж с 3,8 – 3,9, това е нещо много добро и сериозно за днешно време. Ще ми се да вярвам, че българските политици ще узреят за едно такова отношение. Съвсем наскоро си говорихме с колегите и си дадохме сметка, че всъщност не е невъзможно да се работи. Включително и с опозицията. Виждате, че в някои случаи се излиза със съвместни решения, подкрепени от опозицията. В много случаи управляващата коалиция приема предложение и на опозицията. То се случва просто, защото ГЕРБ като управляваща партия, Обединените патриоти като партньор, изобщо управляващите, мнозинство в парламента, си дават сметка, че от тях зависят отношенията. Тоест, ние се стремим като мнозинство да се отнасяме с разбиране към опозицията. Понякога не обръщаме внимание на неверни неща, както се казва на „проверени и доказани неистини“. Като единствената ни цел е да покажем на хората, че независимо от трудната политическа обстановка, ние, управляващите се държим отговорно, за да не предизвикваме сблъсъци, които не ни трябват на този момент. За да не противопоставяме хората един срещу друг. Тук ми се иска да вметна нещо – моля, представителите на президентската институция да не противопоставят хората. Противопоставянето от типа на „няма пари за пенсии, ще си купя самолети“, не е добро. Мисля си, че това, което хората очакват от нас, е не да ги противопоставяме. Ние трябва да намерим път един към друг – първо политиците. Очаквам го и силно се надявам от опозицията, независимо от сложната вътрешна обстановка в БСП, да си дадат сметка, че диалогът с ГЕРБ е необходим. Че той ще снеме напрежението, ще осигури път за развитие. В края на краищата хората ще преценят дали добре управлява правителството, дали добре се справяме. Те вече преценяват много пъти. Но не бива да сме ние, които ще изведем страната от това устойчиво състояние. Не бива ние да сме тези, които ще прекъснем доброто развитие на страната в момента. – Няма ли да си признаете от ГЕРБ, че БСП с лидер като Корнелия Нинова, всъщност ви е много удобна опозиция? – Вижте, това означава да се намесим във вътрешни работи на БСП. Да, така е. Не искам да коментирам стила и метода на работа на ръководството на госпожа Нинова, но всъщност е така. Но така или иначе трябва да дойде ден, в който БСП ще трябва да се ръководи по друг начин. Ръководството на БСП рано или късно ще вземе решение за друг курс. Не курс на война, не битка за живот и смърт, а курс на противопоставяне на идеи с подходящ политически речник, с подходящи средства.  – На 20 януари имате национален форум на ГЕРБ. Кои са основните послания, които ще чуят вашите симпатизанти, активисти, започвате предизборната кампания за европейския вот? –  Ние ще стартираме кампанията с оптимизъм. Ще стартираме една положителна кампания, показваща, че България може много и повече от това, което се случва в момента. Просто ще работим за обединение, единство и да няма яростно противопоставяне. Така че ще започнем една положителна, добре премерена, но напрегната кампания, от която ние вярваме, че българските граждани ще излязат победители. Вярваме, че ГЕРБ ще има не само 6, може би и повече европейски депутати и най-вече ще убедим българите, отново ще покажем, че сме част от европейското семейство. Нашият гост  Eмил Христов е роден на 5 юни 1957 година. По образование е инженер, завършил Висшето военно училище в Шумен и Военната академия в София. Професионалният му опит е изцяло свързан с българската армия. През периода 2004-2005 г. е началник на група за стратегическо планиране към Командването на Многонационалните сили в Ирак. От юли 2010 г. е общински ръководител на ГЕРБ-Стара Загора. От 2011 г., до избирането му през март 2017 г. за народен представител, е председател на Общинския съвет в града. Зам.-председател на 44-то НС. Семеен, с две деца.         ", "date": "2019.01.15", "title": " Емил Христов, зам-председател на 44-ото НС, пред „Труд“: От БСП рано или късно ще разберат, че диалог с ГЕРБ е необходим\t\t\t"}
{"url": "https://trud.bg/%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bc%d0%b5%d0%b6%d0%b4%d1%83-%d0%bf%d1%83%d1%82%d0%b8%d0%bd-%d0%b8-%d0%b5%d1%80%d0%b4%d0%be%d0%b3%d0%b0/", "text": "Държавният глава на Турция Реджеп Тайип Ердоган обяви пред журналисти, че следващата му среща с руския президент Владимир Путин ще се проведе на 23 януари. Съответното изявление той направи след реч в парламента в Анкара, предава ТАСС. „Много е вероятно да се срещнем с Путин в сряда, 23 януари“, заяви турският президент, като същевременно допълни, че „в дневния ред е и тристранната среща с (държавния глава на Иран Хасан) Роухани и с Путин. На 10 януари турският външен министър Мевлут Чавушоглу разкри, че през следващите седмици се планира среща на върха на Турция, Русия и Иран за Сирия. Именно тогава той отбеляза, че предстои среща на Ердоган и Путин. По-рано говорителят на на руския президент Дмитрий Песков заяви, че посещението на Ердоган в Русия „се подготвя в близко бъдеще“, но „конкретна дата все още не е определена“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.15", "title": " Следващата среща между Путин и Ердоган ще се проведе на 23 януари"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%bd%d0%b5-%d0%b5-%d0%b1%d1%80%d0%b0%d1%82%d1%81%d1%82%d0%b2%d0%be-%d0%bd%d0%b0-%d0%b2%d0%bb%d1%8e%d0%b1%d0%b5%d0%bd%d0%b8-%d0%bd%d0%b0%d1%86%d0%b8%d0%b8/", "text": "Изминалата 2018 година даде достатъчно аргументи България да се прости с илюзията си за един Европейски съюз представляващ задружно и обично семейство. Всъщност, бащите основатели на ЕС никога не са го замисляли като единна държава, а по-скоро като общност, изградена върху ясни правила за конкуренция и единни механизми за външнополитическа дейност. През 1951 г. европейската общност за въглища и стомана не поделя природните ресурси между шестте основателки, а създава общ пазар с единна регулация и правила, който да изгради дългосрочна икономическа зависимост между водещите европейски сили и така да направи бъдеща война икономически немислима. През 1957 г. общността засилва икономическите и социалните си връзки и разширява общия пазар и регулации над транспорта, земеделието, защитата на човешките права, и други. Едва през 1992 г. с договора от Маастрихт Европейският съюз се превръща от един по-скоро икономически във вече икономико-политически съюз с обща валута. Но дори и след това споразумение, за Европа е немислимо да се превърне в единна политическа нация. Унищожаването на индустрията в името на климата Европа е политическият лидер на усилията за намаляване на въглеродните емисии и задържане на климатичните промени. Тази кауза безспорно е логично начинание за най-богатите нации в света, за които материалното задоволяване е завършило и те имат нужда от осмисляне на своето съществуване с по-абстрактни цели и каузи (по пирамидата на Маслоу). Жертването на европейската индустрия в името на „нещо по-голямо“се възприема от брюкселските чиновници като огромно постижение и признак на благородство. Проблемът с тези политики е двоен. Първо, кризата с въглеродните емисии не е в Европа, а в САЩ, Китай и Индия, които изповядват напълно различна философия за справяне с климатичните промени. Според тях, икономическото развитие ще доведе по естествен път до намаляване на емисиите през нови технологии и по-образовано население. Или казано накратко, няма как да бъдеш беден и зелен. За САЩ, Китай и Индия забогатяването, а не обедняването чрез саможертва е пътят към по-зелена планета. Второ, европейската саможертва, всъщност, е чуждо-жертва. Принасяйки европейската индустрия в хекатомба, брюкселските чиновници не саможертват своя хляб и битие, а чуждата пита и къща. Жан Клод Юнкер не живее в Стара Загора и Перник, той самият и неговото семейство не работят в ТЕЦ-овете там и децата му не учат за енергетици, така че те също да започнат кариерата си в топлоенергийните централи и мини по стъпките на своите бащи и дядовци. Затварянето на българските ТЕЦ-ове и ядрени централи ще увеличи цените на електроенергията за бита и индустрията, а нито българските граждани, нито българските предприемачи са на нивото на развитие на белгийските и немските корпорации, за да понесат тройно по-скъп ток. От наша гледна точка, Юнкер не саможертва, той българожертва. Унищожаването на източноевропейския транспорт в името на френските и немските синдикати В началото на 2017 г. започва официалното придвижване на т.н. пакет „Макрон“, с който Франция, Германия и Белгия въвеждат нови регулации за наземния транспорт и под предлога защита на правата на шофьорите отнемат значителна част от възможностите на източноевропейските транспортни фирми да се конкурират със западните транспортни корпорации. Макар „тираджиите“ да са с далеч по-значим дял от работещите в България и Румъния, силните синдикати и корпоративни лобисти в западните страни са успели да мотивират достатъчно техните правителства за пред­­приемането на подобен ход. За да сме честни, трябва да признаем че и българската индустрия носи вина, тъй като забеляза твърде късно ходовете на френските и немските си конкуренти. Българското правителство и евродепутати също разчитаха прекалено много на декларираните европейски ценности на свобода, равенство и братство. И в крайна сметка, 150 000 български шофьори и семействата им се събудиха към края на 2017 година и разбраха, че Франция, Германия и Белгия далеч не милеят за техните работни места и заплати. А напротив, считат ги за заплаха и са ангажирали своите държавни лидери с елиминирането й. Преди дни българските евродепутати успяха да постигнат почти пълен консенсус и с процедурни хватки да поведат умело сглобена коалиция от източно- и южноевропейски държави към блокиране и отлагане на предложенията от пакета „Макрон“. Безпрецедентната мобилизация на цялата администрация на Европейската комисия (останала скрита за широката публика), която буквално денонощно работи за саботаж на нашата стратегия, показа категорично, че Западна Европа е овладяла напълно централната европейска администрация и налага правилата на силния и големия, когато са в неин интерес. Чужди лобисти срещу потенциала за планински туризъм и рудодобив в България Дългогодишният интерес на финансирани от алпийските държави НПО-та към екологичното законодателство в България доведе до административна уредба, според която изграждането на един нов лифт и пускането му в експлоатация отнемат около 14 години. И то без да броим политическите препирни и разправии до започването на процедурата. Чуждестранният лобизъм срещу българския планински туризъм успя да си изработи политическа легитимация и както неотдавна премиерът Борисов посочи, нито един български премиер и президент не са имали смелостта да посочат този проблем и да се справят с него. Напротив, наричайки тези лобисти „еколози“ българските политици легитимираха дейността им като екологична, а не като икономическа. Маските, обаче, паднаха напълно през 2017 и 2018, когато уж-еколозите проведоха блиц-криг срещу проекта за малка ски зона над северозападното село Чупрене. И докато аргументите са че Витоша, Рила и Пирин са национални и природни паркове и в тях екологията трябва да е водеща, над село Чупрене няма нито природен, нито национален парк. Това е най-бедното село в най-бедната област в най-бедния регион на Европа, където един предприемчив кмет е успял да спечели 5-годишна съдебна и административна битка срещу лобисти на най-богатата европейска и алпийска държава (БВП на глава от населението в Швейцария е над 40 пъти по-високо от брутния вътрешен продукт в село Чупрене). Аналогична е ситуацията и с рудодобива и добива на петрол и газ у нас. Многократно уж екологични организации блокират и отлагат с десетилетия проекти на солидни международни компании, които биха могли да възродят цели селски общини. Такъв е казусът с добива на злато в Трън, където местните се подлъгаха по кухи обещания за еко туризъм; с добива на волфрам близо до Велинград, който откровено беше блокиран от друга европейска страна с монопол в сектора и с добива на шистов газ, който би могъл реално да диверсифицира енергийните доставки на България. Единственият нов рудник за последните 30 години – Ада Тепе до Крумовград – ще се открие тази година с огромно закъснение отново заради уж-еколози. Закъснението, обаче, означава, че цената на златото и медта ще са почти двойно по-ниски от предвиденото по план, което означава както по-ниски заплати и печалби, така и по-малки вноски като концесионна такса в държавния и общински бюджет. Във всички тези казуси няма екология и цяла България най-накрая го видя ясно. Това е чисто и просто чуждестранен лобизъм срещу българския планински туризъм и добив на полезни изкопаеми. Навсякъде, по всяко време, при всеки кмет, концесионер и собственик. Илюзията за любов и братство остава само сред българските политици Според скорошно социологическо проучване на агенция „Екзакта“, 2/3 от анкетираните подкрепят протеста на българските превозвачи срещу пакета Макрон, а останалата 1/3 не са чули за казуса. Още по-смазваща е подкрепата сред българите за развитие на планинския туризъм, където са и най-бедните общини в страната ни с де факто никакви други перспективи за развитие. В Стара Загора пък неодобрението за лицемерното затваряне на българските ТЕЦ-ове в името на брюкселските климатични делюзии вероятно ще доближи 100%. Според българските политици, обаче, Макрон просто се е объркал за пакета мобилност, Жан Клод Юнкер е бил в болница с ишиас, докато неговите комисари са писали безумните разпоредби за затварянето на ТЕЦ-овете, а швейцарското правителство само и единствено от любов към българската екология спонсорира НПО-та, блокиращи развитието на зимния туризъм у нас. Първата стъпка към решаването на всеки проблем е да признаеш, че има такъв и да го назовеш по име. Докато българските политици не кажат на висок глас, че Европа не е братство на влюбени до забрава джендър-нации, а общ пазар с безжалостна конкуренция, където силните все по-често прибягват до закона на джунглата, България ще крета по инерция с има-няма 3% ръст на икономиката. С който ще ни трябват има-няма 300 години да достигнем средноевропейското равнище.                            ", "date": "2019.01.15", "title": " Европа не е братство на влюбени нации\t\t\t"}
{"url": "https://trud.bg/%d0%b3%d0%b5%d1%80%d0%b1-%d1%80%d0%b0%d0%b7%d1%80%d0%b5%d1%88%d0%b0%d0%b2%d0%b0-%d1%81%d0%be%d1%86%d0%b8%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8%d1%82%d0%b5-%d0%bf%d1%80%d0%be/", "text": "Забраната за оповестяване на резултати от социологически проучвания в деня за размисъл в изборния ден да отпадне. Такова предложение са внесли шестима бургаски депутати от ГЕРБ между първото и второто четене на промените в Изборния кодекс. Мотивите – множеството сигнали до ЦИК, че забраната се нарушава „под формата на алегорични образи на предмети, животни, населени места и други“, както и фактът, че резултати от проучвания се публикуват във фейсбук профилите на медиите и това е законно. Същото предложение имаше преди две години от Съвета за електронни медии. Темата беше разисквана в Народното събрание за последно преди три години, когато от ГЕРБ и Патриотичния фронт искаха забраната да обхване цялата предизборна кампания. Осем депутати от „БСП за България“ начело с лидера на социалистите Корнелия Нинова предлагат да се задължи ЦИК да създаде и поддържа публичен регистър на избирателите с възможност за справка по ЕГН. Предвидено е това да стане на базата на списъците с гласувалите на последните парламентарни избори, които се проведоха на 26 март 2017 г. и сверяването им с данните в регистъра на населението. Срокът според предложението е 31 март 2019, тоест преди евровота на 26 май. , освен изчистването на т.нар. „мъртви души“ другият приоритет на левицата е да се противопостави на ГЕРБ за отпадането на машинното гласуване. БСП настоява и за въвеждане на процедура при сгрешен протокол, а членовете на секционни избирателни комисии да са задължително със средно образование. Срокът за внасяне на предложения за промени в Изборния кодекс изтича днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " ГЕРБ разрешава социологическите проучвания в деня за размисъл и в изборния ден\t\t\t"}
{"url": "https://trud.bg/%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d0%b8-4-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%ba%d0%b0%d1%82%d1%8f-%d0%bb%d0%b5%d1%80-2/", "text": "Върховният касационен съд потвърди окончателно присъда, по обвинителен акт на Окръжна прокуратура-Пловдив, от две години и четири месеца „лишаване от свобода“ при първоначален „общ“ режим, спрямо Катя Лерца, за това, че на 13.05.2017 г., в гр. Пловдив, при управление на моторно превозно средство, е нарушила правилата за движение и по непредпазливост е причинила смъртта на Д. П. – престъпление по чл. 343, ал.1, б. в, вр. чл. 342, ал.1 от НК, съобщиха от пресслужбата на държавното обвинение. В хода на разследването е установено, че Катя Л. се е движела с превишена скорост в населено място, не е реагирала своевременно на опасността от удар на пострадалия, който бил полицейски служител, и вместо екстрено спиране е предприела смяна на лентата за движение на автомобила, като това са и причините за настъпване на произшествието. С решението си ВКС потвърждава присъдата и то е изпратено от Прокуратурата за привеждането й в изпълнение.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.15", "title": " Две години и 4 месеца затвор за Катя Лерца, блъснала и убила полицай"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d1%8e%d0%bd%d0%b0%d0%b9%d1%82%d0%b5/", "text": "Димитър Бербатов се размечта да стане треньор на „Манчестър Юнайтед“. Бившият нападател на „червените дяволи“ изгледа на „Уембли“ победата с 1:0 над „Тотнъм“. След нея Оле Гунар Солскяр направи огромна крачка за постоянен договор с клуба. „ И аз искам един ден да съм треньор – каза Бербатов. – Много е хубаво, че клуб от ранга на „Юнайтед“ дава шанс на свой кадър. Започвам и за да мисля, че мога да бъда мениджър на отбора. Трябва да се трудя здраво, за да мога един ден да заема треньорското място. Определено се усеща, че при Солскяр нещо се е променило. Иска Маурисио Почетино да остане в „Тотнъм“. Егоистично е от моя страна, защото съм играл при „шпорите“ и виждам как си върши работата. По-добре да остане, за да им помогне.“ Солскяр започна с методите на своя откривател за английския футбол Алекс Фъргюсън. Норвежецът заповяда всички футболисти да отиват на стадиона, облечени в клубните костюми. Тази тактика използваше и великият шотландец, а Солскяр я копираше в „Молде“. При Жозе Моуриньо нямаше подобна заповед и футболистите редовно бяха само с анцузи. „ Манчестър Юнайтед“ пък активира клаузата и продължи договора на Давид де Хеа с още един сезон. Клубът имаше право да го задържи еднолично. Вратарят-герой все още не е дал личното си одобрение за дълго оставане, но го иска. Само че Де Хеа настоява да бъде един от най-високо платените „червени дяволи“ – поне 300 000 паунда седмична заплата. В момента възнаграждението му е само… 200 000. „ Ние искаме Давид да остане при нас, защото е най-добрият вратар в света“, каза английският национал Джеси Лингард. Солскяр реши да запази треньора на вратарите Емилио Алварес, който беше в щаба на Моуриньо. Именно той наблюдава Де Хеа от времето му в „Атлетико“. Не мисля, че Давид е стигнал максимума си – каза Алварес. – Може да се развие още много.“ Де Хеа направи 11 спасявания само през второто полувреме при победата над „Тотнъм“.", "date": "2019.01.15", "title": " Бербатов мечтае за треньор на „Юнайтед“"}
{"url": "https://trud.bg/%d0%bc%d0%b5%d1%81%d0%b8-%d0%bf%d0%be%d0%ba%d0%b0%d0%b7%d0%b0-%d0%b4%d0%be%d0%b3%d0%b0-%d0%be%d1%82-%d0%b1%d0%be%d1%80%d0%b4%d0%be/", "text": "Лионел Меси е не само футболен магьосник, баща на три деца, но и на… Дога на Бордо. В инстаграм мегазвездата на „Барселона“ показа как отмаря със синовете си Тиаго и Матео, а до тях лежи Хълк, една от редките и скъпи породи. Кучетата от тази порода стигат до 120 килограма, а любимецът на Лео очевидно е от най-големите. Сред снимките от семейния уют Меси публикува как получава един огромен език по лицето от Хълк. Сега „Барселона“ очаква Лео да се разиграе за купата срещу „Леванте“, след като каталунците паднаха с 1:2 в първия 1/16-финал", "date": "2019.01.15", "title": " Меси показа Дога от Бордо"}
{"url": "https://trud.bg/%d0%b2%d0%be%d0%b4%d0%bd%d0%b8-%d0%be%d1%80%d1%8a%d0%b4%d0%b8%d1%8f-%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b8-%d1%81%d0%b5-%d0%b1%d0%be%d1%80%d1%8f%d1%82-%d1%81%d1%8a%d1%81-%d0%b7/", "text": "Тайланд прилага различни методи за борба със замърсяването на въздуха, което достига нездравословни равнища в столицата Банкок, предаде ДПА, като цитира местни медии. По нареждане на властите водни оръдия изстрелват струи във въздуха, а самолети за предизвикване на дъждове се опитват да създадат дъждовни облаци над Банкок. Кралските военновъздушни сили също предоставиха няколко самолета, които ще хвърлят вода над града, за да прочистят смога. Премиерът Прают Чан-оча на няколко пъти призова гражданите да носят маски, ако излизат от домовете си. Според отдела на министерството на околната среда и науката за контрол на замърсяването качеството на въздуха се е влошило под критичната точка. Концентрацията на замърсяващи частици достига 75 до 100 микрограма на кубичен метър, надхвърляйки определената от отдела безопасна граница от 50 микрограма на кубичен метър. Отделът по контрол на замърсяването смята, че смогът е предизвикан от фермери, които изгарят отпадъци и диви растения с цел да подготвят земята за земеделски нужди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Водни оръдия и самолети се борят със замърсяването на въздуха в Банкок"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%bb%d0%b5%d0%b2%d0%b0-%d1%89%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-%d0%b1%d0%bb%d0%b0%d0%b3/", "text": "В бюджета за 2019 година са заложени почти всички предложия от инициативата „Ти предложи, кмете, направи“. Това съобщи кметът на Благоевград Атанас Камбитов. „Заделени са над 500 хил. лв. , за да можем да реализираме тези предложения, без тези които включват строителство и изграждане на улиците. В предложенията, които ще реализираме, става въпрос за детски площадки и т.н.“, уточни той. Кметът допълни, че абсолютно всички предложения за детски площадки са включени в бюджета, с изключение на 2 или 3, там където действително не е имало възможност да ги построят. Инициативата е уникална, тя се проведе миналата година в рамките на няколко месеца. Гражданите имаха възможност да изпращат предложения за това какво искат да бъде направено в техния град. Голяма част от инициативите на хората ще бъдат изпълнени. Иначе бюджетът на Община Благоевград за 2019 година е 72 млн. лв. Акцент в инвестиционната програма е изграждането на уличната мрежа, като специално внимание се обръща на селата. Той заяви, че в абсолютно всички села главните улици ще бъдат рехабилитирани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Половин милион лева ще инвестира Благоевград за обекти предложени от граждани"}
{"url": "https://trud.bg/%d0%b2%d1%83%d1%87%d0%b8%d1%87-%d0%ba%d0%be%d0%b3%d0%b0%d1%82%d0%be-%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%b4%d0%be%d0%b2%d0%b5%d0%b4%d0%b0%d1%82-%d1%82%d1%83%d1%80%d1%81%d0%ba/", "text": "Сръбският президент Александър Вучич заяви, че за страната му е най-добре когато газопроводът Турски поток стигне до България, да бъде доведен до сръбската граница и газът да бъде транзитиран през газовия интерконектор в Сърбия, предаде Танюг. „Най-евтин е газът на руснаците. Когато руснаците доведат Турски поток до България, ще платим да го доведат до нас. Затова предстоящото посещение на президента Владимир Путин (на 17 януари) е важно. Нямам никакъв идеологически проблем. За разлика от други моя работа са Сърбия и гражданите. Дайте друг по-евтин газ, но още не съм видял такъв“, каза той. „Нямам никакъв идеологически проблем. Дайте ми друг евтин газ, чакам това, но още не съм го видял“, каза Вучич в интервю за телевизия Пинк. Той посочи, че върху него се оказва натиск Сърбия да получава газ от остров Кърк (в Хърватия), но той е двойно по-скъп и Вучич не иска да го купува заради политическата му цена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.01.15", "title": " Вучич: Когато руснаците доведат Турски поток до България, ще платим да го продължат до нас"}
{"url": "https://trud.bg/%d0%bd%d0%b0%d0%b4-22-000-%d1%88%d0%be%d1%84%d1%8c%d0%be%d1%80%d0%b8-%d0%bb%d0%b5%d1%82%d1%8f%d0%bb%d0%b8-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%bd%d0%b0-%d1%88%d1%83%d0%bc/", "text": "Точно 22 303 са нарушителите на скоростта, изловени по пътищата на Шуменско през миналата година, когато беше въведена и мобилната камера – тринога. През предходната година засечените и глобени са малко над 13 000.  През 2018 г. най-много са водачите, които са превишили ограниченията на скоростта с до 30 км/час  – 18 172. Рекордьорите, които са фучали по пътищата с над 50 км. повече от допустимото са 289 водачи, съобщават от шуменската полиция. Интересен факт е, че повечето от първенците са шофирали автомобили от марката „Ауди“ различни модели.  В топ 3 на шофьорите, установени с мобилната камера тринога първи е шофьор на бяло Ауди А5 с ямболска регистрация, който бил засечен да шофира с 167 км/час при разрешени 60 км/час на 4 май до град Смядово. Със скорост на движение 143 км/час пак там отново било засечено друго Ауди. Неговият акт е 900 лева. Трети в класацията „безразсъдство“ е пак водач на лек автомобил Ауди със 141 км/час при разрешени 60 по пътя Шумен-Варна и неговата глоба е 900 лева. Стационарната камера в района на 7-ми км край Шумен също е запечатала „състезатели“. Най-много е бързал водач на лек автомобил Ауди А3, който на 24 януари е преминал през „очите“ на КАТ с 146 км/час при ограничение на скоростта от 60 км. Електронният му фиш е за 950 лева. Три дни след това е установен вторият по превишение на позволената скорост водач, но той  бил зад волана на Пежо 307 и шофирал с 143 км/ час. Трето място го делят водачи на Хюндай Купе с плевенска регистрация и Ауди А8 с пловдивска, които са преминали със 141 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Над 22 000 шофьори летяли по пътищата на Шуменско\t\t\t"}
{"url": "https://trud.bg/2-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d1%80%d0%be%d0%bf%d0%b0%d0%b4%d0%bd%d0%b0-%d0%b2-100-%d0%bc%d0%b5%d1%82%d1%80%d0%be%d0%b2-%d0%ba%d0%bb%d0%b0%d0%b4%d0%b5/", "text": "Бепрецедентна операция за изваждането на двегодишно момче, паднало в тесен и дълбок кладенец, се провежда в испанската община Тоталан, провинция Малага, съобщава телевизия 24 Horas. В операцията участват около 100 души от спасителните служби. 🔴 Los operativos de emergencia trabajan en el rescate de un niño de dos años de edad caído esta tarde a un pozo en la zona de Totalán en      Момчето на име Хулен изчезнало в неделя, 13 януари. Търсещите го хора установили, че детето е паднало в сондаж за търсене на вода. Край кладенеца са намерени пакет сладки и пластмасова чаша. Трудността идва от това, че диаметърът на сондажа е много малък – около 25 см, а дълбочината му е около 100 метра. Спасителите са се опитали да спуснат камера, но тя е стигнала само до 70-ия метър. Единият от вариантите е бил да се направи нова сонда в съседство и след това двата кладенеца да се съединят, но спасителите са се отказали от него поради технически трудности. При това положение е взето решение да се прокопае хоризонтален тунел с дължина около 80 метра, като особеностите на терена позволяват това – сондата е на висок склон. Представителят на испанската Гражданска гвардия Бернардо Молто е заявил, че спасителните дейности няма да спират, докато детето не бъде намерено и спасено. Семейството е преживяло вече загуба на едно дете – миналата година е починал тригодишен брат на изчезналото сега момче. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " 2-годишно дете пропадна в 100-метров кладенец в Испания, трети ден се опитват да го извадят"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d0%b5%d0%bd-%d0%b2%d1%8f%d1%82%d1%8a%d1%80-%d0%be%d1%82%d0%bd%d0%b5%d1%81%d0%b5-%d0%bf%d0%be%d0%ba%d1%80%d0%b8%d0%b2%d0%b0-%d0%bd%d0%b0-%d0%b7%d0%b4%d1%80%d0%b0/", "text": "Ураганният вятър в Карлово унищожи напълно покрива на сградата, в която се помещава местното поделение на РЗИ. Сградата пострада и преди 11 месеца от подобен силен вятър. Отпуснати са пари за ремонта на покрива й, но до момента заради влошаване на атмосферните условия той не е извършен, информира  Стотици домакинства останаха без ток в подбалканското градче заради авария в трафопост, причинена от вятъра. По-късно захранването с ток бе възстановено. Вятърът е изтръгнал метални улични стълбове и пилони за знамена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Ураганен вятър отнесе покрива на здравната инспекция в Карлово"}
{"url": "https://trud.bg/%d0%bd%d0%b0%d0%b4-200-%d1%83%d1%87%d0%b5%d0%bd%d0%b8%d1%86%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%b4%d0%b5%d0%bd%d1%8f-%d0%bd%d0%b0-%d0%b0%d0%bf%d1%80%d0%b8/", "text": "Националният музей на образованието отбеляза 230 години от рождението на Васил Априлов с богата програма от тематични беседи, кинопрожекции и фотодокументален разказ за Габровското училище. Събитията предизвикаха интереса на ученици, историци, представители на културни институции и граждани. Акцент в програмата е съвместната изложба „Ние живеем за нашите потомци”, организирана от музея и ХГ „Христо Цокев”. В нея за първи път са показани книги, вещи и документи, свързани с живота на благодетеля на новобългарското образование. Централно място в изложбата заемат Заветът на Васил Априлов и Протокол от 1929 г., който представя пълен отчет на последния душеприказчик Иван Д. Рашеев за състоянието на фонда, създаден въз основа на Априловото завещание. Част от изложбата е посветена на създаденото през 1835 г. в Габрово първо новобългарско училище. Показани са Кондиката на Габровското училище – първата книга за дарения, подписана от Васил Априлов и Николай Палаузов; оригиналната училищна камбанка (1835 г.), печатът на Габровското училище (1832 г.), препис на училищния правилник от 1837 г. (направен от Райчо Каролев през 1896 г.). Показана е най-старата книга от личната библиотека на Васил Априлов – „От най-добрия от всички поети на всички времена Омир, всички работи, които изобщо са запазени на гръцки” (1551 г.) и томове от творчеството на Тукидит „За Пелопонеската война” (1805 -1806 г.). Част от книгите са с приписки на Априлов. На заглавната страница на „Гръцко-руски-френски лексикон” (1811 г.) може да бъде видян личният му подпис. Почеркът на българския възрожденец стои и върху книгата му „Българските книжници, или на кое словенско племе собствено принадлежи кириловската азбука” (1841 г.). Априлов е написал посвещение до граф Константин Аркадиевич Суворов (внук на легендарния руски пълководец Александър Суворов). По неизвестни причини книгата не достига до него и по-късно става част от Априловата библиотека. Интерес представлява очеркът на Светослав Миларов „Василий Евстатиевич Априлов, мощният подвижник на новото образование в България. Опис на живота и на деятелността му” (1888 г.). Той е написан по молба на душеприказчиците на Априлов Николай Хр. Палаузов и Васил Рашеев по повод отбелязването на 100-годишнината от рождението на благодетеля на Габровското училище. Освен биографичната книга, изпълнителите на Априловото завещание поръчват и голям маслен портрет, който е изпратен от Одеса в Габрово. Със съдействието на Художествена галерия „Христо Цокев” портретът е част от изложбата. Сред оригиналните документи и материали в изложбата е първоначалният план на Габровската гимназия от XIX век. Направен от одески архитект по указания на Николай Хр. Палаузов, планът на сградата е донесен от Васил Рашеев през пролетта на 1851 г., когато тържествено се полага основният камък на гимназията.  Специално място е отредено на почитта към Априлов през годините. Показани са красиво оформени поздравителни адреси по повод 100-годишнината на Габровското училище, материали и снимки във връзка с конкурса, изработването и откриването на паметник на Априлов през 1935 г., лавров венец от същата година с надпис „Вечна слава на Василия Евст. Априлова” от учители и ученици в Ловешката гимназия.  Изложбата ще бъде отворена за посетители до края на месец февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Над 200 ученици се включиха в Деня на Априлов в Националния музей на образованието\t\t\t"}
{"url": "https://trud.bg/%d1%82%d0%b5%d0%b4%d0%b8-%d0%bc%d0%be%d1%81%d0%ba%d0%be%d0%b2-%d0%b8%d1%81%d0%ba%d0%b0-%d0%b4%d0%b0-%d0%bf%d0%be%d1%81%d1%82%d0%b0%d0%b2%d0%b8-%d0%bf%d0%b8%d0%b5%d1%81%d0%b0-%d0%bd%d0%b0-%d0%b6%d0%b0/", "text": "Режисьорът Теди Москов отново има желание да работи с актьорите от Държавния куклен театър -Варна, след пиесата „Пурпурният остров, която направиха съвместно неотдавна. „Разговорите за това тепърва предстоят. Очертава се да направим нещо ново. Отново става дума за туземци, но сега ще бъде една гениална пиеса на Жан Жироду, която се казва „Допълнение към пътешествието на Кук“ и в нея няма нищо смешно“. Това каза Москов на среща с ръководството и възпитаниците на ЦПЛР – Общински детски комплекс, Варна, съобщиха от пресцентъра му. Известният режисьор прие поканата да се види и разговаря с децата от театралните школи „Вълшебната завеса“, „Палечко“ и „Златното ключе“, както и с младите кинематографисти от школа „Братя Люмиер“. Верен на стила си, Теди Москов отказа да дава съвети на учениците. „Всякакви наставления, като тези на Станиславски, звучат глуповато. За вас е просто добре да откриете път към това, което искате. Но това не е достатъчно, а трябва и да го мечтаете, защото иначе не се получава“, каза той на младите таланти. Пред тях призна, че като малък е мечтал да стане по-добър скиор от Ингемар Стенмарк, после джазов пианист като Оскар Питърсън. „А после да правя впечатление на момичетата, тъй като бях по-нисичък и те не ми обръщаха внимание“, каза с усмивка Теди. Той не скри, че понякога се кара на актьорите. „Викам, защото лесно се паля, но обичам да се карам на хора, на които държа. Понякога се използват и мръсни думи, но Ярослав Хашек твърди, че няма мръсни думи, а има мръсни хора, които могат да те обидят и с комплимент“, каза още Москов. Двамата със Сия Папазова, ръководител на „Златното ключе“, разговаряха и за творбите на Чехов и Достоевски. За финал Теди Москов получи възпоменателна книга за 25-та годишнина на Общински детски комплекс от директора Монка Николова, както и книгата „Между театъра и киното“, която съдържа анализи на Елица Матеева, ръководител на школа „Братя Люмиер“. Деца от школа „Художествена фотография“ направиха репортажни снимки от срещата, която е по проект „Вдъхновяващи срещи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Теди Москов иска да постави пиеса на Жан Жироду"}
{"url": "https://trud.bg/%d0%bc%d1%83%d0%b7%d0%b5%d1%8f%d1%82-%d0%bd%d0%b0-%d1%85%d1%83%d0%bc%d0%be%d1%80%d0%b0-%d0%b8-%d1%81%d0%b0%d1%82%d0%b8%d1%80%d0%b0%d1%82%d0%b0-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d0%be/", "text": "За трета поредна година от 25 до 27 януари в Музеят на хумора и сатирата в Габрово ще се проведе Gabrovo Game Jam, част от най-големия хакатон за разработка на игри в света – GlobalGameJam (http://globalgamejam.org/). Реализацията на събитието разчита на регионално и национално сътрудничество между организации работещи в сферата на ИТ, културата, образованието, технологиите. На инициативата партнират Технически университет Габрово и Великотърновски университет – Факултет по изобразително изкуство. Генерален спонсор на хакатона е технологичната компания Acronis. За 48 часа Gabrovo Game Jam ще събере в Музея любители на компютърни и настолни игри, програмисти, писатели, аниматори и художници. Обединени в отбори те ще направят игри по обща тема, която международните организатори GlobalGameJam ще обявят в деня на старта. В годините назад е имало теми като: „Ритуал“, „Какво ще правим сега“, „Звукът от сърцебиенето“, „Ние не виждаме нещата такива, каквито са, ние ги виждаме такива каквито сме ние“, „Вълни”, „Зараза”. Практика в този формат е участниците да имат готова основна идея за игра. В деня на откриването идеите се споделят и намират своите екипи. В рамките на две денонощия игрите се разработвят до ниво прототип, който може да се играе. Тази година спонсор на Gabrovo Game Jam е глобалната фирма Acronis, която през октомври миналата година отвори офис в България и търси да назначи близо 300 компютърни специалисти. Компанията е световен лидер в технологиите за сигурност. Софийският офис ще бъде европейският център за високотехнологични разработки на компанията. Едва три месеца след отквирането си и три дни след края на Gabrovo Game Jam, на 30 януари Acronis организира конференция в София, на която ще дойдат световни имена в сферата на киберсигурността. Темата на специализираната конференция е киберзащита и сред гостите освен представители на Google, Microsoft и VMware, ще има и експерти от света на технологиите с отворен код.  В миналогодишното издание на Джема се включиха 5 отбора. Победител стана играта на „FOREIGN DISEASE” на отбора на ПМГ „Акад. Иван Гюзелев” Габрово. Желаещите да се включат в хакатона имат възможността да се регистрират за участие до 20 януари 2019 на https://ggj.unriddle.it Официалният старт е в 17 часа на 25 януари. В неделя, 27 януари, ще бъдат обявени победителите. Жури ще избере трите най-добри игри. Наградите са предоставени от генералния спонсор Acronis. Оценяването ще става по стандартни критерии, а това което ще търси журито и ще донесе бонус точки на отборите са сюжети и персонажи в игрите, близки до Габрово и габровци – находчиви и пестеливи, предприемчиви, с чувство за хумор, както и присъствието на отличителни символи на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Музеят на хумора и сатирата в Габрово организира състезание за разработка на игри"}
{"url": "https://trud.bg/%d0%bd%d0%b8%d0%b5-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8-61-%d0%ba%d0%b3-%d0%bd%d1%8f%d0%bc%d0%b0%d0%bc%d0%b5-%d0%be%d0%b1%d1%8f%d0%b2%d0%b8-%d1%80%d0%b0%d0%b5%d0%b2/", "text": "Смятам, че Теодора Александрова е чувствала болки и заради качените килограми – обяви председателят на федерацията Илиана Раева по повод решението на националката да прекрати кариера. – Тя е била 61 кг, а ние гимнастички 61 кг нямаме. През април Теодора получи травма и се подложи на операция на крака. А преди дни стана ясно, че Александрова спира със спорта не заради контузията, а от морално-психологически съображения. „След операцията момичетата и треньорите непрекъснато са комуникирали с нея – продължи Раева. – Децата са страшно разочаровани от поведението й. А треньорката на ансамбъла Весела Димитрова й е казала, да идва в залата, когато може. И изведнъж, никой не й е обръщал внимание?! Пожелавам й бързо да оздравее и се надявам повече да не говори неверни неща.“", "date": "2019.01.15", "title": " Ние гимнастички 61 кг нямаме, обяви Раева"}
{"url": "https://trud.bg/%d1%81%d0%b5%d0%ba%d1%81%d0%b8-%d0%bd%d0%b0-67-%d0%b4%d0%be%d0%ba%d1%82%d0%be%d1%80-%d0%ba%d1%83%d0%b8%d0%bd-%d0%bb%d0%b5%d1%87%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%bf%d0%be%d0%b7/", "text": "Джейн Сиймор не спира да показва младежка фигура, почти невероятна за жена на нейната възраст. Миналата година тя се превърна в най-възрастния модел на „Плейбой“. Джейн се появи в еротичното списание на 67 години. Съвсем скоро, на 15 февруари, звездата от „Доктор Куин Лечителката“ ще навърши 68, а изглежда зашеметяващо. Актрисата пусна своя снимка в Инстаграм, на която позира по бански по време на ваканция на Хаваите. На кадъра се вижда, че хубавицата поддържа тялото си слабо и стегнато, и почти не се вижда разлика в извивките й от дебюта й като Момиче на Бонд през 1973 г. в „Live and Let Die“. Под кадъра тя написа: „Днес съм на вълна синьо! Сини небеса, син океан, син бански! Благодарна съм за възможността да се наслаждавам на това прекрасно слънце“. Цялата статия и всички снимки вижте в", "date": "2019.01.15", "title": " Секси на 67: Доктор Куин – Лечителката позира по бански"}
{"url": "https://trud.bg/%d0%bf%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b2%d0%b5%d1%82%d0%be%d1%82%d0%be-%d0%bd%d0%b0-%d0%bf/", "text": "Правната комисия отхвърли 12-то поред вето на президента – срещу т.нар. таен арест на деца. С 10 гласа „за“ закона в сегашния му вид и с 6 „против“ комисията ще предложи на пленарната зала да подкрепи промените в Наказателния кодекс, предаде Канал 3. Председателят й Данаил Кирилов изрази съжаление, че сайтът на Народното събрание е нямало как да отрази реално промените в тяхното развитие и в обществото останало впечатлението, че задържаните лица 48 часа остават без адвокатска защита. Корекциите нямало как самият Кирилов да ги публикува в сайта, обясни той. Според него заради това се породило и напрежението в обществото. Президентът Румен Радев върна през декември за ново обсъждане от парламента промените в Наказателния кодекс, с които се изменят норми в Наказателно-процесуалния кодекс. Те позволяват да се отлага до 48 часа на уведомяването при задържане на лице. Президентът бе притеснен, че е възможно непълнолетни лица да се окажат в неизвестност през тези два дни, докато в същото време родителите им са длъжни по Конституция да се грижат за децата си. Това изтъкна и правният секретар на държавния глава проф. Емилия Друмева по време на повторното обсъждане на ветото в комисията по правни въпроси. Вносителите се мотивират с нужда от синхронизиране на текстовете с европейска директива. Ветото не е инструмент за конфронтация, а средство за конструктивност в законодателния процес, обърна внимание на депутатите Друмева. По време на обсъждането в комисията БСП изрази безпокойство, че поредица промени в Наказателния кодекс ограничават фундаментални човешки права в България, често пъти в разрез с Конституцията, което е посочено в мотивите на президента, заяви Валери Жаблянов. Изказвам дълбоко съжаление, че един основен принцип за доминация на правата на гражданина, се нарушава, посочи соцдепутатът. Конституцията е ясна и съжалявам, че измененията в НК нарушават постановени в България демократични права и принципи. По думите му това няма да доведе до промяна в качеството на борбата с организираната престъпност. Ако не уважим мотивите на президента, демокрацията тръгва в плоскост от която няма да имаме основание да се гордеем след години, предупреди Жаблянов.И предрече, че мониторингът на ЕК нямало да отпадне. „Рестриктивните мерки рушат доверието в държавността. Липсват критерии за изключителни обстоятелства“, добави и соцдепутатът Филип Попов. Соцдепутатът попита риторично – колко непълнолетни граждани са подсъдими за тероризъм у нас. Според него директивата на ЕС не е правилно транспонирана. Опонира им шефът на правната комисия Данаил Кирилов, който уточни, че правото на уведомяване за задържането на дадено лице не фигурира в Конституцията. Въпреки това то не е отнето – то е съхранено, но е ограничено, обясни той. Правото на адвокатска защита пък въобще не е накърнено, то е налице в НК, обясни Кирилов. Той не скри, че очаква текстовете да бъдат атакувани пред КС. Дори при риска да има смущение в тайната на задържането, има възможност да бъде проверена тази норма за конституционосъобразност, вероятно ще се стигне до упражняване на този контрол, коментира Кирилов. КС би могъл да прецени, добави той. Според него управляващите са възприели най-ограничения вариант на рестрикция. С това не се съгласи друг социалист. Според Димитър Стоянов задържаните лица без уведомяване на близките ще бъдат лишени от друга възможност да се защитят, освен от служебен защитник. Поне стана ясно, че не става въпрос за ограничаване на правото на адвокатска защита, защото такива бяха внушенията в началото, констатира Димитър Лазаров от ГЕРБ. По думите му транспонирането на директивата конкретизира обема на всички права, а опозицията правела внушения, че лицето в момента на задържането си нямало право на адвокат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Правната комисия отхвърли ветото на президента върху промени в НК"}
{"url": "https://trud.bg/%d0%b0%d0%ba%d1%80%d0%be%d0%b1%d0%b0%d1%82%d0%b8%d1%82%d0%b5-%d0%b8%d0%b7%d0%bf%d1%80%d0%b0%d1%89%d0%b0%d1%82-%d0%bd%d0%b0%d0%b9-%d1%83%d1%81%d0%bf%d0%b5%d1%88%d0%bd%d0%b0%d1%82%d0%b0-%d0%b3%d0%be/", "text": "Акробатите Мирела Костадинова и Панайот Димитров, признаха че изпращат най-успешната си година досега. Дуетът триумфира с два златни медала на младежките олимпийски игри в Буенос Айрес. И спечели читателския вот в анкетата за „Най-добър млад спортист до 18 г.“ за 2018-а , организирана от агенция „Блиц“. Талантите допълниха, че сега им предстои най-трудното – преминаването при мъжете и жените.  На церемонията по награждаването присъства и министър Красен Кралев. Той разкри, че двамата ще бъдат наградени и на тържеството „Нощта на шампионите“ в събота. Следва десетката: 1. Мариела КОСТАДИНОВА и Панайот ДИМИТРОВ (акробатика) – 26 328 гласа  2. Ивет ГОРАНОВА (карате) – 25013  3. Александра НАЧЕВА (лека атлетика, троен скок) – 23 850  4. Петър ИВАНОВ (спортно катерене) – 21 539  5. Боряна КАЛЕЙН (художествена гимнастика) – 7076  6. Горяна СТОЕВА (бокс) – 5642  7. Едмонд НАЗАРЯН (борба) – 2854  8. Адриан АНДРЕЕВ (тенис) – 804  9. Йоана ИЛИЕВА (фехтовка) – 803  10. Мария ДЕЛЧЕВА (бадминтон) – 545", "date": "2019.01.15", "title": " Акробатите изпращат най-успешната година"}
{"url": "https://trud.bg/%d0%bf%d0%b5%d1%82%d0%b5%d1%80-%d1%87%d0%b5%d1%85-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82-%d1%84%d1%83%d1%82%d0%b1%d0%be%d0%bb%d0%b0/", "text": "Един от най-големите вратари на модерния футбол прекратява кариерата си. След 15 години във Висшата лига Петер Чех участва в последния си сезон с екипа на „Арсенал“. При „артилеристите“ е резерва на германеца Бернд Лено. „ Това е 20-ят ми сезон в професионалния футбол – написа Чех в своя профил в Инстаграм. – Дойде време да се оттегля. Спечелил съм всички трофеи в английския футбол. Мисля, че нямам какви цели повече да гоня. Ще работя здраво и се надявам „Арсенал“ да вземе още една купа с мен този сезон. Тепърва ще мисля какъв ще бъде животът ми извън терена.“ Чех е четири пъти шампион на Висшата лига с „Челси“, четири пъти носител на купата, три пъти на купата на лигата. Със „сините“ спечели Шампионската лига и Лига Европа. С „Арсенал“ пък е носител на купата и два пъти на суперкупата. В същото време Пеп Гуардиола забрани на всички в „Манчестър Сити“ да гледат мачовете и календара на „Ливърпул“. Шампионите разгромиха „Уулвърхемптън“ 3:0 с хеттрик на Габриел Жезус и са на четири точки от лидера.", "date": "2019.01.15", "title": " Петер Чех се отказва от футбола"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%ba%d0%be%d1%80%d1%83%d0%bc%d0%bf%d0%b8%d1%80%d0%b0%d0%bd%d0%b0-%d1%87%d0%b8%d0%bd%d0%be%d0%b2%d0%bd%d0%b8%d1%87%d0%ba%d0%b0/", "text": "Окръжна прокуратура – Благоевград внесе обвинителен акт срещу чиновничка от КАТ-Благоевград,която се е облажила като продавала регистрационни табели с цифри по желание срещу заплащане. Обвиняемата И.С. заемала длъжност „домакин-касиер“ в сектор „Пътна полиция“ към отдел „Охранителна полиция“ при ОД на МВР гр. Благоевград. В рамките на служебните й задължения влизало и изпълнение на заповедта на директора на ведомството, с която се определя редът за ползване на регистрационни табели с комбинация от цифри по желание, четири еднакви цифри или надпис по желание. Уреден бил и технологичния ред за дейността по регистрация и идентификация на пътни превозни средства в сектор „Пътна полиция“. За тази услуга се събирали такси, предвидени в закона. През периода от 02.09.2014 г. до 02.06.2015 г., обвиняемата нарушила служебните си задължения, като при работа по 39 преписки предоставила регистрационни табели с избрана от заявителите комбинация от цифри, без наличието на документ за платена допълнителна държавна такса за тази услуга. Служителката прилагала към някои заявления платежни нареждания от други вносители за различни МПС или такива за първоначална регистрация за същото МПС с основание за плащане „смяна на номер на автомобил или зачисляване в района“. С тези си действия обвиняемата целяла подадените по този начин заявления да бъдат одобрени, като наред с това превишила правата си – получила от заявителите на ръка дължимите държавни такси. И.С. задържала събраните по неправомерен начин парични суми за въпросните държавни такси, като по този начин набавила за себе си облага в общ размер 7 680 лева. В резултат на деянието са настъпили значителни вредни последици за ОД на МВР гр. Благоевград, включващи и непостъпилите по сметка на дирекцията суми за предоставените услуги. Предстои съдът да насрочи разпоредително заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Дадоха на съд корумпирана чиновничка от КАТ-Благоевград, продавала табели с цифри по желание"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d1%81%d1%82%d1%83%d0%b4%d0%b5%d0%bd%d1%82-%d0%bd%d0%b0%d1%80%d0%ba%d0%be%d0%bf%d0%bb/", "text": "Постоянна мярка „задържане под стража“ определи Варненският окръжен съд на 19-годишен студент, обвинен в притежание и разпространение на дрога. Георги Ж. бе спипан при полицейска акция през почивните дни с 220,18 грама марихуана и електронни везни. Защитата му опита да убеди магистратите да пуснат младежа на свобода с мотивите, че е с чисто съдебно минало, учи, спортува, има няколко златни медала и постоянен адрес. Заради високата обществена опасност на престъплението обаче съдът остави студента пласьор зад решетките. Ако вината му се докаже, той може да получи от 1 до 6 г. лишаване от свобода и да бъде наказан с глоба от 2000 до 10 000 лв. Определението подлежи на обжалване пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Задържаха под стража студент наркопласьор"}
{"url": "https://trud.bg/%d0%ba%d1%83%d1%80%d1%86-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0%d0%bd%d0%b8-%d1%81%d0%b5-%d0%b2%d1%8a%d1%80%d0%bd%d0%b0%d1%85%d0%b0-%d0%b2-%d1%86%d0%b5/", "text": "В реч пред Европейския парламент австрийският канцлер Себастиан Курц приветства завръщането на Западните Балкани в центъра на европейските събития и подчерта значението на разрешаването на спора за името в този контекст. „Като австриец съм много благодарен, че Западните Балкани се върнаха в центъра на събитията в ЕС. Беше много важно да се разреши спорът за името на Македония, както и този между Сърбия и Черна гора, който е много важен за европейската перспектива“, подчерта Курц. Той се обърна към европейските депутати в Страсбург тази сутрин като част от дебата за австрийското председателство на ЕС през последните шест месеца на 2018 г. Канцлерът очерта постиженията и приоритетите на председателството на страната си и благодари на всички европейски институции, съобщава БГНЕС. Канцлерът благодари на българското председателство, което „отвори нова ера на отдаване на по-голямо значение на Западните Балкани“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.15", "title": " Курц: Западните Балкани се върнаха в центъра на събитията в ЕС"}
{"url": "https://trud.bg/%d0%be%d1%81%d0%b5%d0%bc-%d1%80%d0%b0%d0%bd%d0%b5%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%be%d1%82%d0%bd%d0%b5%d1%82%d0%be-%d0%bf%d1%80%d0%b5%d0%b4%d0%b8%d0%bc%d1%81%d1%82%d0%b2%d0%be/", "text": "Осем души пострадаха при две катастрофи във Варненско, предизвикани заради отнето предимство. Инцидентите са станали в неделя, съобщиха от полицията. По обяд на изхода от с. Долище, известен като „кръстовището на смъртта“ заради многото тежки произшествия, „Мерцедес“ не спрял на знака „Стоп“ и се врязал в преминаващата по главния път лека кола „Тойота“. Виновният водач – 61-годишен мъж от Пловдив, 43-годишната шофьорка на японската кола от Добрич и 70-годишната и майка били настанени в болница с различни травми, а пътуващите в немската кола две жени – на 59 и 36 г., се отървали с по-леки рани и след преглед били освободени за домашно лечение. Часове по-късно отнето предимство предизвикало друга тежка катастрофа на бул. „Сливница“ във Варна. Около 20,10 ч при излизане от паркинг 34-годишен шофьор на „Рено“ нацелил „Фолксваген“. От удара мъжът си счупил дясната длан. 23-годишният му колега от германското возило бил настанен в болница с фрактури на челюстта и китката, а 19-годишната му спътница получила контузия на коляното. По случаите са образувани досъдебни производства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Осем ранени заради отнето предимство"}
{"url": "https://trud.bg/%d0%bf%d0%b5%d1%82%d1%80%d0%be%d0%b2%d0%b8%d1%87-%d1%81%d0%b8-%d0%bf%d0%be%d0%b6%d0%b5%d0%bb%d0%b0-%d0%b4%d1%83%d0%b1%d1%8a%d0%bb-%d1%81-%d1%86%d1%81%d0%ba%d0%b0/", "text": "Люпко Петрович, консултант в ЦСКА, си пожела дубъл с тима в края на сезона. Това се случи непосредствено преди заминаването на тима за Испания. „Пожелавам си здраве, да направим нещо с ЦСКА, да спечелим трофей, да направим добри резултати, титла, купа и участие в Лига Европа, да влезем в групите – каза Петрович. – Преди това отборът трябва да се подготви добре. Селекцията на един отбор е вечна. Футболисти се продават, други – идват. Целта е ЦСКА да направи отбор, който да изпревари „Лудогорец“. Няма голяма нужда от нови футболисти. Има добри играчи на всеки пост. Ако някой се продаде – Кирил Десподов или Тиаго, вместо него трябва да се вземе не по-лош, а по-добър футболист. Селекцията трае нон-стоп“. А за Испания с ЦСКА заминаха 25 футболисти, а направо в Марбея ще се присъедини и защитникът Жеферсон Телес. „Червените“ ще са в Испания до 29 януари, като ще изиграят 4 контроли – срещу германския „Бохум“ (16 януари), унгарския „Академия Пушкаш“ (20), китайския „Шанхай Шенхуа“ (23) и чешкия „Виктория“ (Пилзен) (28).", "date": "2019.01.15", "title": " Петрович си пожела дубъл с ЦСКА"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8-%d1%81%d0%bf%d0%b5%d1%86-%d1%89%d0%b5-%d1%80%d0%b0%d0%b1%d0%be%d1%82%d0%b8-%d1%81-%d0%bd%d0%b0%d0%b9-%d0%b4%d0%be%d0%b1%d1%80%d0%b0%d1%82%d0%b0-%d0%bd/", "text": "Испанският специалист Антонио Олива ще работи с най-добрата ни каратистка Ивет Горанова, чиято амбиция е още тази година да спечели квота за олимпиадата. Треньорът пристига у нас за 4 дни по покана на родната федерация. Заниманията ще са в залата на стадион „Васил Левски“. През 2018-а Горанова донесе първия медал за България от световно първенство, като спечели бронз в кат. до 55 кг. Олива е световно признат тактик и смятан за най-добрият международен инструктор на планетата. А в сбора участие ще вземат и останалите ни таланти. Първото състезание за този сезон е в Париж в края на месеца, което ще носи точки за олимпийската ранглиста. Освен Горанова на татамито ще излязат още 3-има наши състезатели.", "date": "2019.01.15", "title": " Испански спец ще работи с най-добрата ни каратистка"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d1%80%d0%b0%d0%b2%d0%b8-%d0%bc%d0%be%d0%b4%d0%b5%d1%80%d0%bd%d0%be-%d0%b2%d0%b8%d0%b4%d0%b5%d0%be%d0%bd%d0%b0%d0%b1%d0%bb/", "text": "Благоевград ще бъде първия град с изграждането на модерно видеонаблюдение от типа сейф сити, което ще бъде готово до юни месец. Това съобщи кметът Атанас Камбитов на брифинг. Той обясни,че целият град ще бъде опасан от камери, а мониторингът ще бъде изпълняван от полицията. Общината ще закупи таблети за всеки автопатрул и дежурните полицаи ще имат пълен достъп до системата, за да контролират събитията. Финансирането е предвидено в новия бюджет на общината и възлиза на около 400 хиляди лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Благоевград прави модерно видеонаблюдение, общината купува таблети на полицията за контрол"}
{"url": "https://trud.bg/%d0%bf%d0%be%d0%bd%d0%b8%d0%ba%d0%bd%d0%b0%d1%85%d0%b0-%d0%bf%d0%b0%d0%bc%d1%83%d1%87%d0%bd%d0%b8-%d1%81%d0%b5%d0%bc%d0%b5%d0%bd%d0%b0-%d0%b4%d0%be%d1%81%d1%82%d0%b0%d0%b2%d0%b5%d0%bd%d0%b8-%d0%bd/", "text": "Памучните семена, доставени на обратната страна на Луната с китайския космически апарат „Чанъе-4“, поникнаха, съобщи Синхуа. Така първият в историята биологичен експеримент на Луната завърши успешно. Ръководителите на мисията казаха, че това полага основите за база на естествения ни спътник. Китайската космическа агенция разпространи снимка на кълновете памук сред други стръкове. Освен памучни семена „Чанъе-4“ пренесе и други биологични образци за създаване на минибиосфера – семена от рапица, картоф, вид зеле, както и личинки на дрозофили и дрожди. Заради ограничения обем на космическия апарат, семената е трябвало да са с малки размери и да са от видове, устойчиви на ниска гравитация, радиация и големи промени в температурата, пише БТА. Експериментът с кълновете е в рамките на разработката „Лунна минибиосфера“, избрана сред 200 претендента за първи биологичен проект. В него са участвали представители на 28 китайски университета. Лунният апарат „Чанъе-4“ кацна на обратната страна на Луната на 3 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Поникнаха памучни семена, доставени на обратната страна на Луната с апарата „Чанъе-4“"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bc%d0%b2%d0%bd%d1%80-%d0%be%d1%82%d1%80%d0%b5%d1%87%d0%b5-%d0%bd%d0%b0%d0%bc%d0%b5%d1%81%d0%b0-%d0%b2%d1%8a%d0%b2-%d0%b2%d1%8a%d1%82%d1%80%d0%b5%d1%88/", "text": "Москва не се намесва във вътрешните работи на Атина по въпроса за името на Македония, но продължава да изказва мнението си по него, защото влиза в компетенциите на Съвета за сигурност на ООН. Това заяви пред журналисти заместник-министърът на външните работи на Руската федерация Александър Грушко по повод , предава TACC. „Ние изобщо не се намесваме във вътрешните работи на Гърция, но по тези въпроси, които влизат в компетенциите на Съвета за сигурност на ООН, Русия ще изказва гледната си точка“, уточни дипломатът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.15", "title": " Руското МВнР отрече намеса във вътрешните работи на Атина"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d0%be%d0%b1%d1%89%d0%b5%d0%b6%d0%b8%d1%82%d0%b8%d0%b5-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d1%85%d1%83%d0%b4/", "text": "Общежитие за учениците от Националната художествена гимназия „Димитър Добрович“ в Сливен, с капацитет от 24 до 36 места, ще бъде построено в двора на учебното заведение. Средствата в размер на 200 хил.лева са отпуснати от Министерството на културата, съобщи художникът Александър Дойчинов, директор на гимназията, на празник преди символичната първа копка. Парите ще стигнат за първия етап на строителството, но учебното заведение ще кандидатства пред финансираща програма за още средства. А през пролетта ще открие дарителска кампания, чрез която ще се осигури обзавеждането на новата сграда. Преди символичната първа копка Негово Високо Преосвещенство сливенският митрополит се помоли общежитието да бъде закрепено на твърд камък, тъй че нито вятър, нито вода да може да го повреди. „Днес е особено важен ден, защото тази гимназия оставя най-дълбоки, незаличими следи в образованието, в културата. Тези следи остават да светят“, каза дядо владика пред преподавателите и учениците. После поднесе подарък. Митрополитът предостави на гимназията картина, нарисувана в далечната 1996 г. от тогавашната ученичка в гимназията Йордана Кунчева. „Детето искаше да рисува манастира в Поморие и му казахме: Рисувай! Мястото на тази картина е тук, в галерията към училището“, каза дядо владика. Собствената му изненада обаче изненада и самия него. Оказа се, че бившата деветокласничка много е пораснала, завършила е академията, вече е станала учител, преподава в своята гимназия и е в празничната зала. В НХГ „Д.Добрович“ учат близо 120 ученици от различни краища на страната. Допреди десетилетие училището имаше общежитие за възпитаниците си, които са от другите населени места. Битови неуредици и нужда от ремонти го затвориха. „Сега сбъднахме една 10-годишна мечта на колеги и приятели, които не са сред нас“, отбеляза директорът Александър Дойчинов по повод непрежалимата загуба на дългогодишния директор на гимназията, известния живописец Тодор Терзиев и на създателя на специалността по рекламна графика в Сливен и страната, художникът Ташко Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Строят общежитие за националната художествена гимназия в Сливен"}
{"url": "https://trud.bg/14-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%bf%d0%be-%d0%bf%d0%be%d0%b4%d0%be/", "text": "14 души бяха арестувани днес при полицейска операция в Барселона и съседното градче Игуалада, в североизточната испанска област Каталуния, срещу терористична клетка, подозирана, че е готвела атентат, предаде Франс прес, като се позова на регионалната полиция. Намерението на клетката е било да извърши атентат, но още се опитваме да разберем кои обекти може да са са били мишени, каза говорител на каталунската полиция Мосос д`Ескуадра. 13 души са задържани в Барселона и един – в Игуалада, уточни говорителят, без да даде подробности за националността, възрастта и профила на арестуваните. Около 6 ч. тази сутрин (7 ч. българско време) регионалната полиция обяви, че е започнала „антитерористична“ операция, в хода на която е извършила в Барселона и Игуалада 6 обиска, повечето от които в центъра на каталунската столица. Над 100 тежко въоръжени агенти с маски участват в операцията, провеждана по заповед на съдия следовател от мадридския специализиран наказателен съд, който се занимава с дела срещу тероризъм, „терористични престъпления“ и „престъпни организации“. В края на годината, по време на празниците, Барселона бе поставена в състояние на тревога след предупреждение от американските власти за риск от атентат, припомня Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " 14 души са задържани в Барселона по подозрение, че са готвили атентат"}
{"url": "https://trud.bg/%d1%81%d0%b5%d1%80%d0%b8%d0%bd%d0%b0-%d0%b2%d0%bf%d0%b5%d1%87%d0%b0%d1%82%d0%bb%d0%b8-%d1%81-%d0%bf%d1%80%d0%b8%d0%bb%d0%b5%d0%bf%d0%bd%d0%b0%d0%bb-%d0%b5%d0%ba%d0%b8%d0%bf/", "text": "Серина Уилямс се завърна на корта в Мелбърн след година отсъствие. Вече като съпруга и майка, след като в края на 2017-а роди дъщеричката си Алексис Олимпия, а миналото лято се омъжи за бизнесмена Алексис Оханян. При последното си участие на Аустрелиън оупън американката спечели 23-ата си титла от Големия шлем и изпревари Щефи Граф. Сега пред нея е единствено Маргарет Корт с 24, но в последните 2 години Уилямс не успя да спечели нова титла.  „Сега не съм бременна, това е голямата разлика“, заяви 37-годишната Серина след гръмката си победа с 6:0, 6:2 над Татяна Мария (Германия), нейна приятелка и съседка във Флорида. Мачът беше напълно неравностоен, като Мария бе наясно със съдбата си през цялото време. По-впечатляващ за зрителите бе екипът на Серина. Тя изненада с прилепнала къса рокля.  „Исках да вдъхновя майките, че могат отново да се върнат във форма след раждането – заяви звездата. – Но все още имам известни опасения за здравето си. Моята цел сега е да съм отново в играта и да направя 12 месеца без прекъсване на корта.“  Сестра й Винъс също премина във втория кръг, но след доста повече усилия. Тя обърна с 6:7 (3), 7:6 (3), 6:2 Михаела Бурзанеску (Румъния).", "date": "2019.01.15", "title": " Серина впечатли с прилепнал екип"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d1%81%d0%b5-%d1%80%d0%b0%d0%b7%d0%b2%d0%b8%d0%ba%d0%b0-%d0%bd%d0%b0-%d0%ba%d0%b2%d0%b0%d0%bb%d0%b8%d1%84%d0%b8%d0%ba%d0%b0%d0%bd%d1%82/", "text": "Новак Джокович по традиция е сред най-убедителните в първите кръгове на Голям шлем. Сърбинът разби с 6:3, 6:2, 6:2 квалификанта Митчъл Крюгър (САЩ), но си навлече нападките на коментаторите.  „Мога да разбера да издава победни крясъци към съперника, ако играе пети сет с Надал, но не и в този мач“, заяви Саймън Рийд от „Евроспорт“. За Джокера това беше победа №259 в неговия мач №300 на Голям шлем.  „Играх за първи път с Крюгер и се получи доста оспорван мач – обясни поведението си Ноле. – И двамата бяхме много мотивирани и показахме емоции на корта.“", "date": "2019.01.15", "title": " Джокович се развика на квалификант"}
{"url": "https://trud.bg/%d0%be%d1%84%d0%b8%d0%b0%d0%bb%d0%bd%d0%be-%d0%bd%d0%be%d1%81%d0%b8%d1%82%d0%b5%d0%bb%d0%b8-%d0%bd%d0%b0-%d0%ba%d1%83%d0%bf%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8/", "text": "Борислав Стойчев и Георги Андонов вече не са футболисти на „Арда“ (Кърджали). Опитните играчи се разделиха с борещия се за място в елита отбор и са свободни агенти. Носителите на купата на България с „Берое“ бяха основна част на тима през есента, но след края на първия дял от шампионата решиха да продължат кариерата си в други клубове. Стойчев, който бе и капитан на „Арда“, бе в основата на ренесанса през пролетта, когато отборът спечели промоция за Втора лига и финала на аматьорската купа на България. Бранителят записа 11 мача през есента, отбеляза и 1 гол. Андонов, пристигнал през лятото в Кърджали, също изигра 11 двубоя във Втора лига.", "date": "2019.01.15", "title": " Официално: Носители на купата на България се разделиха с „Арда“"}
{"url": "https://trud.bg/%d0%b4%d0%b2%d0%b5-%d0%b5%d0%ba%d1%81%d0%bf%d0%bb%d0%be%d0%b7%d0%b8%d0%b8-%d0%b8-%d0%bf%d1%80%d0%b5%d1%81%d1%82%d1%80%d0%b5%d0%bb%d0%ba%d0%b0-%d0%b8%d0%b7%d0%b1%d1%83%d1%85%d0%bd%d0%b0%d1%85%d0%b0/", "text": "Две експлозии и престрелка избухнаха днес в луксозен квартал на кенийската столица Найроби, съобщиха местни медии, цитирани от Ройтерс. Засегнати са хотел „Дусит“ и офис сграда. Местна телевизия показа дим, който се издига над района. Взривът бил чут в радиус над 5 километра, предаде Франс прес. Засега не е ясно за какъв тип нападение става дума. Подпалени били и няколко автомобила. Началникът на полицията в Найроби Филип Ндоло заяви, че районът е изолиран заради подозрения за обир. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Две експлозии и престрелка избухнаха днес в луксозен квартал на столицата на Кения"}
{"url": "https://trud.bg/%d0%bb%d0%b5%d0%b4%d0%b5%d0%bd%d0%b0-%d0%bf%d1%8a%d1%80%d0%b7%d0%b0%d0%bb%d0%ba%d0%b0-%d0%bd%d0%b0-%d0%bf%d0%bb%d0%be%d1%89%d0%b0%d0%b4-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "Ледена пързалка ще бъде позиционирана на площад „Македония“. Това съобщи на пресконференция кметът на община Благоевград д-р Атанас Камбитов. Очаква се тя да бъде монтирана до края на тази седмица. Пързалката ще бъде с размери 12×25 м. Капацитет й е 50 души. Осигурени са инструктор и медицинско лице. На разположение са общо 200 чифта кънки, а цените ще бъдат преференциални. Пързалката ще остане в Благоевград до 1 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Ледена пързалка на площад „Македония“ радва жители и гости на Благоевград"}
{"url": "https://trud.bg/%d0%b4%d1%80%d0%b0%d0%bc%d0%b0-%d0%be%d1%82-%d1%85%d0%be%d1%82%d0%b5%d0%bb-%d0%b2-%d1%81%d1%8a%d0%bd%d0%b8%d1%82%d0%be-%d0%b2%d0%bb%d0%b8%d0%b7%d0%b0-%d0%b2-%d1%81%d1%8a%d0%b4%d0%b0/", "text": "Окръжна прокуратура – Бургас предаде на съд Христо Т., обвинен за извършване на грабеж. Той е обвинен за това, че през септември 2017 г., в Слънчев бряг, във фоайето на хотел „Черно море“ при условията на опасен рецидив, отнел чужди движими вещи – сумата от 1890 лв. от владението на мъж. При това го стиснал за гърлото и чрез силно издърпване извадил от джоба му тефтерче, в което се намирали отнетите пари. Обвиняемият работил в хотел „Черно море“. Той се занимавал с поддръжката, и по специално с поправката оградата.  Пострадалият също работел в хотела и двамата се познавали бегло. В един момент Христо Т. поискал запалка, за да запали цигара. Точно тогава  посегнал с едната ръка и хванал за гърлото пострадалия, а с другата бръкнал в джоба му и взел вещите му. Окръжен съд – Бургас е насрочил заседанието си за 16.01.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Драма от хотел в Сънито влиза в съда\t\t\t"}
{"url": "https://trud.bg/kaufland-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bd%d0%b0%d0%b4-3700-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d1%80/", "text": " предлага над 3700 български продукта в постоянния си асортимент в страната, като в по-големите хипермаркети на търговската верига броят им достига близо 5000.  Изборът от български стоки включва разнообразие от висококачествени месни деликатеси като луканка, суджук и наденица, млечни изделия – сирене, кашкавал, кисело и прясно мляко, свежи плодове и зеленчуци от местни земеделци, прясна риба от български рибни стопанства, сладкарски изделия, печива и напитки. Като отговорен бизнес с грижа за природата   предприема дългосрочни действия в  , като залага на щадящ околната среда асортимент. Ето защо, като част от ангажимента да намали пластмасата с най-малко 20% до 2025 г., компанията вече предлага голям избор от продукти в опаковки за многократна употреба. Търговската верига поставя фокус върху устойчивия асортимент, затова много напитки и млечни продукти са в стъклени бутилки и буркани като например български кисели и пресни млека, които тази седмица са включени като специални предложения в брошурата на компанията. Българските производители растат с  . Компанията инвестира над 250 000 лева в сертифицирането на над 20 земеделски производители по световната програма G.A.P. Това не само повишава качеството на тяхната продукция, но и дава предпоставка за утвърждаването им и на международните пазари. През 2018 г. компанията отчете ръст от 10% ръст в броя български производители на плодове и зеленчуци, с които партнира, в сравнение с предходната година. През 2018 г. компанията, съвместно със сдружението „Традиционно сурово-сушени месни продукти“ и Българската агенция по безопасност на храните,  популяризира храни с традиционно специфичен характер от утвърдени български производители, като включи в асортимента си типични месни деликатеси, защитени и вписани в Европейския регистър на храните с традиционно специфичен характер и защитено геграфско указание. До 20 януари пък всеки, който иска да спечели пътуване до красив български град на стойност 500 лева, може да се включи в специалната  , която търговската верига организира. Достатъчно е да пазарува в някой от хипермаркетите на веригата в страната на стойност над 5 лева в периода 14-20 януари 2019 г., а след това да регистрира касовия си бон на  . Победителят ще бъде обявен на 21 януари на интернет   на компанията.", "date": "2019.01.15", "title": " Kaufland България предлага над 3700 български продукта в постоянния си асортимент\t\t\t "}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bb%d0%b8%d0%b1%d0%b8%d0%b9%d1%81%d0%ba%d0%b8%d1%8f-%d0%bf%d1%80%d0%b5%d0%bc%d0%b8%d0%b5/", "text": "Министър-председателят на България Бойко Борисов проведе телефонен разговор с либийския си колега Файез Сарадж. Двамата обсъдиха казуса със задържания в България кораб „Бадр“, съобщават от МС. Премиерът на Либия благодари на Бойко Борисов и на българското правителство за тяхната навременна намеса и демонстрираното желание казусът да приключи с положителен за двете страни край. Пред българския министър-председател Файез Сарадж подчерта, че благоприятният развой на събитията ще даде много силен знак за бъдещото сътрудничество между България и Либия. Премиерът Сарадж бе категоричен, че положителното решаване на казуса с кораба ще даде допълнителен импулс на двустранните и икономическите отношения между двете държави. Премиерът на Либия прие поканата на министър-председателя Бойко Борисов да посети България в най-скоро време. Двамата премиери се разбраха да бъдат гарант за развитието на икономическите отношения и български фирми отново да стъпят на либийския пазар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.15", "title": " Борисов разговаря с либийския премиер за задържания у нас кораб „Бадр“"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd-%d0%b8-%d0%bf%d0%bb%d0%be%d0%b4%d0%be%d0%b2%d0%b5-%d1%81%d0%b2%d0%b0%d0%bb%d0%b8%d1%85%d0%b0-%d0%b8%d0%bd%d1%84%d0%bb%d0%b0%d1%86%d0%b8%d1%8f%d1%82%d0%b0/", "text": "“Гражданска” е с 38% по-скъпа Заради поевтиняването на горивата и на редица основни храни инфлацията през декември е 0%, обявиха от НСИ. През декември цената на дизела се понижи с 6,6%, а на най-масовия бензин А95H с 8,4%. Ниските цени на горивата останаха и в началото на 2019 г. като сега дизелът се продава средно за 2,14 лв., а бензинът за 1,95 лв. През декември са се понижили и цените на цитрусовите и южни плодове (-9,8%), свинското месо (-2,4%), маслините (-2,5%), маслото (-2,1%), шоколада и шоколадовите изделия (-1%) , малотрайните и трайни колбаси – съответно с 0,7% и 0,9%. От нехранителните стоки са поевтинели облеклото (-0,9%) и обувките (-1,6%). Най-много през изминалия месец са се повишили цените на пътническите въздушни полети (+43,5%) и на хотелите (+10,3%). В резултат инфлацията за цялата 2018 г. е 2,7%. Това е много повече от лихвите по банковите депозити на гражданите, които вече са под 0,3%. Лихвите по влоговете на предприятията са още по-ниски, което означава че спестяванията на хората и фирмите в банките реално се топят. Именно затова много хора търсят алтернативни начини да инвестират парите си като например купуват имоти. В рамките на година най-много са поскъпнали застраховките за колите (+38,2%), което се дължи на повишаването на цените на задължителната “Гражданска отговорност”. След това се нареждат парното, което е поскъпнало с 15%, и газа – с 12,1%. Любопитно е, че цената на парното е нараснала повече, отколкото на газа, въпреки, че в топлофикациите имат и разходи, които не са нараснали толкова много като амортизации, заплати и т.н. Много е поскъпнал и хлябът – с 11,2%.", "date": "2019.01.15", "title": " Бензин и плодове свалиха инфлацията\t\t\t"}
{"url": "https://trud.bg/%d0%bf%d0%be%d0%bb%d1%8f%d0%ba%d0%b8%d0%bd%d1%8f-%d1%81%d0%bf%d0%b0%d1%81%d1%8f%d0%b2%d0%b0-%d0%be%d1%82-%d0%bb%d0%b0%d0%b3%d0%b5%d1%80%d0%b8%d1%82%d0%b5-%d0%bd%d0%b0-%d1%81%d0%bc%d1%8a%d1%80%d1%82/", "text": "Център за еврейско-българско сътрудничество „Алеф” за поредна година се включва в инициативите по повод Международния ден за възпоменание жертвите на Холокоста – 27 януари. Паметният ден ще бъде отбелязан в Бургас с беседа и прожекция на документален филм за живота на Ирена Сендлер – жената, спасила хиляди деца от унищожение в нацисткия лагер „Треблинка”. Събитието – съвместна инициатива на „Алеф” и Полския институт и подкрепена от Община Бургас, ще се състои на 21 януари от 18 часа в КЦ „Морско казино”. Филмът на Анджей Волф „Животът на Ирена Сендлер” ще бъде показан в Бургас за първи път. Той е създаден въз основа на уникални интервюта с Ирена Сендлер, записани в последните години на живота й. Провъзгласената от израелския мемориал Яд Вашем за „Праведник на света“ за оказана помощ на евреите по време на Втората световна война полякиня има тежката съдба да живее по време на окупацията на Полша от Германия. Ръководейки детската секция на нелегалния Съвет за помощ на евреите „Жегота” и имайки достъп до варшавското гето, тя успява да спаси над 2500 еврейски деца, като ги извежда тайно от гетото и ги укрива в полски семейства, сиропиталища и манастири. При извеждане на децата проявява невероятна изобретателност – крие ги в линейки, извозващи тежко болни, в чували с пратки, в кофи с боклук, дори в ковчези… Така благодарение на нея хиляди еврейски бебета и малки деца получават нов шанс за живот. През 2007 година заради подвига си Ирена Сендлер е номинирана за Нобелова награда за мир. Въпреки, че не я получава, тя не страда от това. „Всяко дете, спасено с моя помощ оправдава съществуването ми на земята. Децата не трябва да носят титли и слава“, споделя тя. Умира година по-късно на 98-годишна възраст. Верен на мисията си да приобщава все повече и повече хора към паметта и уроците от миналото, „Център „Алеф” кани на 21 януари от 18 часа в Морското казино всеки, който е съпричастен към призива за незабрава на кървавите периоди от човешката история и стремежа те никога да не бъдат повторени. Входът е свободен. Инициативата е и покана за присъединяване към кампанията на Световния еврейски конгрес „#WeRemember”. В предходните години в нея се включиха ученици от три бургаски училища и творци от Бургаска писателска общност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Полякиня спасява от лагерите на смъртта над 2500 еврейски деца"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b2%d0%b8%d0%bb%d0%b5%d0%bd%d1%81%d0%ba%d0%b8-%d0%ba%d0%be%d0%bd%d1%86%d0%b5%d1%81%d0%b8%d1%8f%d1%82%d0%b0-%d0%bd%d0%b0-%d0%bb%d0%b5%d1%82%d0%b8%d1%89/", "text": "„БСП е последователна срещу концесията на летище „София“. Предприели сме и законодателни инициативи това да не се случи. Сега сезираме ЕК за нерегламентирана държавна помощ в концесионната процедура. В следващиште 35 или 50 години, държавата няма да има правото да прави друго летище в радиус от 100 километра около настоящото в София.“ Това заяви пред БТВ зам.-председателят на ПГ на БСП за България“ Георги Свиленски. Той добави, че ако бъде направено ново летище, то на концесионера трябва да бъде изплатено обезщетение в размер на стотици милиони, а дори и милиарди левове.  „Управляващите бързат да вземат 500 млн, за да ги дадат на БДЖ, а от там още по-бързо да ги изхарчат“- каза Свиленски. По думите му окаяното състояние на летището в момента е именно с цел-  да се отдаде по-бързо на концесия, под предлог, че държавата не може да го приведе в по-добър вид. „Изпратили сме писмо и до премиера, с което го информираме, че сме сигнализирали ЕК. От него искаме да спре процедурата, докато се произнесе ЕК“, каза още народният представител от левицата. Георги Свиленски смята, че е скандално в планираното построяване на автомагистрала „Хемус“ държавната фирма „Автомагистрали“ да възлага на други фирми- без конкурси, критерии и правила изпълнението на строителството. „Вчера казаха, че ще се наема техника, работници и суровини. Ако те нямат техника и капацитет, каква автомагистрала ще строят? На базата на какви проекти и кой определи цената от 1,150 млрд лв. за построяването на аутобана?“ – попита Георги Свиленски. Той обеща, че левицата ще следи всяко наемане на машини, работници и всеки построен километър от магистрала „Хемус“ за нарушения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Георги Свиленски: Концесията на летище „София“ няма да позволи построяването на друго летище в радиус от 100км."}
{"url": "https://trud.bg/us-%d0%bb%d0%b8%d0%b4%d0%b5%d1%80%d1%8a%d1%82-%d1%87%d0%b5%d1%80%d0%bf%d0%b8-%d1%81-%d1%85%d0%b0%d0%bc%d0%b1%d1%83%d1%80%d0%b3%d0%b5%d1%80%d0%b8/", "text": "Президентът Доналд Тръмп организира пир с хамбургери, пържени картофки и пица в Белия дом, като обвини частичната парализа на администрацията за липсата на персонал за кетъринга, предаде Би Би Си. С 300 бургера президентът посрещна “Клемсън Тайгърс” – национален шампион по колежански футбол. “Заради парализата излязохме и поръчахме фаст фууд, който платих аз”, каза Тръмп. В серия от туитове президентът продължи с опитите да засрами демократите, които блокират финансирането на администрацията заедно с отпускането на средства за издигане на стена по границата с Мексико. “Защо Нанси Пелоси (демократка и шеф на долната камара на Конгреса – б.р.) продължава да взима заплата, а много работещи хора не?”, написа Тръмп. Над половината от засегнатите от парализата 800 000 души, включително полицаи и служители на министерството на вътрешната сигурност, работят без заплати.", "date": "2019.01.15", "title": " US лидерът черпи с хамбургери"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-321/", "text": "Грипът захапа половин България Епидемията обхваща цялата страна в края на януари. Симптомите – болки в мускулите, отпадналост, главоболие.         Кое пречи през 2019-та година да има присъди за корупция? Отпадането на мониторинговия механизъм над България е възможно, ако ЕК подкрепи властите за същинска реформа на правосъдната система, включваща отстраняване на магистратите със зависимости – анализ на „Труд“.     Дойде време хората да решат: Случайниците вън от политиката Държавата на Тръмп се бори за личности, а финансовият капитал за послушни бройки, казва проф. Нина Дюлгерова – специалист по геополитика, в интервю за „Труд“.         Демонтажът на американската империя Той е спасителен за САЩ и света – коментар на Валентин Хаджийски.         Венко Марковски е македонскиот Кирил и Методий Нашият граматик им написа азбуката през 1945 г – „Легенди и истини в българската история“ от Росен Тахов.               Боецът си отива Силует на Анди Мъри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Вижте акцентите в броя на вестник „Труд“ в сряда, 16 януари 2019"}
{"url": "https://trud.bg/%d0%b3%d1%80%d0%b8%d0%bf%d1%8a%d1%82-%d0%b7%d0%b0%d1%85%d0%b0%d0%bf%d0%b0-%d0%bf%d0%be%d0%bb%d0%be%d0%b2%d0%b8%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Вируси и лошо време опразниха стотици класни стаи и забавачки Симптомите – болки в мускулите, отпадналост, главоболие Четири области на страната са обявили грипна епидемия към 15 януари – Бургас, Стара Загора, Шумен и Силистра (със стойности 280-300 болни на 10 000). Прекратени са свижданията в лечебните заведения, както и женските и детски консултации. Пред обявяване на епидемия са областите Русе, Ямбол, Перник, Пазарджик, Варна. Повишава се заболеваемостта в София, Плевен, Враца, Смолян, Сливен и др. Издадени са препоръки към лечебните заведения за извънболнична помощ – медицинските центрове, диагностично-консултативните центрове, както и тези за спешна медицинска помощ, при възможност да разкрият грипни кабинети и да спрат профилактичната дейност и ваксинации. Заради висока заболеваемост и лоши метеорологични условия вчера беше преустановен учебният процес в 143 училища и детски градини. В грипна ваканция от 16 до 18 януари включително излизат школата в област Стара Загора, област Шумен и община Силистра, съобщиха от Министерството на образованието. Пикът на грипа се очаква в края на януари и началото на февруари, когато вълната ще обхване почти цялата страна. Още през декември точна прогноза за динамиката на заразата през януари направи пред „Труд” проф. Тодор Кантарджиев, национален консултант по микробиология и директор на Националния център по заразни и паразитни болести. В условията на нарастваща заболеваемост експертът препоръчва използване при нужда на противогрипни препарати. В момента на нашия пазар са достъпни два вида – единият под формата на таблетки, а другият – тип помпичка с инхалаторно ползване. Щамовете, които върлуват, са от тип А – H1N1 (Калифорния, близък до т.нар. свински грип) и H3N2, обяви главният държавен здравен инспектор д-р Ангел Кунчев. И двата бяха включени в състава на противогрипната ваксина, която беше разработена за настоящия есенно-зимен сезон. Характерни симптоми при грип са болки в мускулите, отпадналост, главоболие, втрисане, раздразнителност към светлина. Вирусът поваля буквално за няколко часа като при зараза най-важно е да се идентифицира причинителят, категорични са експертите. Антибиотиците не са решение срещу грип, освен в случай на настъпили усложнения и по преценка на лекуващия лекар. Нехарактерното за грипа тази година е, че у нас той настъпи с щамове от тип А, вместо от тип Б, както беше през последните години, каза още проф. Кантарджиев.   В шуменската болница слагат допълнителни легла Вълна от пациенти с респираторни заболявания отчитат в МБАЛ-Шумен и засега ръководството овладява ситуацията и се справя с допълнителни легла. Такива се поставят както в болнични стаи, така и в някои кабинети, които в другото време се ползват само за изследвания. Настаняват се болни с настинки и в допълнителен сектор на 10-ия етаж. Капацитетът на вътрешно отделение е 48 легла, а приетите са 60, каза зам.изпълнителният директор д-р Недко Тодоров. Непрекъснато се изписват и приемат нови пациенти. Запълнен е капацитетът и на детско отделение, но все още има резерви за прием пак с допълнителни легла. От началото на годината, за две седмици, в шуменската болница са били приети 210 души с респираторни заболявания. За същото време на м.г. са били двойно по-малко – 103-ма. Тази година грипната вълна дойде по-рано, миналата година напливът е бил през февруари, отчита д-р Тодоров. Той обаче уточнява, че хората с доказан серологично грип от тип А, са 7 души и те са настанени в инфекциозно отделение на шуменската болница. “Ситуацията не е обичайната, но катастрофална не може да се нарече”, казва д-р Тодоров. Коридорите на ДКЦ-1 в Шумен са пълни с чакащи болни пред кабинетите на джипитата. Хората негодуват срещу системата в здравеопазването. Някои от джипитата раздават маски на пациентите, за да не се разнасят зарази. РЗИ-Шумен обяви грипна епидемия в региона от понеделник заради завишена заболеваемост от 244 болни на 10 000 души и обяви, че са засегнати хора от всички възрасти. От инспекцията препоръчаха да се обяви грипна ваканция от 16 до 18 януари.   Висока заболеваемост в Бургас и Стара Загора Ваканцията може да бъде удължена В понеделник в Бургас бе обявена грипна епидемия, а резултатите, които получаваме във вторник за заболелите тогава хора, е още по-висока от предходните дни. Това съобщи пред “Труд” шефът на РЗИ в Бургас д-р Георги Паздеров. 92 са били случаите на грип в града в понеделник, миналата седмица, а този те са вече 167. В петък Противоепидемиологичния щаб ще заседава отново и е напълно възможно мерките да се удължат. Над 15% от учениците отсъстват заради грипа, като щамът протича с последващи усложнения, тежки бронхити и бронхопневмонии, и според медиците засяга най-вече деца от 0 до 14 години. Старозагорска област е първата в страната, която обяви грипна епидемия. Мерките по прекратяване на учебните занятия се взимат заради регистрираната висока заболеваемост през последната седмица – 265 на 10 000 души население. Има и шест изолирани грипни щама А H3N2, съобщи д-р Таня Перчемлиева, директор на Дирекция „Надзор на заразните болести” в Регионална здравна инспекция – Стара Загора. Тя добави, че се увеличават и случаите на пневмонии, които са резултат от самолечение или забавено лечение на вирусни инфекции.   В Търговище рекордьори по ваксини Антоанета Марчева  ТРУД, Търговище Повече от 5 години в област Търговище не е имало грипна епидемия и към момента заболяемостта е нормална за сезона. За миналата седмица е имало 122 заболели на 10 000 души население, сочат данните на РЗИ. Стойностите, които бележат предепидемия са над 200-220 заболели. През последните години до общи ваканции за областта не се е стигало. И миналата, и предходната година в областта не е бил засечен грипен щам. Едно от обясненията е големият процент поставени противогрипни ваксини. Само в РЗИ-инспекцията са били поставени ваксини на около 800 души. Отделно цели колективи на предприятия и учреждения също са се възползвали от тази превантивна мярка, много хора си купуват и сами ваксините. Болни от респираторни вируси и усложнения има значителен брой, казаха пък от областната болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Грипът захапа половин България\t\t\t"}
{"url": "https://trud.bg/%d0%b6%d0%b5%d0%bd%d0%b0%d1%82%d0%b0-%d0%bf%d1%8a%d1%82%d1%83%d0%b2%d0%b0%d0%bb%d0%b0-%d1%81%d1%8a%d1%81-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f-%d0%b7%d0%b0-%d0%bd%d0%b0%d0%bf/", "text": "Появи се нова версия за инцидента с нападнатите курсанти от Военния университет във Велико Търново. Жената, която е пътувала със задържания за нападението, твърди, че те се подигравали с тях и ги обиждали, информира  Зад волана на автомобила в неделя вечерта била Миглена Тодорова, а не задържаният Йордан, разказва жената. Колата с курсантите ги настигнала. „Шофирах и видях, че започнаха да ми присвяткат отзад, въпреки че изпреварването беше забранено. Карах си най-нормално. И след като ни изпревариха, ни показаха среден пръст. Половината ръка се виждаше и се виждаха военните му дрехи”, посочи приятелката на Йордан. Според жената започнало преследване и за да сплаши момчетата, Йордан извадил брадва. „Той не е искал да убие никого, просто да ги сплаши ли, не знам как да го нарека. Просто не беше редно от тяхна страна да ни застрашават на пътя. Той защитаваше мен, себе си и малкото, което нося”, подчерта Миглена. Родителите на курсантите обаче твърдят, че децата им са жертви на агресия, и искат строго наказание за нападателя. „Този човек не трябва да бъде съден за вандализъм, а за опит за предумишлено убийство, защото с действията си е застрашил живота на нашите деца”, категоричен е Йордан Банзов, баща на курсант. „Не може човек с 20 доказани престъпления да се разхожда на свобода. Толкова пъти задържан и пускан”, каза и Соня Атанасова, майка на курсант. Мъжът е задържан за 72 часа. Очаква се утре съдът в Казанлък да гледа мярката му за неотклонение „задържане под стража”. Днес четиримата курсанти бяха разпитани по случая. Те даваха обяснения за обстоятелствата, при които в неделя вечерта на пътя Сливен – Гурково е станало нападението с брадва срещу тях. По телефона един от курсантите каза, че не са виновни и не са го предизвикали нападението. Единствената реплика, която момчетата казали на мъжа, била: „Има ли проблем?”, след което той скочил с брадва от колата, а те се заключили, защото се изплашили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Жената, пътувала със задържания за нападение на курсанти от НВУ: Изпревариха ни и ни показаха среден пръст"}
{"url": "https://trud.bg/%d0%bc%d0%b0%d1%82%d0%b5%d1%80%d0%b8%d0%b0%d0%bb%d0%b8-%d0%b7%d0%b0-%d0%bf%d1%8a%d1%82%d0%bd%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81%d1%82-%d0%b8%d0%b7%d0%bf%d1%80%d0%b0/", "text": "Образователни материали по безопасност на движението получиха от Германия децата от две градини в Търговище. Помагалата, които включват свотлоотразителни шапки и жилетки, комплекти за първа помощ, пътни знаци и ред други, са осигурени от общината в град Котбус, която е побратимена на Търговище. Материалите са изпратени след визита на делегация от Германия миналото лято в българския град. Тогава в рамките на посещението гостите бяха в детски градини, където разгледаха мобилен център за безопасност на движението, както и специална площадка, пресъздаваща реална картина на движението, за да се научат децата как да пресичат, какво показва светофарът и т.н. Изпращането на материалите е част от обмена на добри практики между двете общини, съобщиха от местната администрация. В последните години тя възстановява и активизира сътрудничеството с побратимените градове. Дарението от Германия пък в градините отнесоха лично кметът на Търговище д-р Дарин Димитров и секретарят на общината Христалина Халачева, за да предадат посланията на колегите си от Котбус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Материали за пътна безопасност изпрати Котбус в Търговище\t\t\t"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b0-%d0%bf%d1%80%d0%b5%d0%b7%d0%b5%d0%bd%d1%82%d0%b8%d1%80%d0%b0-%d0%b1%d0%be%d1%81%d0%be%d0%bd/", "text": "Йорданка Благоева, първата ни световна рекордьорка в леката атлетика, презентира автобиографичната си книга „Босоногата кралица“. На церемонията в Музея на спорта дойдоха двама президенти – Петър Стоянов и Георги Първанов, треньори, ръководители, спортни величия. Луксозното изданието е от 250 страници, което е изпълнено с много спомени, размишления, житейски истини и илюстрирано с богат снимков материал. Йорданка Благоева е олимпийска вицешампионка в скока на височина от игрите в Мюнхен през 1972 г. и носителка на бронзово отличие от Монреал 76. Тя е още европейска шампионка в зала и е първата българска лекоатлетка, която поставя световен рекорд. В момента тя е заместник-председател на Българския олимпийски комитет.", "date": "2019.01.15", "title": " Йорданка Благоева презентира „Босоногата кралица“"}
{"url": "https://trud.bg/%d0%b0%d0%b1%d0%b2-%d0%b8%d1%81%d0%ba%d0%b0-%d0%b2%d0%be%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d0%ba%d1%8a%d0%bc-%d0%ba%d0%b0%d0%b1%d0%b8%d0%bd%d0%b5%d1%82%d0%b0/", "text": "Ще представим на две от парламентарно представените сили („БСП за България“ и ДПС, които демонстрират опозиционост) нашите обосновани предложения за вот на недоверие към кабинета. Първото е за цялостно творчество на правителството, заради провала му в редица сектори като здравеопазване, борба с демографската криза, енергиен сектор, сигурност, международна политика и редица други. Вторият вариант е свързан с модернизацията на Българската армия. Това заяви по време на пресконференция председателят на АБВ Румен Петков, съобщават от партията. По думите му,  в доклада на военния министър, който е свързан със закупуването на нов боен самолет, има достатъчно основания за искането на такъв вот, тъй като в документа се посочват поне пет несъответствия с изискванията на държавата за закупуване на такъв тип бойна техника. „Първо ние сме задали едни условия, с които изолираме две от най-големите световни компании за производство на изтребители. За да осигурим неучастието им  в конкурса ни, вземаме решение в Народното събрание и днес правителството иска парламентът да преосмисли това си решение. Това е не просто национално предателство за момента, но и за в бъдеще. Защото 15 милиона лева повече ще плащат нашите ВВС годишно ако са въоръжени с F 16, в сравнение с друг тип самолети. За това много важно е господин Каракачанов да излезе и да коментира всеки един от текстовете, които е подписал“. Тезата на Румен Петков допълни зам.-председателят на АБВ Любомира Ганчева, която представи по-подробно мотивите на партията за искания вот на недоверие за цялостна политика. „За 2018 година третият управленски мандат на ГЕРБ  бе белязан от непрестанни оценки за системни провали във всяка една сфера.Тези провали дават своя резултат. Обществото става все по-бедно, а проблемите в държавата се умножават и засилват. В областта на демографската и социална политика ситуацията придобива все по-зловещи измерения, водещи до рекордно висока смъртност, ниска раждаемост и най-високите нива на  бедност в ЕС“, посочи Ганчева. Тя изреди и още редица примери за конкретни провали на управлението на държавата, които дават основание за вот на недоверие за цялостна политика.  Сред тях  са съсипването на българското здравеопазване, в което се правят само реформи на парче, а пациентите се разглеждат като източник на средства. Пример бе даден и с неадекватната ни външна политика, която прави страната ни член на ЕС и НАТО, от когото нищо не зависи, дори когато България  председателства Съвета на ЕС. Kатастрофата в Агенцията по вписванията, сривът на Търговския регистър, провалът на БАБХ при опитите си за овладяването на чумните епидемии при свинете и дребните преживни домашни, катастрофата с фалита на застрахователната компания „Олимпик“, при която заради липса на контрол от страна на държавата управляващите допуснаха 200 000 български граждани да останат без застраховки за своите автомобили,  бяха сред останалите мотиви посочени от партията за поискания вот на недоверие. От политическата сила припомниха и че продължава пилеене на средства в бордовете, непрофесионалното и политическо кадруване в тях, порочната и грозна практика партийни представители да бъдат хранени по такъв циничен начин за сметка на обществото. Не на последно място от АБВ изтъкнаха и проблемите в сектор енергетика, които водят след себе си непрестанни повишавания на  цените на тока и парното. И то на фона на това, че страната ни подкрепя в нарушение на европейските изисквания чужди ТЕЦ-ве, за сметка на българските централи, престъпно забавя изграждането на така необходимата ни втора ядрена централа в Белене и няма никаква яснота дали все пак през територията на България ще премине част от газопровода „Турски поток“. В заключение Румен Петков отговори и на журналистически въпрос, свързан с изявления на военния министър Каракачанов, след срещата помежду им.  „Когато той направи своите изявления излъчваше интелект на пластмасово копче, вярно голямо, зашито на балтон на подлога, обслужваща чужди интереси. Иначе нашият разговор преди това беше много коректен, а ние с него сме приятели от 1993-4 година. Той не можа да ме убеди в своите аргументи, а аз включително го питах как оценява доклада, който е внесъл. Питах го, дали го е чел. Защото да  внесеш доклад, който обяснява, че по никой начин не трябва да се тръгва към изпълняване на процедурата за закупуване на F-16, това е кураж! Това е патриотично решение! Аз през последните месеци като гледам абревиатурата „ОП“ се сещам, разбира се, за „Обединени патриоти“, но си мисля дали в основата й не е „Огради и паспорти“. Защото това също е ОП и си мисля, дали това не една възможност за развитие в средносрочна перспектива“, посочи той. От партията излязоха и с позиция за името на Македония. Управляващите се оттеглиха от процеса по новото име на Р Македония, когато този въпрос стана световен, и не защитиха националните ни интереси. Това заяви по време на пресконференцията лидерът на АБВ – Младежи Пламена Заячка. „Преди 27 години България призна първа независимостта на Р Македония. Сега, толкова време по-късно, ние все още нямаме стратегия за развитие на отношенията ни със западната ни съседка. Най-яркия пример за това е, че правителството ни прие с еднакъв ентусиазъм и двете предложени имена „Северна“ и „Илинденска“ Македония. Съвсем скоро от управлението на нашата държава се чу даже, че новото й име няма значение.  Всъщност България се оттегли от този въпрос след намесата на НАТО и ЕС, като посочи, че това е тема на разговор единствено между Р Македония и Гърция. С това отстъпихме от всякакви национални интереси, които има в случая нашата държава. Недоумяваме тази позиция от страна на българското правителство и на тези политически сили в него, които излъчват пасивност и предпочитат да нямат никакви позиция по отношение на тази тема“, посочи тя. Заячка припомни, че на 12.01.2019 г. македонският парламент  гласува промените в конституцията и новото име на нашата съседка, но отново не последва реакция от управляващите у нас. „Външното ни министерство заяви, че България ще постави конкретни условия по членството на Македония в ЕС. Питаме, как ще стане това при условие, че ние една година не правим нищо? По договора за приятелство, добросъседство и сътрудничество, който подписахме през 2017 г. също не се прави нищо.За това питаме: Какво прави България и какви действия ще предприеме за защита на българите, които са се самоопределили публично като такива в Македония? Как ще защитим техните права? Ще бъде ли поставен изобщо този въпрос и какъв сигнал даваме на тези, пак казвам, определили се публично като българи в Македония“?  „На този фон сформираната между двете държави мултидисциплинарна комисия проведе едва няколко срещи за една година и единствено уточни няколко общи чествания. Това е резултата от работата на тази комисия до момента. Правителството не даде мандат на нашите представители в тази комисия да защитават националните ни интереси. Не даде мандат и да постави въпроса за характера на Илинденско-Преображенското въстание, както  и да защити правата на редица български писатели, сред които Димитър Талев, Христо Смирненски, Никола Вапцаров, който в Македония се определят като македонски“, зави още председателят на АБВ -Младежи. „За това ние от АБВ считаме за победа и сме горди, че със съдействието на посланика на Р Македония в България и подкрепата на издателството, което има правата за издаване на книгите на Талев, ще организираме представяне на българския писател в Македония“. В заключение Заячка отбеляза, че в региона се нагнетява напрежение, особено след отпадането на граничния режим между Албания и Косово и подчерта, че процеса ще продължи и в Македония. „Сега е момента България да заяви своите интереси и в НАТО, и в ЕС. Не можем да приеме за сериозно твърдението, че ще ги заявим някога, когато към тези съюзи бъде присъединена и Македония“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.15", "title": " АБВ иска вот на недоверие към кабинета\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%80%d1%83%d0%bc%d1%8a%d0%bd%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81/", "text": "Вицепремиерът и министър на външните работи Екатерина Захариева заяви, че моментът, в който ще се случи Румънското председателство, е тежък и предизвикателен за Европа. „И Румъния ще бъде много заета през следващите месеци, защото са огромни натискът и очакванията към точно това европредседателство, което е в края на мандата на настоящата Европейска комисия и в период на избори за следващ Европейски парламент. Убедена съм, че мотото „Сближаване – обща европейска ценност“ надгражда очакванията на всички европейски граждани“, заяви външният министър. Румънското председателство на Съвета на ЕС ще бъде предизвикателно и трудно, но и изпълнено с много възможности, заяви Захариева, която взе участие в представянето на приоритетите на Румънското председателство на Съвета на ЕС. „С Румъния не само че имаме обща граница, но и заедно вървяхме по пътя на нашата мечта да бъдем членове на ЕС. Имахме доста общи предизвикателства и дори и сега – по време на първите ни председателства, имаме много сходни приоритети и предизвикателства. Искам да благодаря на Румъния, че така, както повелява традицията, ще надгражда над другите председателства“, заяви външният министър. Вицепремиерът припомни, че от тази година България пое председателството на Черноморското икономическо сътрудничество и обясни, че заедно с Румънското председателство на Съвета на ЕС се планират общи инициативи. „Искаме да увеличим икономическата връзка така, че гражданите на всички черноморски държави да усетят това сближаване“, заяви тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Министър Захариева: Румънското председателство се случва в тежък и предизвикателен момент за Европа"}
{"url": "https://trud.bg/%d0%ba%d0%be%d0%bd%d1%82%d1%83%d0%b7%d0%b8%d0%b8-%d1%81%d0%bf%d1%80%d1%8f%d1%85%d0%b0-%d0%b0%d1%81%d0%be%d0%b2%d0%b5-%d0%bd%d0%b0-%d0%b4%d0%be%d0%bc%d0%b0%d0%ba%d0%b8%d0%bd%d0%b8%d1%82%d0%b5/", "text": "Австралийските надежди за нещо повече на домашния турнир от Големи шлем получиха тежък удар с травмите на Ник Кириос и Танаси Кокинакис. Кок напусна корта при 7:5, 2:4 срещу Таро Даниел (Япония), а първата ракета Кириос все пак доигра мача си с Милош Раонич (Канада), но загуби с 4:6, 6:7 (5), 4:6.  „Предавам се, взех четири таблетки, а става все по-зле – оплака се Ник на треньора си по време на мача. – Ужасно е, пълно лай*но! Не знам как може скапаната болка да се увеличи толкова за три ши*бани гейма! Ще си откъсна топките, но с това коляно няма как да бия сервис.“", "date": "2019.01.15", "title": " Контузии спряха асове на домакините в Мелбърн"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b2-%d0%b1%d1%83%d1%80%d0%b3%d0%b0%d1%81-%d0%b4%d0%b2%d0%b0%d0%bc%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d1%81%d0%b0-%d0%be%d0%b1%d0%b3/", "text": "Двама пенсионери са обгазени при пожар в бургаския жк „Меден рудник“. Късо съединение в контакт, в който е бил включен климатик, е причината за стихията. От пожара едната от стаите на апартамента е изцяло изгоряла, а останалите са опушени, съобщиха от ОД на МВР. Двамата обитатели на жилището – 66 годишна бургазлийка и 70-годишният й съпруг са обгазени и с екип на „Спешна помощ” са откарани в УМБАЛ – Бургас. Работата по случая продължава от служители на Четвърто Районно управление – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.15", "title": " Пожар в Бургас, двама пенсионери са обгазени"}
