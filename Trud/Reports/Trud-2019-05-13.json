{"url": "https://trud.bg/%d0%b4-%d1%80-%d0%bc%d0%b0%d0%b4%d0%b6%d0%b0%d1%80%d0%be%d0%b2-%d0%b2%d1%81%d0%b8%d1%87%d0%ba%d0%b8-%d0%bf%d0%b5%d0%b4%d0%b8%d0%b0%d1%82%d1%80%d0%b8%d1%87%d0%bd%d0%b8-%d0%b8-%d0%bf%d1%83%d0%bb%d0%bc/", "text": "“Всички пътеки, свързани с Педиатрия и Пулмология трябва да бъдат повишени след 1 юни с преподписването на Анекса към НРД 2018“, категоричен беше председателят на БЛС д-р Иван Маджаров след среща в НЗОК с министъра на здравеопазването Кирил Ананиев и шефа на Касата д-р Дечо Дечев, съобщават от съюза. Председателят на БЛС добави, че е поискано и завишаване на цените при някои КП по детска хирургия, които са с висока социална значимост, голям обем и сложност. Д-р Маджаров обясни, че е важно всички пътеки, които в сега действащия Анекс към НРД 2018, са общи за деца и възрастнида бъдат разделени в отделен Пакет и да бъдат финансирани изцяло като Пакет Педиатрия.  „Увеличение трябва да има и на КП, които се работят предимно в Общинските болници: свързани с остър и хроничен пиелонефрит, хронична сърдечна недостатъчност, ритъмни нарушения, както и някои пътеки от Токсикологията “, добави още председателят на БЛС. „Опитваме се да създадем съвсем нова политика в областта на здравеопазването, за пръв път Пулмологията и Педиатрията ще бъдат изведени като приоритет. До сега не се давало превес на една или друга специалност“ , обясни д-р Маджаров. Относно поисканото от БЛС въвеждане на потребителска такса за преглед на дете, която да бъде поета от държавата, председателят на БЛС   д-р Иван Маджаров обясни: „Категорично искам да заявя, че ние не искаме родителите да бъдат натоварвани с допълнителни разходи, редно е ние, заедно с държавата, да намерим механизъм, по който педиатрите да се чувстват оценени и да нямат усещането, че за тяхна сметка се правят социални политики. „След срещата министърът на здравеопазването Кирил Ананиев заяви:  „Увеличаваме цените на някои КП, които дълги години не са били остойностявани и цените им не са променяни. Най-голям акцент поставяме върху Педиатрията и Пулмологията, но това не означава, че няма да има увеличение и на цените и на други пътеки.“  Предстои от МЗ и НЗОК да направят анализ на внесените от БЛС предложения.", "date": "2019.05.13", "title": " Д-р Маджаров: Всички педиатрични и пулмологични пътеки трябва да бъдат повишени от 1 юни"}
{"url": "https://trud.bg/%d0%b0%d1%81%d0%b8%d0%bc-%d0%b0%d0%b4%d0%b5%d0%bc%d0%be%d0%b2-%d0%bf%d0%be%d0%bc%d0%bd%d1%8f-%d0%bf%d1%80%d0%b0%d0%b7%d0%bd%d0%b8%d1%82%d0%b5-%d0%bc%d0%b0%d0%b3%d0%b0%d0%b7%d0%b8%d0%bd%d0%b8-%d0%b8/", "text": "Да пътуваме свободно навсякъде в Европейския съюз, да учим и работим в Европа, да развиваме инфраструктурата и икономиката на България с европейската солидарност – не можем да се откажем от това. Вече изграденото доверие на европейските институции към страната ни чрез доверието в премиера Бойко Борисов и неговата работа за просперитета и благото на всички хора са доказателството, че Европа е с нас. Затова и победата ни е важна, тя е гаранцията, че ще можем да разчитаме на това и в бъдеще. Това каза днес петият в листата на ГЕРБ и СДС Асим Адемов на среща с млади хора в тетевенското село – Глогово. Предимно млади хора от едно от най-многолюдните населени места в общината дойдоха да разговарят с Адемов, когото познават вече. „По време на мандата посетих училища в община Тетевен, тук проведохме и инициативата „Да върнем родителите в училище“, имам отлични впечатления от кмета Мадлена Бояджиева, виждам усилията, които полага да подобри живота във всяко населено място, трудно е, изисква време, но без общите усилия на всички става още по-трудно за нея. Затова и европейската солидарност при реализирането на различни проекти е важна за всяка местна власт. Вие, младите, не помните онези години с празните магазини, с фалиралите банки, с изолацията на България, а сега този, който ни доведе до това – е в листата на БСП“, поясни Адемов. Той представи листата пред събеседниците си и разговаря с тях за техните проблеми и очаквания. „И тази наша кампания е лице в лице с хората, така работи ГЕРБ, затова и винаги побеждава. Защото ние не сме просто някакви чиновници в ЕП, ние сме хората, които вие изпращате там, за да защитаваме вашите интереси. Затова и заръките, които ще дадете, ще бъдат предадени и в нашата партия, и в групата на Европейската народна партия, където ние сме членове. А това е най-голямото европейско семейство с най-силен глас в парламента“, каза още той и акцентира, че няма населено място, в което да няма присъствие на европейската солидарност. „Наша задача е да продължим да водим страната ни по европейския път, никакво отклонение, никакво колебание. Номер 12 в бюлетината не е просто номерът на поредната победа за ГЕРБ – това е номерът, който гарантира на страната ни европейска подкрепа, европейско финансиране, свобода на движение, гарантира продължаване на демократичните процеси, отстояване на всички интереси на България пред Брюксел. Затова с номер 12 в бюлетината, за да имаме самочувствието за успели хора, на хора, които са с победителите“, призова Адемов. В срещата участва и общинският ръководител на ГЕРБ Мадлена Бояджиева, която като кмет на община Тетевен информира хората за това, което е направено в техните населени места и за това, което предстои до края на мандата й.  Езикът на омразата, който наложиха нашите опоненти и особено водачът на листата им, който е разследван за пране на пари в особено големи размери, – това не е моделът на ГЕРБ. Напротив – ние сме позитивни и целеустремени към най-важното – победа на здравия разум и градивната сила – ПП ГЕРБ, каза в заключение Адемов. Адемов говори още за фалшивите новини. „Само лъжи, лъжи, лъжи – това чуваме от нашите опоненти“, подчерта още Асим Адемов. Той призова хората добре да помислят колко важно е да съхраним стабилността в държавата, за да продължи тя да се развива в правилната посока. А това може гарантирано да стане с номер 12 в бюлетината. „Лесно може да се критикува, но никой не предлага нищо по-добро от ГЕРБ“, коментираха участници в срещата. „Ние имаме синхрон в работата си – евродепутати, правителство, местна власат – и всички заедно с вас сме устремени към добро“, завърши Адемов. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Асим Адемов: Помня празните магазини и фалиралите банки, а сега човекът, който ни докара до това – е в листата на БСП\t"}
{"url": "https://trud.bg/%d1%85%d0%b0%d0%be%d1%81-%d1%81-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b7%d0%b0-%d0%b4%d0%b8%d1%80%d0%b5%d0%ba%d1%82%d0%bd%d0%b8-%d0%bf%d0%bb%d0%b0%d1%89%d0%b0%d0%bd%d0%b8/", "text": "Опашки пред общинските служби по земеделие Пълен хаос цари и тази година с подаването на заявления за директните плащания на площ, оплакаха се пред “Труд” земеделски производители. Кампанията трябваше да започне на 1 март, но това не се случи, защото системата не работеше, разказа Коста Петров, председател на сдружение “Българска праскова”. Когато дойде моментът да подаваме заявления, косите ни се изправят. Връщат ни по 2-3 пъти и все има грешки, и все липсват документи, посочи той. Всяка година министерство на земеделието уж прави подобрения в системата, а в същото време тя става все по-сложна, категоричен беше фермерът. По думите му на стопаните им се налага да губят по две седмици в годината по администрациите, вместо да са на полето.  Системата е сложна и обременена, а накрая парите отиват при “чертожниците” – тези, които държат земята, а не при тези, които произвеждат, заяви Петров. Всяка година кампанията стартира със закъснение, като причината обикновено е в информационната система. Колегите, които отидоха в първите дни, ги върнаха, не могат да им приемат документите, разказа председателят на сдружението. Според Мария Милтенова, председател на Съюза на градинарите, причина за забавянето е задължителната регистрация на правни основания за ползване на земеделските земи. Те бяха въведени през 2015 г., като срокът за регистрацията на документи, доказващи наличие на правни основания, беше до 15 февруари. От миналата година той вече е удължен до края на периода за подаване на заявления за подпомагане. Въпреки това и тази година опашки се извиха пред общинските служби по земеделие. Затова земеделското министерство предвижда да удължи срока на кампанията с 1 седмица – до 23 май. Очаква се до 15 май ЕК да се произнесе дали срокът може да бъде удължен.", "date": "2019.05.13", "title": " Хаос с кампанията за директни плащания на фермерите\t"}
{"url": "https://trud.bg/%d1%81%d1%8a%d1%80%d1%86%d0%b5-%d0%bf%d0%be%d0%b3%d1%83%d0%b1%d0%b2%d0%b0-70-%d1%85%d0%b8%d0%bb%d1%8f%d0%b4%d0%b8-%d0%b4%d1%83%d1%88%d0%b8-%d0%b3%d0%be%d0%b4%d0%b8%d1%88%d0%bd%d0%be/", "text": "Около 70 000 българи годишно умират от сърдечни заболявания, а в 70% от случаите смъртта настъпва внезапно. Данните изнесе Сдружението по кардиостимулация и електрофизиология в България по повод предстоящия международен конгрес на съсловната организация. Той ще е в периода 17-19 май в Златни пясъци и ще събере светила от Германия, Полша, Сърбия, Швейцария, Великобритания, Чехия и България. Когато настъпи сърдечен арест извън болница, смъртността е висока, а за България достига почти 100%. Има три важни стъпки, които всеки трябва да следва, ако види припаднал човек – да провери дали диша, да се обади на 112 и да започне сърдечен масаж, посъветва д-р Васил Трайков, председател на сдружението.", "date": "2019.05.13", "title": " Сърце погубва 70 хиляди души годишно\t"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b4%d0%bd%d0%b5%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%be%d0%b8%d0%b7%d0%b2%d0%b5%d0%b6%d0%b4%d0%b0-3-%d0%bf/", "text": "Кандидатът за евродепутат от листата на ГЕРБ-СДС Ева Майдел се срещна днес със собствениците и работещите в две от водещите машиностроителни фирми в България. Дружествата произвеждат машини за хранителната, млекопреработвателната и винарската промишленост и вече 30 години са едни от основните работодателите в Хасково. „Всеки, който твърди, че икономиката не работи, лъже.ДнесбрутниятвътрешенпродуктнаБългария е най-висок в историята и три пъти по-високо колкото през 1989 г. Прогнозата на Европейската комисия поставя България в топ 3 на държавите с най-високикономически растеж за 2020 г. с 3.6%, което е много над средното за ЕС. Това доказва, че всичко, което в ГЕРБ правим – от магистрали, през добри отношения с европейските институции заради еврофондовете, до привличане на чужди инвестиции, е с тази важна цел – развитие на икономиката, за да растат доходите.“ Това заяви кандидатът за евродепутат от ГЕРБ Ева Майдел по време на срещите си във водещите машиностроителни предприятия в Хасково. „Избрахме да се срещнем с Вас и да разгледаме Вашите производства, защото Вие сте две от най-устойчивите фирми в Хасковски регион“, каза народният представител от ГЕРБ Евгения Ангелова. Тя запозна Ева Майдел със създателите на Донидо АД и ПИМ ООД и изтъкна, че това са фирми, които работят в по-голямата си част за външния пазар, не само в Европа, но и в САЩ и Русия. Сериозният бизнес вече осъзнава огромното предимство на общия европейски пазар и затова настоява за спазване на всички регламенти, които гарантират на предприемачите свободна търговия“, подчерта тя. В продължение на срещите и разговора си с български компании, Ева Майдел се запозна с развитието и нуждите на хасковските компании за производство на машини за хранително-вкусовата индустрия ПИМ и Донидо. Ева Майдел има информационен офис в Хасково и през последните години осъществи и подкрепи редица инициативи в региона, включително и организира работно посещение на хасковски предприемачи в Брюксел и срещи с потенциални партньори. Избори 2019. Платено съдържание. Купуването и продаването на гласове е престъпление.", "date": "2019.05.13", "title": " Ева Майдел: Днес България произвежда 3 пъти повече отколкото през 1989 г.\t"}
{"url": "https://trud.bg/%d1%81%d0%ba%d0%b0%d1%83%d1%82%d0%b8-%d0%be%d1%82-%d0%b5%d0%bb%d0%b5%d0%bd%d0%b0-%d0%bf%d0%be%d1%87%d0%b8%d1%81%d1%82%d0%b8%d1%85%d0%b0-%d1%85%d1%80%d0%b8%d1%81%d1%82%d0%be%d0%b2%d1%81%d0%ba%d0%b8/", "text": "Организацията  на българските скаути, съвместно с WWF-България организираха в събота, 11 май, национална кампания под надслов „Ден на реките“. Повече от 500 доброволци и членове на ОБС почистиха водоемите в 9 български града – София, Варна, Шумен, Плевен, Елена, Свищов, Смолян, Русе и Шабла. Скаутски клуб „Острец“-гр.Елена, представители на WWF-България и доброволци се включиха в кампанията, като разчистваха край Христовския водопад в Еленския балкан. С ентусиазъм и желание газиха реката и изваждаха клоните от водоема. Ушириха пътеките до водопада. Постараха се да направят още по-приветливи за посетителите местата за отдих. Боядисаха огнището и поставиха нова обезопасителна ограда. „Природата е наш дом и ние трябва да се грижим за нея. Благодаря на всички, които откликнаха на поканата за участие в инициативата. Всяка малка добринка, която направим днес, води към по-добро утре“, е убедена Даниела Кънчева, клубен водач на еленските скаути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Скаути от Елена почистиха Христовския водопад\t"}
{"url": "https://trud.bg/%d0%bd%d0%b0%d0%b4-2-%d1%82%d0%be%d0%bd%d0%b0-%d1%81%d1%82%d1%8a%d0%ba%d0%bb%d0%b0-%d1%83%d0%b1%d0%b8%d1%85%d0%b0-%d1%88%d0%be%d1%84%d1%8c%d0%be%d1%80/", "text": "Трудова злополука в цех за дограма в шуменското село Хан Крум е завършила фатално със смърт за шофьор днес късно следобяд. На мястото все още има следствена група, която изяснява причините, научи „Труд“. Загинал е 42-годишен мъж от Търговище. Той отишъл с камион, натоварен със стъклопакети, за да ги разтовари във фирмата. Слязъл, отворил камиона и стъклопакетите се изсипали върху него внезапно. Най-вероятно не са били добре закрепени и при пътуването са се разместили. Над 2 тона стъкла са го засипали, казаха запознати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Над 2 тона стъкла убиха шофьор"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-401/", "text": "Прехвърляме имот само след платен данък сгради Проверката за наличие на задължения ще става служебно. Има вариант купувачът да внесе сумите в общинския бюджет.             Луксозните имоти в София поскъпнаха с 6% Редица дружества се разрастват и искат да се преместят в свое помещение. Купуват малки бизнес сгради вместо къщи.             Кога мога да използвам ученически отпуск Трудово-правна консултация на „Труд“.           “Тихина” чества половинвековен юбилей Отрядът на българските „тюлени“ се формира по натовски до 2023 г. По умения никога не са отстъпвали на американските командоси.             Толерантността е в ДНК-то на народа ми През втората половина на 2020 г. доставяме първите количества на азербайджански газ до България, казва Н. Пр. Наргиз Гурбанова, посланик на Азербайджан в България, в интервю за „Труд“.           Странстващият фотоотшелник Силует на чешкия документален фотограф Йозеф Куделка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Вижте акцентите в броя на вестник „Труд“ във вторник, 14 май 2019"}
{"url": "https://trud.bg/%d0%ba%d0%be%d0%b3%d0%b0-%d0%bc%d0%be%d0%b3%d0%b0-%d0%b4%d0%b0-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bc-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b8-%d0%be%d1%82%d0%bf/", "text": "Въпрос:  Студент съм в редовна форма на обучение и работя на пълен работен ден. Кога мога да използвам ученически отпуск със знанието и писменото съгласие на работодателя? Ив. Георгиев, гр. Сливен Отговор:  За да има работникът или служителят право на платен отпуск за обучение, трябва да бъдат изпълнени следните изисквания: да учи в средно или висше училище без откъсване от производството и да има съгласието на работодателя за това. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Кога мога да използвам ученически отпуск"}
{"url": "https://trud.bg/%d0%bd%d0%be%d0%b2-%d0%bf%d0%bb%d0%b0%d0%bd-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%bf%d1%80%d0%b5%d0%b4%d0%b2%d0%b8/", "text": "Езерото „Ариана“ ще може да продължи да е ледена пързалка  В нов проект на Подробния устройствен план за Борисовата градина се предвижда стадион „Юнак“ да се ремонтира, и да се възстанови оригиналния му облик. Столичани вече могат да се запознаят с   Той бе предоставен от направление „Архитектура и градоустройство“ на Столичната община на три районни администрации, на чиято територия е разположен паркът – „Средец“, „Лозенец“ и „Изгрев“ и по него се очаква да започне обществено обсъждане. С разработването на плана ще се избегне застрояването на парка, а той ще се върне към автентичния си вид с минимални намеси по вече съществуващите сгради и съоръжения. За ново строителство в очертанията на Националния стадион и стадион „Българска армия“ се допуска само модернизация чрез частично покриване на трибуните с леки подвижни козирки. Планът предвижда софиянци да могат да гледат града си и парка от високо изгледна площадка в сградата на телевизионната кула. Преместваемите обекти около езерото „Ариана“ трябва да бъдат премахнати, а бирарията възстановена в автентичния й вид. Самото езеро може да продължи да действа като ледена пързалка през зимата. Частната собственост на затворената къпалня „Мария Луиза“ не следва да възпрепятства отварянето й, пише в ПУП-а. Предвижа се определяне на къпалнята като обект със самостоятелна висока културна значимост, за който е необходимо да се определи самостоятелна превантивна устройствена защита в рамките на охранителната зона на резервата. Ново застрояване се предвижда единствено в зоната между Розариума и ул. „Драган Цанков”. Предвидената сграда е висока максимално 10 м. и е предназначена за музей „Зелената памет на София”, в която може да се да се помещава и парковата администрация. Предоставена е възможност за връщане на оригиналното му място на т.нар. Горски дом (дърворезбована архитектурна композиция) към ул. „Незабравка”. Предвижда се възстановяване на „Трите Дансинга“, както и изграждане на подлез към пешеходния тротоар пред сградата на Строителния техникум. По отношение на настилките е предвидено спазване на оригиналната концепция, според която алеите се настилат с щуп. За резерватната част и охранителната й зона до бул. Яворов се допуска вместо щуп да се използва трайна настилка с подобна визия, а за лесопарковите участъци – водопропусклива настилка. На мястото на конната база и игрищата на „Спортна София“ се планира формирането на паркова композиция. Двата обекта ще се преместят на други места в парка. В зоната на автокъща „Капитолия“ се предвижда изграждането на подземен паркинг. Допуска се реконструкция сграда срещу подхода към ресторант „Ловен дом” за нуждите на база за конна езда без промяна на параметрите. За център за спорт и култура „Пионер” се предвижда изграждането на изцяло нов комплекс, който ще поеме и част от спортните съоръжения на Спортна София. Ще бъде реконструирано т.нар. „Климатично училище“. За Лятната читалня се предвижда възстановяване по автентични данни на павилиона за книги.  Планира се запазване на участъка от жп линията, който да бъде използван за атракцион. В цялата „Борисова градина“ няма да се допуска разполагане на никакви рекламни елементи, както самостоятелно, така и по сгради, съоръжения с постоянен и временен характер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Нов план на Борисовата градина предвижда възстановяване на стадион „Юнак“\t"}
{"url": "https://trud.bg/%d0%bf%d1%80%d0%b5%d1%85%d0%b2%d1%8a%d1%80%d0%bb%d1%8f%d0%bc%d0%b5-%d0%b8%d0%bc%d0%be%d1%82-%d1%81%d0%b0%d0%bc%d0%be-%d1%81%d0%bb%d0%b5%d0%b4-%d0%bf%d0%bb%d0%b0%d1%82%d0%b5%d0%bd-%d0%b4%d0%b0%d0%bd/", "text": "Има вариант купувачът да внесе сумите в общинския бюджет Хората и фирмите ще може да продадат имот, само след като бъде пратен данък сгради. Това предвиждат промени в Закона за местните данъци и такси, които са пуснати за обществено обсъждане от правителството. Съдиите, нотариусите, областните управители, кметовете на общини и други длъжностни лица извършват сделката или действието, с което се прехвърля недвижим имот, учредяват се, прехвърлят се, изменят се или се прекратяват вещни права върху имот, след като установят, че е изпълнено задължението за заплащане на данък сгради, гласи предложеният нов текст от закона. В промените специално е посочено, че имотът може да бъде продаден и без данъкът да е платен, ако все още не са изтекли сроковете за внасяне на сумите в общинския бюджет. Например искате да продадете апартамента си през месец май. Но в закона е записано, че данъкът върху недвижимите имоти се плаща на две равни вноски в срок до 30 юни и до 31 октомври на годината, за която е дължим. В този случай жилището може да бъде прехвърлено и без данъкът за настоящата година да е платен, защото срокът за първата вноска е до 30 юни. Но за да стане сделката не трябва да имате стари задължения за данък сгради от минали години. С промените в закона е предвиден още един вариант за прехвърляне на жилището без данъкът да е платен – ако собственикът на апартамента писмено декларира съгласието си общинските вземания да бъдат погасени срещу част от сумата, която ще получи от продажбата на имота и купувачът внесе средствата в общинския бюджет. Това уточнение е полезно, тъй като много хора продават имот именно защото имат нужда от пари в брой за покриване на основните си нужди. В този случай купувачът ще може да плати дължимите налози дори за няколко години назад, като внесената в общината сума ще бъде приспадната от договорената с продавача цена. Проверката дали данък сгради е платен ще се прави служебно от администрацията и хората няма да има нужда да представят бележки за внасяне на сумата. Проверката дали собственикът на имота има задължения към общината ще става чрез онлайн достъп до базата данни на Министерството на финансите. Общините предоставят ежедневна информация по електронен път на Министерството на финансите за регистрираните имоти и автомобили, техните собственици, ползваните облекчения и размера на налозите – направените плащания и наличните задължения. Достъпът на длъжностните лица до тази информация е безплатен. Досега нотариусите имаха задължение при сделка да проверяват само дали е платен данъка за прехвърляне на имота.   Кучетата без специална регистрация в кметството При покупка на куче стопанинът му може да си спести ходенето до общината и подаването на декларация за придобиването му, предвиждат предложените промени в ЗМДТ. В момента тази декларация задължително трябва да бъде подадена в 3-месечен срок от придобиване на кучето. С промените това изискване ще отпадне за стопаните, които изпълнят Закона за ветеринарномедицинската дейност, според който на кучето трябва да бъде издаден паспорт с отбелязване за извършена ваксинация и обезпаразитяване. Според действащите в момента текстове на този закон, ветеринарният лекар изпраща ежемесечно данните от ветеринарномедицинския паспорт на всяко регистрирано куче в областната дирекция по безопасност на храните и в съответната община и няма нужда собственикът да подава отделна декларация.   Една декларация по-малко при наследяване на жилище Облекчават работата на нотариусите При придобиването на имот по наследство отпада изискването за подаване на декларация в общината за смяна на собствеността. В регистрите на общината собственикът ще се сменя служебно на база декларацията за откриване на наследството, която и към момента трябва да бъде подадена. В нея се пише кои са наследниците и техните дялове. Аналогично ще отпадне задължението за подаване на декларация за придобиване на кола по наследство. При придобиване на новопостроен апартамент размерът на данък сгради ще се определя от чиновниците на база информацията, която имат са сградата и имота. От началото тази година гражданите бяха облекчени и при придобиването на новопостроен имот те вече не подават данни. Тази информация сега се дава от възложителя на проекта. С новите промени бизнесът ще бъде облекчен и данъкът ще се определя изцяло служебно. Ще отпадне и задължението нотариусите да уведомяват общините за всяка сключена сделка тъй като тази информация се подава от Агенция по вписванията.   По-кратък срок за административни услуги Обработват формулярите за 7 дни Общинските чиновници ще трябва да работят много по-бързо с предложените промени в Закона за местните данъци и такси. Срокът за извършване на редица административни услуги, свързани с териториалното и селищното устройство, архитектурата, строителството и кадастъра ще бъде намален от 1 месец на 14 дни. Сред тези услуги са издаване на скица за недвижим имот; издаване на скица за недвижим имот с указан начин на застрояване; определяне на строителна линия и ниво на строеж; издаване на удостоверения за факти и обстоятелства по териториалното и селищното устройство; заверяване на преписи от документи и на копия от планове и документацията към тях; както и други административни услуги, които обхващат дейностите във връзка с териториалното и селищното устройство, архитектурата и строителството. С промените в закона се поставя още един срок, който ще ускори работата на чиновниците. Обработката на подадените в общината декларации, актуализирането на данните за имотите и колите ще става максимално в 7-дневен срок, считано от деня на подаване на съответната декларация. При неспазване на определените в нормативен акт срокове за извършване на административни услуги от общините, както и на сроковете за издаване на удостоверения за регистрация за извършване на стопанска дейност, на разрешение или удостоверение за отделна сделка, размерът на дължимата такса ще се намалява с 1% на ден, но не повече от 30 на сто от пълния й размер.   Отписваме колата само в КАТ Старите коли, които са дадени за скрап, ще бъдат дерегистрирани само в КАТ. Прекратяването на регистрация на автомобил от общинските служители ще става служебно, въз основа на данни от регистъра на превозните средства в МВР, гласят промените в ЗМДТ. Доскоро след като номерата на колата бъдат върнати в КАТ трябваше да се отида и в общината където автомобилът също да бъде отписан, за да не се дължи данък. Промените са част от мащабна реформа в администрацията, чиято цел е намаляване на бюрокрацията. Целта е хората да спрат да бъдат куриери между чиновници, а ведомствата служебно да си разменят информация. При подготовката на промените са посетени над 3700 локации, в които се предоставят обществени услуги – централни и общински администрации, болници, детски градини, училища, университети, библиотеки, музеи, пощи, банки, застрахователи, ЕРП-та, ВиК-та, топлофикации и др.", "date": "2019.05.13", "title": " Прехвърляме имот само след платен данък сгради\t"}
{"url": "https://trud.bg/%d1%81%d0%b8%d0%bd%d1%8a%d1%82-%d0%bd%d0%b0-%d0%b9%d0%be%d0%b7%d0%b4%d0%b6%d0%b0%d0%bd-%d0%b4%d0%b5%d0%bd%d0%b8%d0%b7-%d1%81%d1%82%d0%b0%d0%bd%d0%b0-%d0%bd%d0%b0-%d0%b3%d0%be%d0%b4%d0%b8%d0%bd%d0%ba/", "text": "Успешният актьор Йозджан Дениз празнува рождения ден на сина си Кузей, който навърши 1 годинка. Екранният Кахраман от „Част от мен“ се ожени за Фейза Актан на 8 март 2018 година, а на 30 април същата година на бял свят се появи и първородния им син Кузей. По повод рождения ден на бебето актьорът публикува в Instagram снимка на сина си, под която написа: „Ти си моята любов!“ От фотоса става видно, че тортата на бебока е украсена с карикатурата от „Маша и мечока“. От предишни публикации стана известно, че малкият Kузей е голям фен на едноименния руския анимационен филм. Kaxpaмaн oт „Чacт oт мeн“ вече е poдитeл и в живoтa. Kaĸтo e извecтнo, Йозджан Дениз чaĸa дocтa дългo пpeди дa ce cдoбиe c дeтe. Caмият тoй пpизнa, чe aĸo нe e билa любимaтa мy Фeйзa, нe бил готов да имa ceмeйcтвo. „Koгaтo paбoтaтa пoглъщa цялoтo ти вpeмe и eжeднeвиe, дeцaтa няĸaĸ ocтaвaт нa зaдeн плaн. He вяpвax, чe щe ce oжeня. A oщe пo-мaлĸo, чe щe имaм и дeтe. Ho Фeйзa oпpeдeлeнo ycпя дa мe изнeнaдa“, cпoдeли след раждането на сина си aĸтьopът. Преди да се оженят вpъзĸaтa им бe бypнa, eмoциoнaлнa и мнoгo нacитeнa. Двaмaтa ce cpeщaт нa пapти и aĸтьopът xлътвa дo yши. Maлĸo cлeд тoвa тoй ycпя дa oмae дeпyтaтcĸaтa дъщepя и двaмaтa ce вeнчaxa. Mнoгo бpeмeннaтa Фeйзa ce oмъжи в чepнa poĸля, a cъбитиeтo ce cъcтoя в тeceн ĸpъг. Paждaнeтo нa бeбeтo на Йозджан Дениз oбaчe бе помрачено, защото в cъщaтa бoлницa, ĸъдeтo poди жeнa мy, баща му береше душа. Звeздaтa още тогава нacтoял дa зaпoзнae дядo и внyĸ, защото предчувствал, че на баща му остава малко време на този свят. Тогава пo-гoлeмият бpaт нa aĸтьopa cпoдeли пoдpoбнocти oт cъбитиятa. „Бeшe мнoгo eмoциoнaлeн мoмeнт зa нeгo. И мнoгo тpyдeн. Cъcтoяниeтo нa нaшия бaщa пocтoяннo ce влoшaвa, a тoй гo пpeживявa дocтa тeжĸo. B cъщoтo вpeмe мy ce poди cин, ĸoйтo гo нaпpaви нeoпиcyeмo щacтлив. Дa ce cпpaвя и c двeтe, бeшe дocтa вълнyвaщo“, каза Epĸaн Дeниз. Последната телевизионна поредица, в която Йозджан Дениз се снима, е „Истанбулска невеста“, чиято финална серия ще бъде излъчена на 31 май, след което актьорът е решил да си вземе почивка и посвети известно време на семейството си. През лятото пък планира да снима втората част на филма „Скъпи и опасни“.", "date": "2019.05.13", "title": " Синът на Йозджан Дениз стана на годинка\t"}
{"url": "https://trud.bg/%d0%b8%d0%b2%d0%b5%d0%bb%d0%b8%d0%bd%d0%b0-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%b2-%d0%b4%d0%be%d1%81%d0%bf%d0%b0%d1%82-%d0%b5%d0%b2%d1%80%d0%be%d0%bf%d0%b0-%d1%81%d1%82%d0%b8%d0%b3/", "text": "Чрез проектите като този в Доспат за се парираща и компостираща инсталация Европа стига до всеки човек, защото се грижи за изграждането на базисна инфраструктура. Това заяви кандидатът за член на Европейския парламент от ГЕРБ-СДС Ивелина Василева при старта на строително-монтажните работи. Проектът за изграждане на компостираща инсталация и на инсталация за предварително третиране на битови отпадъци за общините Доспат, Сатовча, Борино, Девин и Сърница е на обща стойност над 9,5 млн. лв. от Оперативна програма „Околна среда“. По думите й това е проект, който има своята значимост преди всичко за природата и за хората, макар че такива инвестиции извън населените места,не се виждат.  „Трудно се осъзнава важността им, но тя е свързана със здравето на хората, защото чрез тях опазваме чистотата на природата и осигуряваме здравословна среда. Ползите са свързани с това, че чрез подобни проекти ние извличаме всичко полезно от отпадъците. Те са пряк израз на европейската солидарност. Те са и израз на партньорство – между местната власт, правителството, законодателната власт и Европейските институции.В случая имаме и партньорство между пет общини от три области. А връзките са здрави, когато сътрудничеството е тясно и взаимодействието е добро. Това е най-важно за всяка инвестиция“, подчерта Василева. Тя отбеляза, че като достоен член на ЕС България се стреми да осигурява по-добър и по-сигуренживот в здравословна среда на своите граждани. „Ние работим за това и сме щастливи, че го правим в прекрасно партньорство и взаимодействие“, добави Василева. За времето, в което тя беше в Доспат, видя санираното училище, спортната зала и новата сграда, в която скоро ще се премести общинската администрация. „Като човек, работещ с проекти, зная колко е сложно да се изгради сътрудничество дори с един партньор. А с пет е наистина твърде сложно. Желая им кураж оттук-нататък, защото процесът едва сега започва. Но целта си заслужава – изграждането на тези инсталации ще намали разходите на общината, които тя прави за депониране, но ще изведе Доспат и региона на европейско ниво по отношение оползотворяване на отпадъците“, заяви кандидат-евродепутатът Марин Захариев. „Изводът от този проект е, че когато сте заедно, няма непреодолими предизвикателства и непостижими цели“, допълни той. Кметът Елин Радев (ГЕРБ) информира, че целта на проекта е да се намалят наполовина количеството отпадъци в депото, за да се увеличи неговия експлоатационен срок. Освен това стремежът е и да се намалят таксите, които общината плаща на тон депониран отпадък по чл. 64 от ЗУО. „Всички общини плащаме такси, които събираме от гражданите. За 2018 година тя е 45 лева на тон, за 2019 г. – 57 лева, а 2020 ще стане 95 лева. Другата цел е да можем да намалим наполовина тази такса след януари 2020 г. като започнем да преработваме над 50% от отпадъците, отделяйки стъкло, пластмаса и хартия. А когато реализираме и компостиращата инсталация в депото да постъпват не повече от 35% от биоразградимите отпадъци, тогава има вероятност и да не плащаме такси. Освен това ще се открият нови 12 работни места, ще намалим замърсяването, ще осигурим по-добро оползотворяване на отпадъците“, посочи още Радев. На събитието присъстваха кметовете на общините Девин, Борино и Сърница. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Ивелина Василева в Доспат: Европа стига до всеки човек, защото се грижи за изграждането на базисна инфраструктура\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%8f%d1%81%d1%82%d0%b8%d1%8f-%d0%b1%d1%8f%d1%85%d0%b0-%d0%bf%d0%be%d0%ba%d0%b0%d0%b7%d0%b0%d0%bd%d0%b8-%d0%bd%d0%b0-%d1%84%d0%b8%d0%b5%d1%81%d1%82%d0%b0/", "text": "„Шарена новозагорска трапеза“ е мотото на кулинарна фиеста, която общината организира за втора поредна година. В събитието се включиха със свои гозби жени от над двадесет читалища и пенсионерски клубове от различни населени места. Щандовете им бяха подредени на централния площад. На тях имаше апетитни, шпиковани агнешки бутчета, „пияно“ пиле, пролетни ордьоври от домашната градина, различни кексове-сюрпризи и сладкиши, ръчно омесени погачи. Майсторките бяха оценявани в няколко категории, включително за автентична или оригинална „авторска“ рецепта, за вкус и за аранжиране на ястието. Кметът Николай Грозев поздрави кулинарките. Компетентно жури ги оцени и раздаде награди от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Десетки ястия бяха показани на фиеста „Шарена трапеза“ в Нова Загора"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b4%d0%be%d0%bc%d0%b0%d1%88%d0%b5%d0%bd-%d0%bd%d0%b0%d1%81%d0%b8%d0%bb%d0%bd%d0%b8/", "text": "58-годишен мъж бе задържан под стража от Девненския районен съд заради домашно насилие и закана за убийство, която отправил към съпругата си. Милко А. и жена му се разделили наскоро след 40-годишен брак. Той останал в семейния дом, а половинката му се изнесла в празната къща на един от синовете им, които живеят в чужбина. Милко обаче не можел да преживее разлъката и на 9 май посред нощ отишъл при жена си да иска обяснение. Счупил прозорец, за да влезе. Съпругата му се уплашила да не потроши дома на детето и затова отключила, но се обадила на сестра си и й казала, че има неканен гост. Щом влязъл вътре, Милко се нахвърлил върху жена си. Ударил я два пъти в главата и я заритал, докато паднала на земята. Заканил се да я убие и си отишъл. На следващия ден пострадалата се освидетелствала и подала жалба, към която приложила и две медицински от предишни побои, които Милко й нанесъл. С прокурорско разпореждане насилникът бил задържан за 72 часа, а след определението на съда ще продължи да пребивава в ареста, докато бъде насрочено делото срещу него. Мъжът обаче има право да обжалва мярката си за неотклонение пред Варненския окръжен съд, уточниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Задържаха под стража домашен насилник"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bf%d0%b5%d1%82%d1%8a%d1%80-%d0%b2%d0%be%d0%b4%d0%b5%d0%bd%d1%81%d0%ba%d0%b8-%d0%bf%d1%80%d0%b5%d0%b4-%d1%82%d1%80%d1%83%d0%b4-6/", "text": "Преди местните избори в Турция в края на март, външният министър Чавушоглу – направи провокация срещу България и последва реакция. След като беше обявено, че ще има повторен избор за кмет на Истанбул, посланик Улусой на свой ред провокира българското общество. И отново реакции и отново „изгубени в превода“. Българската карта явно е от съществено значение за изборите в южната ни съседка, но по добросъседски ли е това? – Как ще коментирате речта на посланик Улусой, господин Воденски? Вътрешнополитическа риторика или устойчива политика на Турция към България е това?  – Речта на посланика беше чудесна, с изключение на частта за необходимостта от изучаване на турски език в България. Турското посолство излезе с някакви обяснения, от сорта „не е доразбрано казаното от посланика“, но при всички положения гафът е факт. Не отчетоха, че сега и ние сме в предизборна обстановка. При всички положения, това изявление – каквото и да обяснява турското посолство в София – говори за една устойчива линия на Турция спрямо България, крайно време е нашите ръководители да си направят изводите и евентуално да внесат някакви корекции в политиката си. – Колко важна е тази битка за повторни избори за кмет в Истанбул?  – Истанбул е много важен за Ердоган, защото оттам започна неговият път нагоре в политиката. Има една много важно негово изказване, че „Който владее Истанбул, владее Турция“. Това е вярно както в исторически план, така и в по-ново време. На изборите за местни органи на властта, Ердоган претърпя някакви удари – изгуби доста от най-големите градове, но това не означава, че е дошъл неговият край, както побързаха да се зарадват някои от наблюдателите. Ердоган има всичките възможни лостове за политическо влияние за политически борби. Това сега той го доказва, като контестира изборите в Анкара и Истанбул. В Анкара не му се получи, но в Истанбул Висшата избирателна комисия (ВИК) взе решение, че изборите трябва да се повторят. – Печели ли настина с този ход?  – От една страна това е рискован ход за самия Ердоган, защото залага, както в покера, всичко на една карта. Все пак предстои да видим дали това ще е печелившо за него или опозицията. Има и нещо друго. Веднага след обявяване на резултатите от изборите, опозицията прибърза да се зарадва, че е победила в Истанбул и другите големи градове. Тази еуфория продължава да съществува и след решението за повторен избор в Истанбул. Опозицията твърди, че „нищо лошо не се е случило“, че „ще става още по-добре“. А битката тепърва предстои. – Всъщност Висшата Избирателната комисия в началото потвърди легитимността на изборите. Това направиха и чуждите наблюдатели. Къде властта намери пролуката, за да се стигне до касиране на вота?  – Предполагам, че е намерила пролука чрез политически натиск, защото Висшата избирателната комисия дори връчи мандат на новоизбрания кмет от опозицията – Екрем Имамоглу, което означава, че тя е намерила достатъчно юридически основания, за да потвърди този избор. След като се отметна не виждам нищо друго освен политически натиск от страна на Партията на справедливостта и развитието и на Партията на националистическото действие, които са оказали влияние върху комисията за това решение. Сега, това решение е безпрецедентно, защото то обявява самите избирателни комисии за нелегитимни. – Настина ли са нелегитимни, според вашите наблюдения?  – Много е странно. Първо, самото правителство е съставяло тези комисии, а то къде е гледало, като ги е създавало, че чак сега ги обявява за нелегитимни. Второ, опозицията в лицето на другата сериозна опозиционна сила – „Добрата партия“ на Мерал Акшенер поставиха въпроса защо тези комисии да са нелегитимни, след като те са функционирали и преди това. Това са същите комисии, които функционираха, когато се проведе референдумът за трансформирането на Турция в президентска република, спечелен от Ердоган. Тогава тези комисии бяха легитимни, а сега – не. Така че, това е доста одиозно решение на Висшата избирателна комисия. – Опозицията има ли юридически ход да промени това решение?  – Има юридически ходове, но тя едва ли ще прибегне към тях. Тук има един друг много интересен момент. За първи път вътрешно партийни дейци на управляващата ПСР се обявиха публично против този натиск на Ердоган за повторение на избора в Истанбул. – Кои са те?  – Това са бившият президент на Република Турция – Абдуллах Гюл и бившият външен министър, а по-късно министър-председател – Ахмет Давутоглу, който беше доста популярен в България по едно време. – Давутоглу беше идеологът на Партията на справедливостта и развитието и неоосманската риторика, но изведнъж изчезна от хоризонта.  – Давутоглу очевидно беше избран от някои външни сили да поеме властта след Ердоган, защото се оказа, че Ердоган не се харесва на някои наши приятели. Ердоган обаче усети това и Давутоглу беше бързо изпратен в „девета глуха“. – Казахте, че всичко се залага на една карта. Какъв е залогът за Истанбул?  – Вижте, доста е голям залогът за Истанбул, но това не е най-решителната стъпка, защото пак повтарям, Ердоган държи в ръцете си всички останали власти в ръцете си. Предварително можеше да се предвиди, че след изборите той ще контестира резултатите и ще се пробва да проведе нови избори, както сега ще се случи в Истанбул. Следващият му ход ще бъде „опитомяването“ на кметовете, ако не в голямата община, то в малките кметства на Истанбул – чрез бюджетни ходове, чрез финанси и политически игри. Така че мога да кажа уверено, че няма такъв залог „Падне ли Истанбул, пада Ердоган“, поне не и в близко време. – Каква е ролята на кюрдите в тази битка?  – Те много подпомогнаха Народнорепубликанската партия (НРП). Четох един опозиционен кюрдски сайт, който съобщаваше, че в Истанбул Демократичната партия на народите (ДПН – прокюрдската партия) има повече от 900 хиляди гласа, дадени в подкрепа на кандидата на НРП. Имаше една негласна договорка предварително, че в големите градове, където ДПН няма свои силни кандидати, да подкрепи НРП и това кюрдите го направиха. Сега, представете си, ако прокюрдската партия има над 900 хиляди гласа в Истанбул, добавете техните семейства и си представете само в този космополитен град какво кюрдско малцинство съществува там. – Има ли опасност от ескалация на напрежението до ниво на безредици или на метеж?  – Не очаквам такова нещо. – Защо?  – Чуха се гласове от страна на опозицията, че това решение на Висшата избирателна комисия е неправилно, но това не означава, че трябва да има масови протести и че трябва да се организират, което означава, че самата опозиция няма желание да организира такива протести. – Колко много се отдалечава Турция от Европа? От една страна Ердоган обяви, че ЕС ще се разпадне, ако не приеме страната му като пълноправна членка на Съюза, а от друга страна чуваме категоричните оценки на европейски лидери, която настояват за окончателното спиране на преговорите с Турция. Къде е истината?  – Истината е в една формула, която би могла да се определи така: В момента и Европейският съюз и Турция се изчакват и надлъгват един друг кой ще каже пръв „Ние не ви искаме“. Колкото до разпадането на Европейския съюз, едва ли Ердоган е човекът, който ще ни каже дали ще се разпадаме или не. Ние сами виждаме, че в момента протича един Брекзит. Виждаме, че има едни центробежни сили, които тресат Съюза. Виждаме, че има една полемика за бъдещото на Европа – дали да бъде федерация, дали да бъде конфедерация, дали да бъде Съюз на суверенни държави. Този спор не е стихнал, така че ние не трябва да чакаме Турция и Ердоган да ни каже какво се случва, а трябва сами да вземем решение какво искаме да се случи и да го направим. Подобни тези – за прекратяване на преговорите с Турция за членство в ЕС, вече ги чуваме по-ясно и по-категорично от различни европейски лидери и кандидати за депутати в Европейския съюз, тъй като преди избори се чуват думи, които преди това само се говорят прикрито. Наскоро имаше една комисия в Турция, която заседаваше за отношенията с Европейския съюз, която излезе с декларация, че най-висш приоритет в отношенията между двете страни е облекчаването на визовия режим, за да могат турските граждани да пътуват без визи в страните от Шенгенското пространство. Това показва, че към момента турската страна не си поставя като задача влизането в ЕС, което не означава, че те трябва да се откажат от тази си цел. Преди изборите Ердоган имаше по-остри изказвания по посока на Европа, но след тях смекчи тона. – Какви изказвания?  – Не само на Ердоган. Вие си спомняте онова прословуто изказване на Чавушоглу относно Закона за вероизповеданията у нас, което взри цяла България. – И то си мина и замина.  – Имаше дипломатически действия. Не беше съвсем без последствия. Първо, турският посланик беше поканен във Външно министерство и му беше направена забележка, че това е недопустимо. След това министър-председателят Бойко Борисов използва срещата си с вицепрезидента на Турция в Румъния, по време на един форум, за да му постави въпроса. Така че това не мина без дипломатически демарш, но дипломатическите демарши са едно, а действията на други органи – друго. Така че не ми е известно да е предприето нещо различно, освен дипломатически демарши. – Как си обяснявате това, че най-голямата натовска армия в Европа – турската, купува руско оръжие и е в по-добри отношения с Кремъл, отколкото със САЩ? Абсурдно ли е това?  – На пръв поглед изглежда абсурдно, но отношенията между САЩ и Турция са лоши още преди Тръмп, а при управлението на Тръмп те станаха още по-лоши. Американският президент наложи наказателни мита, които… – … Сринаха икономиката…  – … Ами, тя икономиката на Турция беше стигнала до едно забавяне, след години на възход, но тези санкции определено спомогнаха за получаването на неблагополучни развития. Свидетели сме колко загуби турската лира, турската икономика. Така че отношенията между Турция и САЩ не са най-добрите в момента. По отношение на оръжейните сделки, САЩ са категорични, че ако Анкара финализира сделката за закупуване на руските комплекси С-400, няма да достави изтребителите F-35. – Тези самолети напоследък започнаха много да падат, за съжаление.  – Не съм експерт, не мога да коментирам, но все пак това са едни от най-модерните изтребители в момента. Не са добри отношенията между Турция и САЩ. Това се вижда в различните стопански области, но те не са добри и в Сирия. Тръмп обяви, че ще напуснат Сирия, но продължават да въоръжават и поддържат кюрдите там. Кюрдите бяха съюзникът на Америка на терен и затова сътрудничеството им продължава и след обявяването на оттеглянето, а Турция смята това за много опасно, защото е в близост до нейните граници. Анкара не може да си позволи каквито и да е било намеци за някаква независима… да не казваме държава, но държавоподобно образувание до своята граница. – На практика в момента в онзи триъгълник в Североизточна Сирия, зад Ефрат, функционира такова държавотворно образувание, в което съществува добре обучена, с боен опит кюрдска армия.  – Точно това е препъни камъкът между Вашингтон и Анкара. Това е най-големият страх на Турция. – Добре, операция „Маслинова клонка“ създаде буфер на южната граница под Газиантеп, където имаше много проблеми и където са най-големите бежански лагери. Но на север от Югоизточна Сирия са кюрдски райони. Има ли опасност Турция да влезе с армия и там и какви са рисковете от подобна операция?  – Турция, без съгласието Русия не би настъпила в този район, а нямам информация да има такова съгласие. Макар че турските ръководители постоянно заявяват, че ще предприемат подобна операция. – Ще имат ли силите да я направят?  – Те силите ще имат. Въпросът е дали Русия ще допусне подобно нещо. – Ако предприемат, колко време ще могат да издържат на терен, защото в тила на турската армия ще бъдат най-проблемните кюрдски райони?  – Не е леко за предвиждане. – Войната е и въпрос на пари.  – Да, и с тази разклатена икономика не е ясно колко време ще могат да поддържат такава операция. – Има ли вероятност, в която да има дестабилизация на цяла Турция?  – Тук бих казал: Да пази Бог. Защото една дестабилизация на Турция ще се отрази много зле на България. Да не изброявам евентуалните останали последствия за България от едно дестабилизиране на Турция, виждате, че ако не е турската власт да ни пази от емигрантския поток, прословутата ограда няма да свърши никаква работа. Оградата има своята роля, разбира се, но без турските органи, които спират потоците, които тръгват към България и Гърция, няма да се справим. Друг е въпросът защо сме се докарали до това положение, но това е за друго интервю. Нашият гост  Посланик Петър Воденски е български дипломат от кариерата. Роден е през 1951 г. Бил е посланик на страната ни в Турция, Молдова и Кипър, генерален консул в Истанбул. На два пъти е заемал длъжността Началник на кабинета на министъра на външните работи. През 2013 издава автобиографичната си книга “А иначе дипломацията е сериозен занаят”. Понастоящем е член на Стратегическия съвет към президента на Република България.", "date": "2019.05.13", "title": " Посланик Петър Воденски пред „Труд“: Няма такъв залог – падне ли Истанбул, пада Ердоган\t"}
{"url": "https://trud.bg/%d1%82%d1%80%d0%b8%d1%82%d0%b5-%d0%b8%d0%bd%d1%82%d1%80%d0%b8%d0%b3%d0%b8-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%b8%d0%b7%d0%b1%d0%be%d1%80%d0%b8/", "text": "До момента имаме само махленско дърляне, като в някоя фейсбук-група Най-много се лъже преди избори и след лов, гласи познатият анекдот. И като всеки добър анекдот, в него наред с художествената украса има и доза истина. Не прави изключение и настоящата предизборна кампания. От едната страна пак извадиха на въоръжение вехти клишета за „комунисти“, „лагери“ и „руско вмешателство“. От другата – сакън да не останат по-назад в предизборните глупотевини – ревнаха гороломно, че сме живеели в „диктатура“ и „режим“. И едните, и другите лъжат. А лъжат, защото така е по-лесно. Не се искат нито талант, нито идеи. Ругай, обиждай и проклинай. Това е триадата, около която се върти кампанийната реторика на ГЕРБ и БСП. Липсват съдържателни политически дебати, няма реален идеологически сблъсък и визия. Имаме махленско дърляне като в някоя фейсбук-група. В тези избори има три интриги, изходът от които засега е неясен – кой ще победи, кой ще влезе и кой ще спечели преференциалните войни. Все още е трудно да се каже със сигурност кой ще победи. Съдейки по социологическите данни, широкото обществено мнозинство извън партийните запалянковци, засега не припознава нито властта, нито опозицията. Ако тази моментна снимка се запази до изборния ден, ще имаме ниска избирателна активност – около и под активността на предните евроизбори, когато беше малко над 35 процента. Вярно е, че има доста голям брой колебаещи се да гласуват, но тяхното реално отиване до урните се обуславя от евентуална ескалация на скандалите във властта, докато липсата на такава и поредицата почивни дни преди 26 май твърде вероятно ще ги изпратят „за гъби“. Извън традиционно ниския интерес на гражданите към изборите за членове на Европейския парламент, в случая ставаме свидетели и на неспособността на най-голямата опозиционна партия – БСП, да мобилизира и привлече вълна от протестен вот срещу правителството. Въпреки изключително неблагоприятната за ГЕРБ ситуация – тежки скандали и трусове, умора от десетилетното пребиваване във властта – две седмици преди изборите, няма данни, че умерените и центристки обществени среди са склонни еднозначно да припознаят „Позитано“ 20 за нещо по-добро от ГЕРБ. Дори и последният лидер на БСП, който е печелил избори за партията – Сергей Станишев, който е може би единственият от червената листа с капацитет да изнесе смислени дебати срещу ГЕРБ, а не фейсбук-дърдорене, е оставен на заден план в кампанията, най-вероятно не по свой избор. Факт е, че дори и след апартаментгейт и при толкова попътен за една опозиция вятър на общественото недоволство от управлението, БСП не съумява да вземе осезаема преднина. Електоралната база на ГЕРБ ерозира, но БСП не разширява своята. А и самата БСП не полага особени усилия за това – капсулира се в партийния електорат и тесен кръг сателитни структури; изпокара се и дистанцира съюзници и приятели; състави листа, която отразява тежки скандали и вътрешно разделение и заедно с това няма излаз към свободните избиратели от политическия център. Стратегическият проблем на „Позитано“ 20 е, че все още не могат да убедят избирателите, че са поне по-малкото зло. Но пък хората на Нинова могат да се надяват на „помощ от приятел“. ГЕРБ, като партия и кандидатска листа, изглежда безпомощна да излезе от брюкселското дърдорене. Вместо с конкретни идеи за решаване на реалните икономически и социални проблеми на хората чрез политиките и институциите на ЕС, Габриел и Майдел облъчват предизборно изпосталелия си електорат със съдбовно важни ангажименти за роуминга и цифровизацията в Европа. А пък всяка нова предизборна поява на Цветанов генерира още анти-ГЕРБ настроения. Ако до изборите избухне пореден скандал, това може да осигури победата на БСП. Обратно, ако известната стабилизация, която наблюдаваме през последните дни се запази до 26 май и кампанията се води лично от Бойко Борисов, то вероятността ГЕРБ да финишират на първо място е реалистична. Фактор в това отношение ще бъде и силната политическа машина на ГЕРБ, както и използването на целия административен ресурс на властта за обезпечаване на клиентелистки и конформистки вот. Втората интрига – кой ще влезе в европарламента – протича главно в трите основни сектора на политическото пространство. В левия сектор, наред с БСП, за своя електорална територия се бори и възстановената под егидата на АБВ и Георги Първанов с лявоцентристка „Коалиция за България“. Те имат добри шансове за пробив или най-малкото за потвърждаване на отчетливо политическо присъствие в левицата, което определено ще им даде тласък в следващи избори. Листата им е балансирана между експертността на проф. Боян Дуранкев, младите лица и политическата енергия на Румен Петков. В десния сектор ГЕРБ и СДС имат за съперник своите бивши партньори от Реформаторския блок, които в тези избори се явяват пак с ново наименование – „Демократична България – Обединение“. Присъствието им в кампанията изглежда вяло, неубедително и съсредоточено главно в София. Шансовете им за успех зависят от два фактора – дали ще съумеят да консолидират все по-маргинализиращия се в политическо отношение някогашен електорат на „Реформаторския блок“, и доколко ГЕРБ ще концентрира анти-БСП вота. В патриотично-националистическия сектор ВМРО начело с Джамбазки тръгна най-рано и устремно. В началото изглеждаше, че именно те ще оберат патриотичния вот, но през първата седмица на кампанията видима скорост набра и листата „Патриоти за Валери Симеонов“. Докато ВМРО се опитва да привлича гласове главно като експлоатира теми, които събуждат обществени страсти – джендъри, роми, мигранти – то НФСБ изглежда залага на по-прагматичен тон, облягайки се на темите, по които Валери Симеонов работеше като вицепремиер – редът в курортите, оградата по границата, дребния бизнес. „Атака“ от своя страна заложи не на лидерското начало, а излъчи ново и перспективно лице за водач на листата – Георги Димов, но изостава в състезанието на този етап. Без всякакво съмнение прави впечатление монолитното присъствие на ДПС. Те очевидно са преодолели стрес-теста от разцеплението, предизвикано от групата около Местан на предните избори и най-вероятно ще препотвърдят солидното си представителство в Европейския парламент. Въпреки ресурсите, които хвърля Марешки за предизборна реклама, на този етап шансовете му изглеждат ефимерни, не за друго, а защото предлага още от същото. А всички видяха какво е то и каква е ползата от него в нашия парламент. В графата „и други“ трудно може да се открои нечие присъствие. Не защото и там, особено сред „независимите“ кандидати, няма свестни хора, а защото всички те са много далеч от разпознаваемостта, обществения авторитет, капацитет и влияние, необходими, за да се остави следа в едни национални избори. И накрая, освен двете основни интриги „кой ще победи“ и „кой ще влезе“, в тези избори има и отчетлива трета интрига – войната на преференциите. В ГЕРБ въпреки, че преференциалното гласуване не се толерира особено, залозите са около оставането на Александър Йорданов, този „храбър боец срещу злокобното руско вмешателство“, в избираемата зона. ГЕРБ определено спечели имиджови позитиви от привличането на марката СДС на фона на фрагментираната и деморализирана „градска десница“. Доколко те ще се превърнат в допълнителни гласове, ще се съди по броя на преференциите, подадени за синия кандидат в герберската листа. Най-мащабна изглежда преференциалната битка в БСП. Там определено фаворит е Станишев, който при пълна мобилизация на червените структури, които го подкрепят, може не само да отиде напред, но и да застраши мястото на водачката Елена Йончева. Не трябва да забравяме, че съгласно Изборния кодекс в европейските избори мястото на водача не е гарантирано. Друг е въпросът, че вероятността преференциалните гласове да бъдат честно преброени е малка. Има практика по апаратен път партиите да спускат на свои представители в секционните комисии указания да не броят гласовете в полза на кандидати от партийната листа, които са неудобни за този или онзи партиен началник. В самите секционни комисии, представилите на различните партии се грижат само за преференциите в своите листи без да се бъркат във „вътрешните работи“ на другите. И така стават манипулациите и подмяната на вота на хората, които са изразили предпочитания към даден кандидат. Въобще, интриги в тези избори има. Целият въпрос е дали от това ще спечелят избирателите.", "date": "2019.05.13", "title": " Трите интриги в европейските избори\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%bf%d1%80%d0%b5%d1%83/", "text": "Заместник-председателят на Европейската комисия, отговарящ за върховенството на закона Франс Тимерманс е изпратил предупредително писмо до румънското правителство със заплаха за задействане на чл. 7 срещу Румъния, съобщава  . В него той заявява, че ще приложи рамката за върховенството на закона незабавно и ще преустанови механизма за сътрудничество и проверка, ако не спрат промените в законодателството на Румъния. „Основните опасения са свързани с намесата по отношение на независимостта на съдиите и ефективната борба срещу корупцията, в т.ч. и защитата на финансовите интереси на ЕС, особено с последните приети промени в наказателния кодекс. С тях, де факто, се рискува да се създаде безнаказаност за престъпленията. Става дума за законодателство, което би позволило извънредни обжалвания, а това ще утежни допълнително ситуацията с върховенството на закона“, заяви говорителят на ЕК Маргаритис Схинас. Той допълни, че ако не бъдат направени необходимите подобрения или бъдат предприети още негативни действия като обнародването на последните промени в наказателния кодекс, Комисията ще задейства рамката за върховенството на закона без отлагане и ще преустанови механизма за сътрудничество и проверка. Като пазителка на договорите, Комисията си запазва правото бързо да започне процедура за нарушаване в случаите, в които това е необходимо. В писмото, изпратено от Тимерманс, той отново критикува поправки в Наказателния кодекс на Румъния и заплашва с активирането на чл. 7 от Договора за ЕС срещу Букурещ. Процедурата по чл. 7 има за цел да защити европейските ценности. Тя предвижда два механизма – първият е превантивен и се прилага, когато съществува ясен риск от нарушаване на европейските ценности, а вторият е свързан с налагането на санкции, когато вече е възникнало нарушение. Евентуалните санкции не са ясно дефинирани в европейските договори, но могат да включват отнемането от страната нарушителка на правото да гласува в Съвета и Европейския съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Европейската комисия заплаши да преустанови механизма за сътрудничество с Румъния"}
{"url": "https://trud.bg/%d0%bf%d0%b0%d0%bf%d0%b8-%d0%bf%d0%b0%d1%82%d1%80%d0%b8%d0%b0%d1%80%d1%81%d0%b8-%d0%bc%d0%b5%d0%b4%d0%b8%d0%b8-%d0%b8-%d0%b8%d0%b7%d0%bf%d0%be%d0%b2%d0%b5%d0%b4%d1%82%d0%b0-%d0%bd%d0%b0-%d0%b5%d0%b4/", "text": "Оценката на посещението на папа Франциск раздели нашия елит. Достатъчно е да сблъскаме заглавията на коментарите: „Лъжицата с катран на папата“, „По-католици от папата“, „С какво ни застраши папа Франциск?“, „Да не се страхуваме от папата“, „Защо пълзим в краката на папата?“, „Хайде да не се правим на по либерали от папата“ и т.н. Разделението е не само по партийна линия. То минава и през отделните слоеве – църковни, дипломатически, научни… Както става с всичко популярно – всички имат мнение. Имах и аз своето скромно медийно участие в суматохата, като организатор на посещението на папа Йоан Павел Втори и затова няма да дотягам отново с мнението си. Само накратко да оценим кой какво спечели от това посещение: – Медиите, естествено, се оказаха виновни за всичко. Да ги съжалиш направо – толкова се престараха, описваха всяка стъпка на папата. Такова масово отразяване на някакво събитие от всички медии, без изключение, не си спомням да е имало през целия ми дълъг професионален живот. Нямам обяснение защо беше това престараване. Ако някоя телевизия се беше сетила да има редовна програма, без да игнорира посещението, щеше да вдигне огромен рейтинг. Затова и медиите отнесоха упреци от всички страни – от привърженици и противници на визитата. – Самият папа постигна реалистичните цели на посещението си – последователен, целенасочен. Той се оказа велик комуникатор и омая дори и тези, които не го желаеха. Впрочем, именно неговата харизма ги дразнеше най-силно. – Рекламата на страната ни беше факт, но зависи с какъв оттенък. Премиерът Борисов беше най-доволен от рекламата, но той имаше предвид главно собствената си реклама. – Българските граждани останаха очаровани, проявиха интелигентно любопитство, общуваха възпитано, любезно. Не са изоставили православната си вяра за сметка на католическата, но такава цел папата не си е поставял. Той целеше елита. – Борисов и ГЕРБ се опитаха да си припишат заслугата за тази визита и сега вероятно смятат, че са спечелили предизборно преимущество. Грешат, защото толкова прекалиха със себеизтъкването, че загубиха мярката. А както и медиите, забравят, ако въобще знаят, че загубата на мярка води до обратни резултати от очакваните. Ако нещо спечелиха, то е отвличането на вниманието от опустошителните скандали поне за няколко дни. Но едва ли за дълго… – Опозицията уважи протоколно събитието, без да се бута напред като защитник на православието. Същото важи и за президента. Критичните бележки на папата можеха да ги изкушат да застанат зад тях, но прецениха, че няма да спечелят популярност. В духа на Великденските празници премиерът Борисов се изповяда пред Бойко Василев в „Панорама“, като разкри някои от своите политически намерения. Не всичко от решенията, които бил взел за политическата си кариера е чиста истина, но и Бойко (водещият) не е свещеник в края на краищата. Ще припомня някои мои прогнози за политическите намерения на очевидно изнервения Борисов, публикувани през март в тази рубрика под заглавие  : „Зад всичко това се крие житейската дилема на Бойко Борисов да се оттегли от активната политика и да заживее спокойно, необезпокояван, радващ се на постигнатото, като в същото време си запази контрола над политическите лостове. Ясно е, че това не означава Борисов да се оттегли в Банкя или някъде другаде и да бъде забравен. Първо, невъзможно е да бъде забравен. И второ, самият той няма да издържи на самотата. Накратко – овладяването и на президентския пост е най-добрата формула за бъдещето на Бойко Борисов… Ако спечели изборите, за Борисов пътят ще е открит за президентските избори. Но ако ги загуби? Ако ги загуби, Борисов може би ще предпочете да се оттегли като почетен председател на ГЕРБ по подобие на Ахмед Доган и от тази позиция да атакува президентския пост, когато му дойде времето.“ Припомням тези прогнози, защото само през фокуса на личните му планове могат да бъдат разбрани неговите ходове, които чертаят пътя на актуалната българска политика. Светлата седмица бе украсена и с военния парад по повод Дена на армията. Показаха ни ретро оръжия от времето, когато бяхме съюзници на Германия. Останалата част от показаното също може да бъде наречено ретро – от времето, когато бяхме съюзници на Съветския съюз. Предизборната кампания на този етап е насочена към преките срещи с избирателите в провинцията. По телевизиите няма атрактивни дебати. С изключение на скандала между Марешки и генерал Шивиков в телевизионното студио. Смятам, че Марешки се откроява като стопроцентов популист и ще играе още известно време тази роля. Очаквам истинското откриване на кампанията да бъде във вторник по Нова телевизия с дебата на двете водачки на евролистите на БСП и ГЕРБ – Елена Йончева и Мария Габриел. И двете големи партии залагат много на своите водачи. А те са толкова различни!   Загадката на Слави Трифонов Обявеният от Слави Трифонов край на неговото шоу в разгара на предизборната кампания изненада политиците, макар от него винаги се е очаквало, че може да се намеси в политиката. Ами сега? Усмивките бързо прерастват в гримаси на ужас. Накъде ще тръгне? Няма да ги успокоявам, защото и аз не знам какво ще реши той. Предполагам, че в момента и той няма еднозначен отговор. Без да предприема нищо засега, той вече влияе на политическата обстановка.", "date": "2019.05.13", "title": " Папи, патриарси, медии и изповедта на един премиер\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bc%d0%b8%d1%82%d0%b0-%d0%ba%d0%b8%d1%82%d0%b0/", "text": "Държавният глава на САЩ Доналд Тръмп предупреди Китай да не предприема ответни мерки срещу новите американски мита, предава AFP, като припомня, че Вашингтон повиши тарифите от 10% на 25% за внос на стойност 200 млрд. долара. „Китай не трябва да отмъщава – само ще се влоши ситуацията!“, предупреди Тръмп в съобщение, публикувано в туитър. Тарифите бяха наложени миналия петък, след като двудневните разговори за разрешаване на търговския спор приключиха без сделка. Агенцията припомня, че преговорите обаче ще продължат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Тръмп за новите американски мита: Китай не трябва да отмъщава"}
{"url": "https://trud.bg/%d0%b1%d0%be%d1%80%d0%b1%d0%b8-%d1%81-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%b0-%d0%bf%d0%be%d1%81%d0%bb%d0%b5-%d0%b3%d1%80%d1%8a%d0%bd%d1%87%d0%b0%d1%80%d1%81%d1%82%d0%b2%d0%be/", "text": "Националките ни по борба имаха двудневни тренировки с 4-кратната олимпийска шампионка Каори Ичу на лагера в Окаяма. 10-кратната №1 в света имаше спаринги с Тайбе Юсеин, Биляна Дудова и Мими Христова, а треньорът Петър Касабов оцени като „изключително полезни“ заниманията.  В почивния ден домакините разкриха на отбора ни тайните на грънчарството, показаха им и как да си изпишат имената с йероглифи. „Петър значи камък на гръцки, а на японски е „ишида“, което в превод е „поле от камъни“ – обясни Касабов. .- И още от първия ни престой тук към мен се обръщат с Ишида сан.“", "date": "2019.05.13", "title": " Борби с шампионка, а после  грънчарство за националките"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%b7%d0%b0%d1%80%d0%b0%d0%b4%d0%b8-%d0%bd%d0%b5%d0%b7%d0%b0%d0%ba%d0%be%d0%bd%d0%b5%d0%bd-%d1%81%d1%82%d1%80%d0%be%d0%b5%d0%b6-%d0%b2-%d1%81%d0%be%d0%b7/", "text": "Областният управител: Ако не се изпълни полицейското разпореждане и не се спре, може да се очаква арест Скандал избухна заради незаконен строеж в Созопол. Собственици на ресторант в Стария град започнали да строят, за да разширят търговската си площ. Местни хора веднъж предупредили собствениците, но молбите им нямали никакъв ефект. Ресторантьорите продължили да се разширяват. В резултат, созополчани са извикали полицията. Очевидци на скандала разказват, че още в събота сутринта, хората край строежа чули боботене на машини и сигнализирали на компетентните органи какво се случва. „С този строеж има проблем. Общинската администрация в Созопол е била сезирана, извършена е проверка и е започнало административно производство“, каза пред „Труд“ шефът на РДНСК в Бургас Милен Ненчев. Кметицата на Созопол Катя Стоянова потвърди, че са издали заповед за спиране на строителството още преди месец март и са направили констативни протоколи. В момента засегнатите лица са подали възражение до Административен съд. Въпреки това ние няма да допуснем изграждането на едно такова незаконно съоръжение“, заяви Стоянова, която е временно изпълняващ длъжността кмет на Созопол, след като смени на поста Панайот Рейзи, срещу който се води разследване. Според областния управител на Бургас Вълчо Чолаков, имотът, върху който се строи в Созопол, е изключителна държавна собственост. Чолаков каза, че собствениците са получили полицейско разпореждане за спиране на строежа. Ако не изпълнят това разпореждане, може да се очаква полицейско задържане за 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Скандал заради незаконен строеж в Созопол\t"}
{"url": "https://trud.bg/%d1%82%d0%b5%d0%bd%d1%8c%d0%be-%d0%be%d1%82-%d0%b0%d0%b9%d1%82%d0%be%d1%81-%d0%be%d0%b1%d0%b6%d0%b0%d0%bb%d0%b2%d0%b0-25-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%81%d0%b8-%d0%bf/", "text": "Теньо Е. от Айтос е обжалвал 25 годишната присъда за убийството на жена си Ивета пред Апелативен съд Бургас. Крехката Ивета бе зверски пребита от него пред очите на невръстния им син на 16.06.2018 година. Той бе признат за виновен, че в този ден в дома им на ул. „Хаджи Димитър“ № 12, в Айтос, умишлено умъртвил Ивета по особено мъчителен за нея начин и с особена жестокост. Деянието е извършено при условията на опасен рецидив, припомниха магистратите. Той, Ивета и детето същия ден били на разходка и се забавлявали. Теньо, който е бивш затворник, обаче употребил наркотици и когато се прибрали пребил смъртоносно Ивета. Вместо да се обади в болницата, той потърсил своя роднина живееща в съседно село, а когато тя дошла- вече било твърде късно. Първоинстанционният съд е наложил доживотен затвор при първоначален строг режим за 28-годишния Теньо Е., като наказанието е заменено с лишаване от свобода в размер на 25 години, поради факта, че подсъдимият е признал вината си и делото е преминало по реда на съкратеното съдебно следствие. Мъжът е осъден да заплати на сина си А. Т., роден през 2015 г., обезщетение за претърпени неимуществени вреди в размер на 200 000 лева и на майката на убитата Ивета обезщетение за претърпени неимуществени вреди в размер на 150 000 лева, както и обезщетение за причинени имуществени вреди в размер на 3000 лева. В съдебното заседание в понеделник, съдът остави без уважение искането на защитата за назначаване на две нови експертизи – съдебномедицинска експертиза и комплексна съдебнопсихиатрична и психологическа експертиза с мотива, че не са налице снованията за тях, тъй като експертите са дали отговори на всички въпроси свързани с причината за смъртта на Ивета Т. и са коментирали данните за употребата на наркотици от страна на подсъдимия. Служебния защитник на Теньо Е. поиска съдът да постанови нова присъда като промени квалификацията на обвинението в по-лека и разви тезата за причинена смърт по непредпазливост, вследствие на тежка телесна повреда. Защитата пледира и за намаляване на присъдените обезщетения за причинените неимуществени и имуществени вреди. Прокурорът от Апелативна прокуратура и особеният представител на малолетното дете на починалата намират обжалваната присъда за обоснована и законосъобразна и настояха тя да бъде потвърдена. „Жертвата е изживяла ужаса на неминуемата си смърт и то продължително време“, подчерта държавният обвинител. Той определи подсъдимия като „свирепа личност“ и посочи, че според свидетелските показания и данните по делото е категорично ясно, че жената е била обект на ежедневен тормоз от Теньо Е. Причината за смъртта й е категорично доказана и е следствие на масирания и жесток побой, което говори за пряк умисъл в действията на мъжа. „Паднала е на пода, но той не е спрял. Знаел е, че ще настъпи смъртта й и се е отнесъл с безразличие“, подчерта прокурорът и допълни, че наказанието е правилно и съобразено с тежестта на извършеното престъпление. Апелативен съд – Бургас счете делото за изяснено и обяви, че ще се произнесе в законовия срок.", "date": "2019.05.13", "title": " Теньо от Айтос обжалва 25-годишната си присъда за убийството на крехката Ивета"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bd%d0%b0%d1%82%d1%83%d1%80%d0%b0%d0%bb%d0%b8%d0%b7%d0%b8%d1%80%d0%b0-%d0%b1%d1%80%d0%b0%d0%b7%d0%b8%d0%bb%d0%b5%d1%86/", "text": "„Левски“ натурализира бразилеца Паулиньо. Това се случи преди мача с „Черно море“ (5:1), в който крилото блесна с две асистенции и гол. В групата за двубоите могат да фигурират само по трима футболисти от държави извън Европейския съюз. В „Левски“ това бяха Паулиньо, Хали Тиам, Еркебулан Сейдахмет и Милош Цветкович. Досега винаги единият отпадаше за двубоите на тима. След като бразилецът придоби българско гражданство, този проблем отпада. „Неуважение към футбола – изригна Георги Илиев, капитан на „Черно море“, след загубата от „Левски“. – Срамно е, цялото отношение към играта, към самата професия. Лично аз съм разочарован и от себе си“. Снимка: Спортал", "date": "2019.05.13", "title": " „Левски“ натурализира бразилец"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b8%d1%8f%d1%82-%d0%b4%d0%b5%d0%bd-%d0%bd%d0%b0-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d1%81%d0%b8%d1%82%d0%b8/", "text": "Английският шампион „Манчестър Сити“ се върна с 3 самолета от Брайтън, за да отпразнува титлата със своите привърженици на клубния стадион „Етихад“. Стоманените птици излетяха от Бигин Хил, известен с ролята си в битката за Британия, която феновете припознаха като тази между „гражданите“ и „Ливърпул“ за трона във Висшата лига. „Сити“ вдигна трофея с 98 точки, една повече от втория в класирането тим, воден от Юрген Клоп. „Поздравявам „Ливърпул“ и им благодаря за това, че ни накараха да повишим класата си – каза Хосеп Гуардиола, мениджър на „гражданите“. – Невероятно е – събрахме 98 точки, бяхме постоянно един до друг. Ние спечелихме трофея след 14 поредни победи. Не можехме да си позволим да загубим дори точка. Това е най-трудно спечелената титла в моята кариера“. Испанският специалист вдигна общо 26-ти купа в своята треньорска кариера. Гуардиола има общо четири трофея с „небесносините“. През настоящия сезон „Сити“ може да спечели „требъл“, ако триумфира с купата на Футболната асоциация, където на финала ще се изправи срещу „Уотфорд“ на 18 май. Освен шампионската титла „гражданите“ вече спечелиха и Купата на Лигата. Гуардиола има 14 спечелени трофея с „Барселона“, както и 7 с „Байерн“ (Мюнхен).  Пеп и неговите играчи твърдяха, че не са знаели за резултата на „Ливърпул“ и „Уулвъртхямптън“ (2:0), въпреки че домакините от „Брайтън“ (4:1) съобщаваха за развоя на двубоя, на който се чакаше издънка от „гражданите“. Уви, такава нямаше. Играчите на „Сити“ си свършиха работата и записаха нова победа, която им осигури титлата. А след мача с „Брайтън“ съблекалнята на гостите се тресеяша от силните крясъци. Десетки бутилки шампанско се взривиха в чест на триумфа. „Знаех, че можем да повторим успеха от преди година – каза Венсан Компани, капитан на тима. – Още от първата среща за сезона започнахме да говорим за това как да запазим отличието в нашата витрина. Трудно се става шампион, но още по-сложно е да повториш постижението. Гуардиола обаче го е правил и преди, така че усетихме – възможно е да го сторим! Главният виновник обаче е Пеп. Той определя всички стандарти“. Рахим Стърлинг изигра изключителен сезон. Вкара 17 гола и подаде за още 9 в 34 двубоя с негово участие във Висшата лига. И той отдаде заслуженото на своя мениджър. „Пеп работи над нашия манталитет и ни превръща в победители – призна националът на Англия. – Само погледнете нашия състав – имаме по няколко играча на всяка позиция. Това е голямо предизвикателство, както за нас, така и за самия треньор. Никой не е убеден, че ще е титуляр и всеки чака своя шанс“. Гуардиола се засмя искрено, когато го попитаха за липсата на слабости в неговия отбор, което предполагаше, че все пак има парчета, които не правят от пъзела му съвършен. Бернардо Силва, който може да спечели наградата на клуба за най-добър играч през годината, призна, че не е вярвал преди старта на сезона в този успех. „След загубата от „Нюкасъл“ с 1:2 в края на януари не вярвах, че ще станем първи – каза халфът. – Просто да запишеш 14 поредни победи до края е истинска лудост, особено, когато говорим за Висшата лига в Англия. Ние обаче го направихме и всички знаете каква е причината“.  А тя бе във… въздуха. Усмихнат и с протегнати ръце към небето, Пеп дълго бе подхвърлян нагоре от играчите на „Сити“. Снимка: Twitter", "date": "2019.05.13", "title": " Шампионският ден на „Манчестър Сити“"}
{"url": "https://trud.bg/%d1%8e%d1%80%d0%b3%d0%b5%d0%bd-%d0%ba%d0%bb%d0%be%d0%bf-%d0%bd%d0%b5-%d0%b5-%d1%82%d0%be%d0%b2%d0%b0-%d0%ba%d0%be%d0%b5%d1%82%d0%be-%d0%b8%d1%81%d0%ba%d0%b0%d0%bc%d0%b5-%d0%bd%d0%be-%d1%89%d0%b5/", "text": "Юрген Клоп, мениджърът на „Ливърпул“, засипа с похвали своите играчи въпреки, че тимът се размина със спечелването на шампионската титла във Висшата лига. Наставникът не пропусна и джентълменски да поздрави първенецът „Манчестър Сити“. „Невероятен сезон – обобщи Клоп. – Имахме солиден конкурент. Те спечелиха 198 точки през последните два сезона, което е изумително. Ние направихме много по-голям скок по отношение на развитието си. Това ни беше първият опит да спечелим титлата. Денят не бе перфектен за нас, но само бъдещето ще покаже дали все пак не е бил добър. Дали можехме да направим нещо повече? Не мисля. Знам, че хората ще намерят нещо и ще кажат, че точка тук, точка там… И ние, и „Сити“ имахме своите късметлийски моменти. Да завършим втори във Висшата лига не беше това, което искахме, но ще го приемем. Това е първата стъпка, така го виждаме в отбора“. Снимка: Twitter", "date": "2019.05.13", "title": " Юрген Клоп: Не е това, което искаме, но ще го приемем"}
{"url": "https://trud.bg/%d0%bc%d1%8a%d1%80%d1%82%d0%b2%d0%be%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b0%d1%82%d0%b0-%d1%81%d0%b8/", "text": "Варненският окръжен съд задържа под стража 44-годишен мъж, който е обвинен, че е причинил смъртта на приятелката си и средна телесна повреда на друг човек, след като катастрофирал мъртвопиян. Тежкият пътен инцидент станал на 5 май в кв. Владиславово. Васил В. и 52-годишната жена, с която живеел на семейни начала, използвали почивния ден, за да отидат на пикник. Докато почивали сред природата, Васил се почерпил яко и се напил. Въпреки това решил да шофира, като на връщане качил и познат в колата си. По пътя обаче изтървал контрол над лекия автомобил, който се ударил в стълб от тролейбусното трасе. От удара на място загинала приятелката на Васил, а другият пътник бил сериозно ранен. Пристигналите на мястото полицаи установили, че водачът не е трезвен. Кръвната проба отчела, че е седнал зад волана с 3,65 промила алкохол. Васил В. вече е осъждан за причиняване на средна телесна повреда в катастрофа, а през 2013 г. книжката му е била отнета за 2 г. и е бил глобен с 2000 лв. след отказ да бъде тестван за употреба на алкохол, уточниха от прокуратурата. Определението на варненските окръжни магистрати може да се обжалва пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Мъртвопиян шофьор уби приятелката си на пътя"}
{"url": "https://trud.bg/%d1%86%d0%b2%d0%b5%d1%82%d0%be%d0%bc%d0%b8%d1%80-%d0%bf%d0%b0%d1%83%d0%bd%d0%be%d0%b2-%d0%bd%d0%b5%d0%b4%d0%be%d0%bf%d1%83%d1%81%d1%82%d0%b8%d0%bc%d0%be-%d0%b5-%d0%bf%d1%80%d0%b5%d0%b7%d0%b8%d0%b4/", "text": "Недопустимо е президентът – обединителят на нацията да прави предизборната кампания на БСП. Това каза зам.-председател на Националния предизборен щаб на ПП ГЕРБ Цветомир Паунов след като внесоха в ЦИК жалба срещу президента Румен Радев за негово участие в предизборната кампания на БСП. „Преди малко в качеството ми на зам.-председател на Националния предизборен щаб на ПП ГЕРБ, заедно с колегата Тома Биков внесохме жалба в ЦИК за нерегламентирано и абсолютно безцеремонно участие на президента в предизборната кампания в полза на една политическа партия БСП“. „За нас е абсолютно недопустимо президентът, който според Конституцията олицетворява единството на нацията и спрямо чл. 14 от нея е обединител и човекът, който би трябвало да бъде изцяло неангажиран с политическа агитация, той да прави изцяло предизборна кампания на БСП“, посочи Паунов.", "date": "2019.05.13", "title": " Цветомир Паунов: Недопустимо е президентът – обединителят на нацията да прави предизборната кампания на БСП"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%81%d1%82%d0%b0%d0%b2%d0%b8-%d0%b7%d0%b0-%d0%bf%d0%be%d1%81%d1%82/", "text": "Със свое определение днес Окръжен съд Велико Търново в понеделник потвърди наложената мярка за неотклонение „задържане под стража” на 48-годишния Ангел Велев, обвинен в трафика на 26 афганистанци, спипани в горнооряховското село Янтра. Мярката, наложена от Горнооряховския районен съд, беше обжалвана от защитата на Велев, която искаше по-лека мярка или алтернативно да не бъде взета никаква мярка за неотклонение. Определението на Окръжния съд е окончателно и не подлежи на обжалване. 48-годишният Ангел Велев е от СТражица, а преди време година и половина е бил в унгарски затвор за същото деяние. Сега той е привлечен като обвиняем по обвинение на Районна прокуратура Горна Оряховица за това, че на 3 май в землището на горнооряховското село Янтра противозаконно подпомогнал група от 26 афганистански граждани да пребивават и преминават в страната в нарушение на Закона за чужденците в Република България. Деянието е извършено, чрез използване на лек автомобил „Форд“. При разпитите за случая със заловените афганистанци в землището на село Янтра е установено, че уговорката била за плащане на по 5000 евро на човек, за да бъде преведена групата до Франция. От събраните до монета доказателства може да се направи обосновано предположение, че обвиняемият е извършил престъплението, за което е обвинен.", "date": "2019.05.13", "title": " Окръжният съд в Търново остави за постоянно в ареста трафиканта на бежанците от с. Янтра\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d0%bf%d0%be%d0%b7%d0%bb%d0%b0%d1%82%d0%b8-%d1%81-5-%d0%b7%d0%bb%d0%b0%d1%82%d0%bd%d0%b8-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b0/", "text": "Пловдив събра 5 от знаковите златни съкровища на България в изложба „Преоткритият свят на Стара Европа”, която ще може да се види от 14 май до 27 октомври в Регионалния археологически музей. Става дума за съкровищата от Вълчитрън (Плевенско), Хотница (Велико Търновско), Рупите (Петричко) и Дъбене (Карловско) и Панагюрското златно съкровище. В експозицията са  представени и 250 експоната, свързани с най-древната история на Пловдив –  от VII – III хил. пр. Хр. „Пловдив се позлатява с това, което се случва. От днес той се превръща в златната столица на България“, коментира кметът Иван Тотев при представянето на експозицията. Идеята за обща изложба на петте съкровища е от 2014 г., когато директорът на Регионалния археологически музей Костадин Кисьов обещал, ако Пловдив стане Европейска столица на културата, да събере най-голямата археологическа експозиция, разказа зам.-министърът на културата Амелия Гешева „Целта е посетители от страната и чужбина да видят, че Пловдив е един от най-старите живи градове в Европа и че България е една от най-ранните и развити европейски цивилизации“, заяви Костадин Кисьов. Принципно в Пловдив е изложено копие на Панагюрското златно съкровище, но за изложбата сега до града с тежка охрана е транспортиран оригиналът. При строги мерки за сигурност са превозени и останалите 4 съкровища. Най-старото от тях е Вълчитрънското, което се състои от 13 съда. Че те са златни, е станало ясно благодарение на едно прасе. Двамата братя, открили съкровището през 1924 г., решили, че е медно, и го захвърлили. Само най-големия съд използвали за копаня на прасето. С времето то го излъскало и така станало ясно, че съдът е всъщност златен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Пловдив се позлати с 5 златни съкровища\t"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d1%86%d0%b5%d1%86%d0%b8-%d0%ba%d1%80%d0%b0%d1%81%d0%b8%d0%bc%d0%b8%d1%80%d0%be%d0%b2%d0%b0-%d1%85%d0%b2%d0%b0%d0%bd%d0%b0-%d0%b1%d1%83/", "text": "Дъщерята на Цеци Красимирова Джудит се похвали в социалните мрежи с уловения булченски букет. „Всички знаете какво значи това, нали?“ написа към кадъра 21-годишната Джудит. Тя пристигна на сватбата на майка си, придружавана от половинката й – младеж, когото показа за първи път публично. Джудит сподели тяхна обща снимка, която озаглави „Моята любов“. Тъмнокосият младеж обаче държи профила си заключен, но инициалите му са П.Д. Преди време се появиха слуховете, че Джудит излиза с българския модел Мариан Кюрпанов, но двамата винаги са казвали, че между тях няма нищо повече от приятелство.", "date": "2019.05.13", "title": " Дъщерята на Цеци Красимирова хвана букета (СНИМКА)"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8-%d1%81%d1%82%d1%83%d0%b4%d0%b5%d0%bd%d1%82-%d0%b8%d0%bd%d1%84%d0%be%d1%80%d0%bc%d0%b0%d1%82%d0%b8%d0%ba-%d1%81%d1%82%d0%b0%d0%bd%d0%b0-%d1%88/", "text": "Свищовският студент Едмон Белчев завоюва първо място и шампионска титла по джудо от Национална универсиада 2019, която се проведе във Варна. Второкурсникът от Стопанска академия, който се обучава в спец. „Бизнес информатика”, участва за втора поредна година в студентската надпревара, като през 2018 г. в София стана вицешампион. В тазгодишното издание на най-мащабното университетско спортно събитие, организирано от Асоциацията за университетски спорт „Академик”, участваха около 1000 студенти от над 20 университета, които се състезаваха в 12 вида спорт. Състезанието по джудо се проведе в зала на Национална спортна база „Спортпалас”, в съответствие с най-новите технически правила на Българска федерация по джудо. Като представител на Университетски спортен клуб „Димитър А. Ценов”, Едмон Белчев се състезава в категория 66 кг. За да се пребори за златото, младият IT специалист от Свищов се изправи срещу опоненти от Софийски университет, Академия на МВР и Русенски университет. И трите срещи завършиха с ипон чиста победа за свищовския студент. Едмон Белчев тренира джудо в местния спортен клуб „Джудоспорт” със старши треньор Севдан Златанов, а в УСК „Д. А. Ценов” негов треньор е ст. преп. д-р Силвия Иванова. Той е многократен вицешампион и бронзов медалист от републикански първенства по джудо за мъже, и вицешампион на балканско първенство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Свищовски студент-информатик стана шампион по джудо от Национална универсиада 2019"}
{"url": "https://trud.bg/%d1%86%d0%b8%d0%ba-%d0%b1%d1%8e%d0%bb%d0%b5%d1%82%d0%b8%d0%bd%d0%b8%d1%82%d0%b5-%d0%b7%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5-%d0%b2-%d1%81%d0%b5%d0%ba%d1%86%d0%b8%d0%b8%d1%82/", "text": "Вчера печатницата на Българска народна банка предаде на упълномощени представители на Министерство на външните работи бюлетините за гласуване в секциите извън страната, съобщават от ЦИК. В изпълнение на решението на Централната избирателна комисия за осъществяване на контрол при отпечатването на бюлетините предаването се извърши в присъствието на представител на Министерство на финансите и на ЦИК. Днес ЦИК съгласува графика за доставка на бюлетините в страната. Бюлетините ще бъдат доставените до всички областни администрации до 21 май, включително, съобщават още от комисията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " ЦИК: Бюлетините за гласуване в секциите извън страната ще бъдат доставените до всички областни администрации до 21 май"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bd%d0%b0%d0%bb%d0%b0%d0%b3%d0%b0-%d0%bd%d0%b0-%d1%81%d0%b0%d1%89-%d0%bc%d0%b8%d1%82%d0%b0-%d0%bd%d0%b0-%d1%81%d1%82%d0%be%d0%ba%d0%b8-%d0%b7%d0%b0-60-%d0%bc%d0%bb/", "text": "Китайското Министерство на финансите налага вносни мита за различни групи стоки, които ще влязат в сила от 1 юни. Общо 5 410 американски продукти ще бъдат засегнати от тях, се казва в изявление на министерството, цитирано от БГНЕС. “От 1 юни митата върху вносни американски стоки на стойност 60 млрд. долара ще бъдат увеличени”, се казва в декларацията, цитирана от Спутник. По-рано през деня говорителят на китайското външно министерство Ген Шуанг предупреди, че страната му “никога няма да се поддаде на външен натиск”. Този ход идва  , като също така предупреди, че Пекин трябва да постигне споразумение или ситуацията ще бъде “много по-лоша” за Китай. Икономическият конфликт между двете държави започна преди година, след като американската администрация наложи мита върху вноса на китайска стомана. След това Вашингтон и Пекин неколкократно налагаха взаимни мита за милиарди долари. Докато американският президент твърди, че последните тарифи ще произведат “огромни плащания”, които ще отидат директно към Министерството на финансите на САЩ, неговият икономически съветник Лари Кудлоу заяви в интервю, че и двете страни ще страдат поради новите търговски ограничения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Китай налага на САЩ мита на стоки за 60 млрд. долара"}
{"url": "https://trud.bg/%d1%89%d0%b5%d0%bf%d0%b0%d0%bd%d0%b5%d0%ba-%d1%81%d0%b5-%d1%80%d0%b0%d0%b7%d0%b1%d1%80%d0%b0%d0%bb-%d1%81-%d0%b3%d1%80%d0%b8%d0%b3%d0%be%d1%80-%d0%b7%d0%b0-%d1%80%d0%be%d0%bb%d0%b0%d0%bd/", "text": "Радек Щепанек ще е треньор на Григор Димитров поне до края на сезона на клей. 40-годишният чех разкри, че двамата са се разбрали да работят съвместно до „Ролан Гарос“, след което българинът ще прецени дали да продължи със същия екип.  „Отново съм на корта, проведохме първа тренировка с Григор Димитров – обяви Щепанек. – Засега основната ни задача е да се опознаем и да се сработим на корта и извън него.“  Любопитно е, че Щепанек не е сред легендите на сингъл, но има значително по-големи успехи на двойки. А Григор Димитров все по-често се включва в надпреварите за дуети на големите турнири. Той при проведе специална тренировка с партньора си Борна Чорич преди съвместното им участие на „Мастърс“-а в Рим. Двамата трябваше да изиграят първия си мач вчера след редакционното приключване на броя. Жребият определи за техни съперници Франсис Тиафо (САЩ) и Лука Пуй (Франция), но двамата се отказаха и бяха заменени от Остин Крайчек (САЩ) и Артьом Ситак (Нова Зеландия).  Иначе Григор отстъпи с още 2 места в ранглистата на АТП и от вчера е 48-и. Независимо от представянето си в Рим той вероятно ще се изкачи с няколко позиции следващата седмица, тъй като няколко тенисисти имат да защитават сериозен актив от миналата година.", "date": "2019.05.13", "title": " Щепанек се разбрал с Григор за „Ролан Гарос“"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%ba%d0%b0%d0%b7%d0%b0%d0%bb-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%ba%d0%be%d0%bd%d1%81%d1%83%d0%bb%d1%82%d0%b0/", "text": "Главният прокурор окачестви като подранили консултациите за избора на новия обвинител номер едно, инициирани от президента. Той призна, че е бил достатъчно откровен на срещата с Румен Радев и му го е заявил, че са прибързани, защото процесът за избора на неговия наследник на поста може да стартира най-рано на 10 юли, информира  . Двамата разговаряха повече от протоколните 45 минути и останаха насаме за около час и десетина минути. Цацаров намекна още, че соцлидерката Корнелия Нинова преследва политическа цел в сегашната предизборна ситуация с повдигането на темата за орязване на правомощията на главния прокурор още сега, преди избора на нов. За това се обяви лидерката на БСП вчера в Асеновград. Цацаров изрази удовлетворение, че президентът се е разграничил от мнението на Нинова за орязването на правомощията му сега и веднага, въпреки че и двамата били по едно и също време на празника на града. Главният прокурор не пожела да коментира изказванията на шефа на ВКС Лозан Панов срещу прокуратурата и въобще срещу България по време на срещите с авторите на докладите от мониторинга на ЕК. Попитан дали го е хванало срам, след като ги е прочел, публикувани на страницата на ВСС, Цацаров заяви: Не ме хвана срам от това, което аз съм казал, не ме карайте да коментирам другите, но бъдете сигурни, че тях не ги е срам. Именно Панов е на ред утре да се срещне с държавния глава по инициираните от Румен Радев консултации около критериите и номинациите на бъдещия главен прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Цацаров казал на президента, че консултациите за нов главен прокурор са подранили"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-10/", "text": "Районна прокуратура-Пловдив привлече като обвиняеми: А.Г., на 28 г., за това, че на 11 май 2019 г., в землището на с. Болярино, обл. Пловдив, направил опит за кражба на селскостопански животни – две крави от фермата на Д.П., на 60 г., като деянието е извършено в условията на опасен рецидив, след предварителен сговор с А.И., на 28 г., и с П.Г., на 30 г.,  – престъпление по чл. 196 ал. 1 т.2 във .вр. чл.195 ал. 1 т.4 и т.5 във вр. чл. 194 ал. 1 във вр. чл.29 ал. 1 б. А във вр. чл. 18 ал. 1 от Наказателния кодекс, и А.И., на 28 г., за това, че на 11 май 2019 г., в землището на с. Болярино, обл. Пловдив, направил опит за кражба на селскостопански животни – две крави от фермата на Д.П., на 60 г., като деянието е извършено в условията на повторност, след предварителен сговор с А.Г., на 28 г., и П.Г., на 30 г. –  престъпление по чл. 195 ал. 1 т. 4,5,7 във вр. чл. 194 ал. 1 във вр. чл. 28 ал. 1 във вр. чл. 18 ал. 1 от Наказателния кодекс. До момента е установено, че около полунощ на 11 май 2019 г., двамата обвиняеми, заедно с П.Г., на 30 г., отишли във ферма в землището на с. Болярино, обл. Пловдив, с намерение да извършат кражба на селскостопански животни – две крави. Те били забелязани от собственика на фермата – Д.П., кипърски гражданин, който ги подгонил с автомобила си „Форд Рейнджър“. Тримата се разбягали в различни посоки. След кратко преследване единият от тях – П.Г., на 30 г., бил застигнат  и блъснат от  автомобила, управляван от Д.П. Пострадалият мъж е починал от нараняванията си, като по случая е образувано досъдебно производство в Окръжна прокуратура-Пловдив. А.Г. и А.И. успели да избягат и по-късно били задържани от полицията. До момента А.Г. е осъждан 9 пъти / осем пъти за кражби и един път за грабеж/, като е излязъл от затвора през септември 2018 г. Той е бил осъден на „лишаване от свобода“ за срок от две години и осем месеца за кражби на крави от различни собственици, измежду които и от собственика на фермата Д.П. А.И. е осъждан два пъти за престъпления против собствеността – кражби. Пострадалият П.Г. е бил осъждан 14 пъти, включително и за кражба на коне от собственика на фермата Д.П. през 2011 г., за което му е било наложено наказание от седем години лишаване от свобода, което е изтърпял. „Обвиняемите А.Г. и А.И. са задържани за срок от 72 часа, като преценката е на наблюдаващия прокурор дали ще внесе искане за  вземане на мярка за неотклонение „задържане под стража“ спрямо тях. По досъдебното производство ще бъдат разпитани свидетели и назначени експертизи“, уточни Чавдар Грошев, районен прокурор на гр. Пловдив.  Разследването по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Прокуратурата повдигна обвинения на двамата крадци, успели да избягат от кипърския фермер"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d1%81%d0%bf%d1%8a%d0%b2%d0%b0%d1%82-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0/", "text": "Местните и бизнесът искат Източния вариант на трасето  “Зелените” отново се опитват да спънат изграждането на магистрала “Струма”. За целта правят утре сбирка в Кресна, на която да агитират местните жители колко е вредно магистралата да преминава през Кресненското дефиле. Според тях магистралата трябвало да мине изцяло извън дефилето, защото това означавало край на селския и рафтинг туризма. Този дебат вече бе провеждан преди 2 години в общините Кресна и Симитли. Хората там категорично заявиха, че подкрепят Източния вариант на магистрала, тоест едното платно минава пред дефилето, а другото се качва горе по билото. Бяха направени широки обществени обсъждания и коментари и се разбра, че този вариант е компромисен и изгоден за всички живущи и развиващи бизнес и туризъм в района. Тогава кметът на Кресна Николай Георгиев изрази пълната си подкрепа за Източния вариант. По думите му той е най-добрият от всички останали. Този вариант за разделяне на магистралата е икономически най-изгоден и най-много щади природата. Ако сегашният път Е-79 се ползва за лента в посока Гърция на новата магистрала, то доста тираджии ще влизат пак в града, за да почиват, за да хапнат, за да си купят храна. А ако мине цялото трасе горе, в района на село Стара Кресна, никой няма да се отбива през града ни, категоричен беше Георгиев. Междувременно стана ясно, че отсечката от магистрала “Струма” край Благоевград, известна повече като Покровник-Полигона, е готова за откриване. Тя се забави заради откритите археологически находки преди година.", "date": "2019.05.13", "title": " „Зелените” спъват изграждането на „Струма”\t"}
{"url": "https://trud.bg/%d0%b8%d0%bb%d0%b8%d1%8f%d0%bd-%d0%bb%d1%8e%d0%b1%d0%be%d0%bc%d0%b8%d1%80%d0%be%d0%b2-%d0%bf%d0%be%d0%ba%d0%b0%d0%b7%d0%b0-%d1%81%d0%b8%d0%bd%d0%b0-%d1%81%d0%b8-%d1%81%d0%bd%d0%b8%d0%bc%d0%ba%d0%b0/", "text": "Писателят Илиян Любомиров сподели кадър на новородения си син в профила си във Facebook. Илиян и Петя Дикова станаха родители на 22-ри април, а момчето кръстиха Александър. „щастието е синът ти да заспи върху теб, да го гледаш как се усмихва на сън и през цялото време да ти мирише на бебе“, написа към снимката Илиян. Новината за раждането на малкия Александър обяви самият Илиян в предаването „На кафе“, където той е сред коментаторите на актуалните за деня събития. Малко по-късно, той се похвали и в социалните мрежи: „Днес се роди нашият син Александър Илиянов Любомиров. Той е истински юнак, цели 4260 г и 55 см.  И той, и Пипи са добре, за което от сърце благодаря на д-р Анатоли Дуковски и екипа му в „Майчин дом“, защото ни преведоха спокойно и благополучно по този вълнуващ път. Петя, ти сбъдна най-съкровената ми мечта и ме дари със син. Обичам те до безкрайност. Синко, добре дошъл“.", "date": "2019.05.13", "title": " Илиян Любомиров показа сина си (СНИМКА)"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6%d0%b0-%d0%bf%d1%80%d0%b5%d0%b1%d0%b8%d0%bb-%d0%b1%d0%b0/", "text": "Четири години затвор при първоначален строг режим получи за   40-годишният Кольо Рашков, предава  Присъдата на Рашков е резултат от споразумение между него и прокуратурата. На 20 януари тази година мъжът проникна в къщата на 83-годишната Иванка Колева и я нападнал, като я пребил жестоко и откраднал 35 лева. Напуснал дома й през вратата, след като принудил жертвата да му отвори. Побоят изпрати възрастната жена за повече от седмица в болницата, а извършителят на кражбата бе заловен за часове. Мъжът е криминално проявен – съвсем наскоро е излежал поредната присъда за кражба. Грабежът срещу Иванка е извършен в условията на опасен рецедив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Четири години затвор за мъжа, пребил баба за 35 лева в Гурково"}
{"url": "https://trud.bg/%d1%82%d0%b8%d1%82%d0%b8-%d0%bf%d0%b0%d0%bf%d0%b0%d0%b7%d0%be%d0%b2-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d0%bd%d1%8f%d0%bc%d0%b0%d0%bc-%d0%bf%d1%80%d0%b5%d1%82%d0%b5%d0%bd%d1%86/", "text": "„Левски Лукойл“ е първият финалист в мъжката НБЛ, а треньорът на шампионите Константин Папазов се надява да срещне изморен съперник на финала. „Сините“ спечелиха място в битката за титлата още след третия мач в полуфиналната серия с „Рилски спортист“. Те победиха с 84:77 в гостуването в Самоков.  „За мен решаващ беше характерът – похвали Папазов отбора си. – Изоставахме с 16 точки през третата част и успяхме да съкратим разликата на 11 преди последната, което ни даде надежди и вяра. За пет минути изравнихме мача. Смятам, че в последните десет години това е най-силното и най-изравненото първенство. За първи път имаше пет отбора, които във всеки момент можеха да победят всеки, затова тази победа е доста ценна, особено на неблагоприятен терен.“  Вчера след редакционното приключване на броя завърши четвъртия мач от другата серия между „Балкан“ и „Берое“, а Тити пожела успех на ботевградчани, които изоставаха с 1-2 победи.  „За първи път не избирам съперник, защото и двата отбора са много силни – добави Папазов. – Сега ще предпочитам Балкан да победи, за да стане 2-2 и натам – каквото дойде. За нас ще е плюс да има пети мач, но пък това може да доведе до по-добър игрови ритъм у съперника.“", "date": "2019.05.13", "title": " Тити Папазов: За пръв път нямам претенции за съперник"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%82%d0%b5%d0%b6%d0%ba%d0%b0%d1%82%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bf%d1%8a%d1%82/", "text": "22-годишен младеж, който бе откаран в болница, след  , е починал въпреки усилията на лекарите, съобщава  . Той става третата жертва на инцидента. Около 2 часа през нощта камион с марка „Скания“ се е движил на заден ход, при което се е блъснал в лек автомобил с марка „BMW“. На място са загинали 32-годишният водач на колата и 23-годишен пътник. Камионът управлявал 45-годишен мъж. Няма данни за употреба на алкохол и наркотични вещества. Причините за катастрофата все още се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Жертвите на тежката катастрофа на пътя Пловдив-Пазарджик станаха три"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%b2%d0%bd%d0%b5%d1%81%d0%b5-%d1%81%d1%8a%d1%81-%d0%b2%d1%81%d1%81-%d0%b4%d0%be%d0%ba%d0%bb%d0%b0%d0%b4-%d0%b7%d0%b0-%d0%b4%d0%b5%d0%b9%d0%bd%d0%be%d1%81/", "text": "Цялостната дейност на прокуратурата и на разследващите органи през 2018 г. е представена в национален мащаб и е извършен сравнителен анализ с данните от предходните две години, съобщават от държавното обвинение. Пълният текст на  е публикуван на страницата на ПРБ – рубрика „Обществена информация“/ Доклади и анализи. I. Основни резултати, тенденции и изводи: Прокурорите в страната са работили общо по 275 979 (295 763; 305 602) преписки и по 213 109 (211 045; 211 079) досъдебни производства (ДП). Участвали са в 155 989 (153 264; 147 284) съдебни заседания по наказателни, административни и граждански дела. Административните отдели в прокуратурите са работили по 12 114 (10 990; 10 764) преписки. До компетентните ведомства и контролно-административни органи са изпратени 561 (764; 656) предложения за отстраняване на констатирани нарушения и предприемане на мерки, съобразно законовите им правомощия. Запазва се трайно висок делът на решените преписки, спрямо наблюдаваните – 95.6% (95.9%; 95.6%). С образуване на ДП са решени общо 45 746 (46 439; 47 521) преписки, а с отказ да се образува – 122 575 (112 389; 116 738). Остава в сила изводът от предходни доклади, че прокуратурата е ангажирана в значителен брой случаи с въпроси извън нейната компетентност – гражданскоправни спорове, битови и междуличностни проблеми, административни нарушения,. Прокурорите са се самосезирали в 1 248 (1 496; 1 844) случая, като по 110 (124; 154) от тях са образували ДП. Констатира се спад на наблюдаваните преписки, започнали по сигнали на контролни органи – 2 499 (3 061; 2 062), като образуваните по тях дела съставляват едва 1.7% (2%; 1.1%) от всички образувани ДП. Нисък е делът на образуваните преписки по сигнали на Дирекцията за национален строителен контрол, Сметната палата, Агенцията за държавна финансова инспекция. Няма образувани преписки по сигнали на Агенцията за приватизация и следприватизационен контрол. Новообразуваните ДП, разследвани по общия ред, са 85 409 (91 068; 96 803), от тях от разследващи полицаи – 82 699 (88 589; 94 213). От следователи са разследвани 2 295(2 053; 2 116) ДП. Разследващите митнически инспектори са работили по 337 (352; 379) новообразувани дела, военните разследващи полицаи в МО – по 175 (202; 211), а прокурорите са разследвали 80 (97; 109) новообразувани производства. Наблюдаваните бързи производства са 20 810 (19 766; 16 236). За тригодишния период се отчита значителен ръст – с 5.3% спрямо 2017 г. и с 28.2% спрямо 2016 г., което е обусловено и от промените в НПК, в сила от 05.11.2017 г., когато незабавното производство отпада като диференцирана форма на досъдебното производство и такава остава единствено бързото производство (чл. 356 – 361 НПК). Новообразуваните бързи производства съставляват 19.3% (17.3%; 13.8%) от всички новообразувани ДП. Прилагането на ускорената форма на разследване осигурява бързина в наказателното правораздаване, което е от значение и за генералната превенция. Резултатите сочат добро взаимодействие между прокуратурата и полицията. Запазва се висок делът на приключените в законовите срокове разследвания – 99.63% (97.79%; 99.97%). В съда са внесени 30 499 (33 542; 34 482) прокурорски акта (обвинителни актове – 50.2%, предложения за споразумения – 35.1% и постановления с предложения за освобождаване от наказателна отговорност и налагане на административно наказание по чл. 78а НК – 14.7%). Намалението спрямо предходната година е с 9.1% и с 11.6% спрямо 2016 г. По внесените в съда 30 499 (33 542; 34 482) прокурорски акта, 15 299 (16 936; 18 296) са обвинителни актове, 10 712 (10 293; 11 546) са споразумения и 4 488 (6 313; 4 640) са постановленията с предложение за освобождаване от наказателна отговорност и налагане на административно наказание (чл. 78а НК). На съд са предадени общо 33 318 (37 087; 38 469) лица. Запазва се трайно висок делът на осъдените и санкционираните лица с влязъл в сила акт, спрямо всички лица с постановен окончателен съдебен акт (осъдени, санкционирани и оправдани). За последния тригодишен период този дял е над 97%. Лицата с влезли в сила осъдителни и санкционни съдебни решения са 31 205 (33 778; 34 454). Запазва се и положителната тенденция на намаляване на абсолютния брой върнати от съда на прокурор дела в последните три години – 1 015 (1 563; 1 689), което е намаление спрямо 2017 г. – с 35.1% и спрямо 2016 г. – с 39.9%. Намалява и относителният дял на върнатите дела, спрямо внесените актове – 3.3% (4.7%; 4.9%), което е показател за подобрена работа. Прокуратурите, които не отчитат върнати дела, са ОП В. Търново и Кърджали, както и РП Ардино, В. Преслав, Ген. Тошево, Етрополе, Златоград, Ивайловград, Крумовград, Кубрат, Оряхово, Пещера, Тервел, Трън, Трявна и Царево. Специализираната прокуратура е с дял на върнатите дела 0.7, който в сравнение с предходните години (1.0; 1.6) е намалял. Запазва се тенденцията делът на оправданите лица за последните три години да е под 3%, като за отчетната година той е 2.7% (2.7%; 2.5%). Това е показателно за качеството на работата на прокурорите. Дела, образувани за престъпления от особен обществен интерес (ДООИ) Констатира се ръст на наблюдаваните дела от тази категория – 24 677 (22 042; 21 160), но броят на внесените в съда прокурорски актове намалява – 4 888 (4 959; 4 934), както и броят на обвиняемите лица – 5 581 (5 808; 5 844). Относителният дял на върнатите от съда такива дела, спрямо внесените прокурорски актове, е 3.9% (5%; 4%). Делът на оправданите лица с влязла в сила присъда, спрямо всички лица с постановен окончателен съдебен акт, е 2.9% (4.3%; 4%). Прокурорите от териториалните прокуратури са изпратили 1 179 (1 118; 884) молби за правна помощ и са издали 404 (290; 291) европейски заповеди за арест (ЕЗА). Получени за изпълнение от други държави са 2 438 (2 372; 2 134) молби за правна помощ и 284 (235; 248) ЕЗА. Извършени са 19 (6; 3) екстрадиции на чуждестранни осъдени лица и 46 (43; 51) – на български граждани. Чрез трансфер са получени 62 (60; 68) наказателни производства, а трансфер на наказателно производство в друга държава е осъществено в 7 (5; 11) случая. Задържаните лица (по ЗЕЕЗА) са 356 (за 2017 г. – 258). Участията в съдебни заседания по международно правно сътрудничество (по НПК и ЗЕЕЗА) са 2 299 (за 2017 г. – 2 014). II. Необходими мерки и законодателни промени Въз основа на констатациите в годишните доклади на прокуратурите се представят предложения за необходими законодателни промени. По отношение на Наказателния кодекс Позицията за необходимост от цялостно осъвременяване на материалноправната рамка, която да съответства на настоящите социално-икономически условия и технологично развитие, остава непроменена. Частичните изменения и допълнения на НК не преодоляват дефицити, препятстващи ефективното правораздаване. Наложително е сериозно преосмисляне на концепцията за корупционните престъпления и създаване на състави, адекватни на съвременните обществено-икономически отношения. Остават валидни предложените в предходни доклади промени, насочени към създаване на стимулираща последващо добросъвестно поведение, изключваща наказуемостта уредба – за лицето, дало подкуп, ако доброволно е съобщило за това, макар и не незабавно, включително и когато не е било изнудвано; за лица, разкрили особено тежки престъпления, в които са участвали, ако за това е сключено споразумение между защитата и прокурора; въвеждане на редукция на наказанието, при самопризнания на обвиняемия; обсъждане на отпадането на наказателната отговорност за провокация към подкуп по чл. 307 НК. Пълноценната защита на определени отношения налага обмислянето на възможността от допълване със състави или отпадане на такива, с оглед на нуждата от: -декриминализация на загубили значение за наказателноправната защита на обществени отношения престъпни състави или актуализирането им, вкл. замяна на наказателната отговорност по тези състави с административнонаказателна, а за някои от тях – с преследването им по частноправен ред; -промени в чл. 67, ал. 1 и 2 НК (съответно в чл. 301, ал. 1, т. 7 и чл. 381, ал. 5, т. 4 НПК) поради липса на законов регламент на кого да се възложат възпитателните грижи в хипотезата на условно осъждане и преценка дали в тези случаи следва да намери приложение чл. 67, ал. 3 НК; -разширяване на кръга на лицата, обект на защита от квалифицираните състави на чл. 116 и чл. 131, ал. 2 НК с включване на служители по чл. 19, ал. 1 ЗИНЗС и служителите на ГДО; -разширяване на приложното поле на чл. 218б, ал. 1 НК с включване в обхвата му и престъпленията по чл. 216 НК, както и по чл. 195, ал. 1, т. 1-4, т. 6 и т. 8 НК в маловажни случаи чрез съответна промяна и в чл. 195, ал. 4 НК и синхронизиране на ал. 1 с ал. 2 на чл. 218б НК; -предвиждане на привилегирован състав на престъплението по чл. 216 НК, когато причинените имуществени вреди бъдат възстановени до приключване на съдебното следствие; -разширяване на предметния обхват на нормата на чл. 371 НК с включване на престъпления, извършени от държавни служители от МВР, ДАНС, ДАР, ГДИН, ГДО при МП и др., както и престъпленията, извършени във военно време, бойна обстановка или при участие в мисия. По отношение на НПК Неразрешен е заявеният в предходни доклади възникнал проблем след допълването на НПК през 2015 г. с правилата за предоставяне на данни от предприятия, предоставящи обществени електронни съобщителни мрежи и/или услуги (чл. 159а), довел до съществено снижаване на ефективността на разследване на компютърните престъпленията (Глава девета „а“ от НК), които в значителната си част не са тежки. След като не съответстват на изискването за допустимост, не се предоставят необходимите трафични данни, без които доказването им е невъзможно. Продължават да са актуални за обсъждане нормативни промени, които да осигурят съответствие на стандартите за ефективност на разследването, съобразени и с изискванията на ЕКПЧ, за осигуряване на достатъчен достъп на пострадалия до материалите по текущо и приключило разследване (в широкия смисъл, възприет от ЕСПЧ), който позволява реализиране на процесуалните му права – при постановяване на отказ да се образува досъдебно производство след предварителна проверка; при приключване на производството без привличане на обвиняем и при засегнато от деянието лице, което не е претърпяло съставомерни вреди; преосмисляне на института на образуването на досъдебното производство, с оглед изискването за предварително наличие на достатъчно данни и връзката му с института на предварителната проверка; преосмисляне на правилата за подсъдността, в търсене на по-независимо и безпристрастно разследване на проявите на полицейско насилие. Отново е валидна потребността от промени, отчитащи значителната фактическа и правна сложност на случаите, свързани с организирана престъпност и корупционни престъпления, произтичаща от спецификата в способите на извършване: предвиждане на процесуална възможност (чл. 172, ал. 2 НПК) специални разузнавателни средства да се използват при разследването на тежки умишлени престъпления и по Глава седма от НК „Престъпления против финансовата, данъчната и осигурителната системи“; възможност при разследване по дела за престъпления по чл. 321 НК и такива, извършени в изпълнение на решение или по поръчение на ОПГ, прилагането на СРС да продължи повече от 6 месеца и до две години за разследване чрез служител под прикритие (чл. 175, ал. 4 НПК). Актуални остават предложенията за използване на съществуващия ресурс на следователите, както и на военните прокуратури за разширяване на материалната компетентност на следователите с включване на нови състави на престъпления, съответно за разширяване на компетентността на военната прокуратура (чл. 396 НПК) с престъпленията, извършени от граждански лица на служба в ДАНС, МВР, ГДИН и ГДО при МП, при или по повод изпълнение на службата им, както и престъпленията, извършени от граждански лица, в съучастие или съпричиняване с такива лица. Резултатите сочат недостатъци в ефективността по преписки и дела за престъпления, извършени от тази категория лица, вкл. чести случаи на отводи на прокурорите, работещи в един съдебен район със съответните служители на МВР, което води до забавяне. По отношение на други закони Валидни са предложените и в предходния доклад промени в други закони. В Данъчно-осигурителния процесуален кодекс (ДОПК) да се осигури възможност на органите на досъдебното производство пряко да изискват от структурите на НАП информацията, необходима им за воденото досъдебно производство, каквато възможност съществува за който и да е съдебен изпълнител или митнически орган (в чл. 72, т. 1–5 и чл. 74–75). Предвиждане в Закона за кредитните институции (ЗКИ) на възможност и за разследващия орган самостоятелно да поиска от съда разкриването на сведения, съставляващи банкова тайна. В Закона за съдебната власт (ЗСВ) да се разшири приложното поле на извънредното атестиране при хипотезата на трайно влошаване на качеството на работата. Приоритети през 2019 г. * Утвърждаване на тенденцията за трайно намаляване на субективните предпоставки, водещи до съществени процесуални нарушения в досъдебната фаза на процеса, които обуславят и връщане на делото на прокурора и/или постановяване на оправдателни съдебни актове. * Устойчиво запазване на високо ниво на срочността на разследване и решаване на преписките и делата, вкл. предвид обективно очертаващия се спад на регистрираната престъпност. * Ефективно прилагане на механизма на специалния надзор в ПРБ за оказване на своевременна методическа помощ на разследващите органи и наблюдаващите прокурори по дела с голяма фактическа и правна сложност, особено в областта на противодействие на корупционните престъпления и организираната престъпност. * Продължаване на утвърждаването на стандартите за ефективно разследване, в съответствие с изискванията на ЕСПЧ, и повишаване на качеството на взаимодействие с европейските и другите международни партньори в противодействието на престъпността, посредством използване в пълнота на инструментариума на международното правно сътрудничество. * Осигуряване на необходимия мониторинг върху натовареността на прокурорите и разследващите органи и обема дейност на прокуратурите, за ефективно изпълнение на решенията на ВСС за окрупняване на районните прокуратури. * Постигане на максимално допустима прозрачност в дейността на прокуратурата посредством пълноценно реализиране на законовите форми на отчет на главния прокурор пред ВСС и Народното събрание, при балансирана защита на обществените интереси и публична комуникация за информиране на обществеността относно образуването и напредъка на значими дела. * Засилване на доверието на обществото в ефективността на правоприлагането чрез стриктно съблюдаване на правата на гражданите и постигане на институционална предвидимост. * Ефективно използване на механизмите за взаимодействие, съобразно настъпилите нормативни и структурни промени в организацията и дейността на другите държавни органи за противодействие на престъпленията, с особен акцент в активизиране на Координационните центрове за взаимодействие между НАП, КПКОНПИ и прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Цацаров внесе във ВСС Доклад за дейността на прокуратурата и на разследващите органи през 2018 г."}
{"url": "https://trud.bg/%d0%bf%d1%80%d0%b5%d0%b1%d0%b8%d1%85%d0%b0-%d0%bd%d0%b1%d0%b0-%d0%b7%d0%b2%d0%b5%d0%b7%d0%b4%d0%b0-%d0%b2-%d0%b1%d0%b0%d1%80-%d0%b2-%d0%bb%d0%b0%d1%82%d0%b2%d0%b8%d1%8f/", "text": "Латвийският баскетболист Кристапс Порзингис се замеси в нов скандал. 23-годишната звезда на отбора от НБА „Далас Маверикс“ бе пребит от група руснаци, с които се скарал в бар в родината си. 221-сантиметровият гигант бил ударен с предмет в главата, а намесата на охраната е предотвратила по-сериозен инцидент. Впоследствие се появи видео, на което Порзингис излиза с окървавена глава да гони хулиганите пред заведението и крещи на един от биячите „Връщай се в Русия“.  Латвиецът в момента се възстановява от тежка контузия, която го извади от игра за няколко месеца. Наскоро той бе обвинен от американка, че я изнасилил в хотел в Ню Йорк миналата година и в момента срещу него се води разследване.", "date": "2019.05.13", "title": " Пребиха НБА звезда в бар в Латвия"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d1%80%d0%b5%d0%ba%d1%82%d0%be%d1%80%d0%b8-%d1%89%d0%b5-%d0%be%d0%b1%d0%b6%d0%b0%d0%bb%d0%b2%d0%b0%d1%82-%d1%80%d0%b5%d0%b7%d1%83%d0%bb%d1%82%d0%b0/", "text": "Насроченото за 20 май Общо събрание за избор на ректор и органи на управление на Великотърновския университет „Св.Св.Кирил и Методий“ е нелегитимно. Това заявиха кандидатите за ректор в мандат 2019-2023 проф. Венка Кутева и проф. Мирослав Гълъбов. Те са категорични, че няма  да оттеглят кандидатурите си за ръководния пост, но няма и да присъстват  на събранието. Общо 390 са членовете на Общото събрание. За да има кворум, трябва да присъстват 260 от тях, а за да бъде избран ректор са необходими 131 гласа, обясни проф. Гълъбов.Според проф. Кутева всички решения на Академичния съвет  от 13 март насам са незаконосъобразни, тъй като на заседанията не са присъствали представители на студентите и докторантите. По думите й приетите през този период правила и график за изборите са в пълно противоречие със Закона за висшето образование.Проведените на 8 май избори за попълване на квотата на Студентския съвет в Общото събрание също са нелегитимни, каза  проф. Гълъбов, като се позова на писмо от просветния министър и на Правилника на Студентския съвет, в който е записано, че изборите се организират от Председателството на Съвета, а не от Инициативен комитет. Според проф. Гълъбов не са спазени три основни изисквания на Правилника на Общото събрание. „Първо, не е спазен 30-дневният срок за публикуване на поименния списък на Общото събрание. Той е оповестен на 10 май, т.е. 10 дни преди датата. Второ – не е спазен 14-дневният срок за информиране на членовете за  свикването на събранието, и трето – част от материалите, които са задължителни за публикуване – не са публикувани в законовия срок. Примерно – докладът на ректора за отчетния период 2015 – 2019 година е публикуван на 10 май, той не е  приет и на заседание на Академичния съвет”, посочи  проф. Мирослав  Гълъбов.Каквито и да са резултатите – ще ги обжалваме, заявиха още двамата кандидати за ректор на ВТУ. „Не става дума за бойкот, за правене нещо напук. Става дума за съзнателно изразено отношение към реално установени и ясно потвърдени нарушения на закон и правила, а не за празни приказки”, коментира проф. Петко Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Кандидат-ректори ще обжалват резултатите от свиканото Общо събрание за изборите във ВТУ"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%be%d1%87%d0%b0%d0%ba%d0%b2%d0%b0-%d0%bf%d1%80%d0%be%d0%b7%d1%80/", "text": "Президентът Румен Радев разговаря днес на „Дондуков“ 2 с главния прокурор Сотир Цацаров. Това е първата от поредицата срещи, които държавният глава ще проведе с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор, съобщават от пресцентъра на държавния глава. По време на срещата държавният глава подчерта високите обществени очаквания към следващия главен прокурор в България като институция от ключово значение в борбата с престъпността, корупцията и упражняване на надзор за законност. Президентът Радев изрази и очакването си за прозрачни и ясни процедури, при които да бъдат направени номинациите и избора на следващия главен прокурор. Утре президентът Радев ще проведе среща с председателя на Върховния касационен съд Лозан Панов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Президентът Румен Радев очаква прозрачна и ясна процедура за номиниране и избор на следващия главен прокурор"}
{"url": "https://trud.bg/%d1%80%d1%83%d1%81%d0%ba%d0%be-%d0%ba%d0%b8%d1%82%d0%b0%d0%b9%d1%81%d0%ba%d0%be%d1%82%d0%be-%d0%b2%d0%b7%d0%b0%d0%b8%d0%bc%d0%be%d0%b4%d0%b5%d0%b9%d1%81%d1%82%d0%b2%d0%b8%d0%b5-%d0%b5-%d0%b5%d0%b4/", "text": "Москва и Пекин взаимодействат активно в интерес на укрепването на международната сигурност и стабилност. Това заяви днес руският министър на външните работи Сергей Лавров преди да се срещне с китайския си колега Ван И, предава  „Като цяло руско-китайското взаимодействие е един от ключовите фактори за поддържането на международната сигурност и стабилност, за оформянето на многополюсното устройство на света“, каза Лавров. Той отбеляза, че Китай е ключов партньор на Русия на световната сцена. „Държавите ни сътрудничат тясно на най-различни многостранни площадки, включително ООН, Г-20, ШОС (Шанхайската организация за сътрудничество), БРИКС (Бразилия, Русия, Индия, Китай и Южна Африка), РИК (формата Русия-Индия-Китай), работим по съвместяването на интеграционните потенциали на ЕАИС (Евразийския икономически съюз) и „Един пояс, един път“ с перспектива за формиране на голямо евразийско пространство“, допълни той. „Разширява се търговско-икономическото сътрудничество, инвестиционното сътрудничество, взаимодействието във високотехнологичните отрасли, в търговската сфера“, добави руският министър. „Ценим и нашето военно, военнотехническо сътрудничество, взаимодействието по линия на правоохранителните органи, в това число в борбата с тероризма, наркотрафика и организираната престъпност“, каза още Лавров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Руско-китайското взаимодействие е един от ключовите фактори за поддържането на международната сигурност, заяви Лавров"}
{"url": "https://trud.bg/%d0%b4%d0%b2%d0%be%d0%b9%d0%ba%d0%b8-%d0%be%d1%82-28-%d0%b4%d1%8a%d1%80%d0%b6%d0%b0%d0%b2%d0%b8-%d0%bd%d0%b0-%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d0%b5-%d0%bf%d0%be-%d1%81%d0%bf/", "text": "28 държави ще участват в Международното състезание по спортни танци „Burgas open“, което ще се проведе на 31 май и 1 юни в зала „Младост“. Организатори са КСТ „Бургас 1975″ и Община Бургас. Над 15 елитни двойки от различни възрастови двойки на клуба ще вземат участие в престижния международен турнир, част от календара на световната федерация WDSF, обясни председателят на КСТ“ Бургас 1975″ Андрей Тодоров. Съдиите, които ще оценяват състезателите са от 15 нации.", "date": "2019.05.13", "title": " Двойки от 28 държави на състезание по спортни танци в Бургас"}
{"url": "https://trud.bg/%d1%84%d0%b5%d1%80%d0%bc%d0%b5%d1%80-%d0%b3%d0%be%d0%bd%d0%b8-%d0%b8-%d0%b3%d0%b0%d0%b7%d0%b8-%d1%86%d0%b8%d0%b3%d0%b0%d0%bd%d0%b8%d0%bd-%d0%ba%d1%80%d0%b0%d0%b4%d0%b5%d1%86-%d0%b4%d0%be-%d1%81%d0%bc/", "text": "Загиналият имал 14 присъди Фермер от Кипър, който живее от двайсетина години в пловдивското село Болярино, уби циганин, влязъл в имота му с двама приятели да крадат. Димитракис Пирилис (60 г.) е обиран многократно и когато около полунощ на 11 май т. г. видял апаши във стопанството си, се качила на джипа си “Форд Рейнджър” и ги подгонил. Те се разбягали в различни посоки, но на около 600 метра от фермата Пирилис успял да застигне единия от тях – 30-годишния Петър. Г., и го блъснал с колата. Удареният починал от травмите. В Болярино се говори, че Пирилис се върнал и го прегазил още два пъти. Това обаче ще се докаже от съдебномедицинска експертиза. “По първоначални данни загиналият, придружен от още две лица, са влезли в имота на бизнесмена с цел кражба. Те били въоръжени с коси и други инструменти. Собственикът на имота ги е видял и подгонил. Крадците са се разпръснали в различни посоки в нивата с люцерна. Кипърецът е подгонил с колата единия, като след няколко метра го е настигнал и блъснал. Поради тъмнината не е видял другите двама и се е върнал до тялото на жертвата. Към момента нямаме данни да е прегазил втори или трети път мъжа, но според свидетелите, той е обикалял с колата в кръг около жертвата”, описа известното до момента окръжният прокурор на Пловдив Румен Попов. Пирилис е задържан за 72 часа и привлечен като обвиняем за умишлено убийство при пътнотранспортното произшествие. В ареста са и другите двама крадци. Убитият Петър е осъждан 14 пъти, другите двама, опитали се да оберат Пирилис, също са с дълго съдебно минало. Единият има 9 присъди, другият – 2. И тримата обирджии са от съседното село Белозем. Убитият и един от съучастниците му не за първи път посягали на имущество на кипърския фермер. Дори имали присъда за кражба на коне и крави от фермата на кипъреца.   Роднини на убития плашат с мъст, жандармерия охранява района Кипърецът гледал 600 крави  “Кръв за кръв ще има!”. Това се заканиха роднини и приятели на убития Петър от ромската махала на Белозем. Заради това край къщите им и в Болярино има засилено полицейско присъствие. Задържаният фермер Димитракис Пирилис пристигнал в България през 2002 г. след любов с нашенка. Започва бизнеса си в Болярино, купувайки бившия стопански двор в селото и го превърнал в кравеферма. Собственик е и на 9 къщи в селото, като всичките му имоти са били обект на кражби. През 2016 г. пък изгоря домът му, но така и не беше установено дали става дума за умишлен палеж. В крафефермата му има 600 животни. Стартирал със стотина крави, които внесъл от Германия. Отработва и 6000 декара земя. На ден получава над 5 тона мляко, които се изкупуват от съседна мандра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Фермер гони и гази циганин крадец до смърт (обзор)\t"}
{"url": "https://trud.bg/%d1%83%d0%b4%d0%b0%d1%80%d0%bd%d0%be-%d0%b2%d0%bd%d0%b0%d1%81%d1%8f%d0%bc%d0%b5-%d1%86%d0%b8%d0%b3%d0%b0%d1%80%d0%b8-%d0%b8-%d0%b0%d0%bb%d0%ba%d0%be%d1%85%d0%be%d0%bb/", "text": "Вносът на безалкохолни напитки, алкохол и цигари от трети страни, извън ЕС, се е увеличил с 53,4% през първите три месеца на тази година, отчете Националният статистически институт. На второ място по ръст е импортът на храни и живи животни – с 25,7%. Общо вносът за първите три месеца на 2019 г. от трети страни нараства с 11,2% спрямо същия период на миналата година и достига 5,506 милиарда лева. Увеличава се и износът на български стоки, към държавите извън ЕС – с 13,4% за първите три месеца, спрямо година по-рано. Повишение има и при вноса на България за януари и февруари на настоящата година, което е с 1,4% спрямо същия период на миналата, като той вече възлиза на 6,229 милиарда лева. Внасят се най-много напитки и тютюневи изделия, а най-малко стоки от сектора на “Минерални горива, масла и подобни продукти”.", "date": "2019.05.13", "title": " Ударно внасяме цигари и алкохол"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b0%d0%bc%d1%83%d0%b8%d0%bb%d0%be%d0%b2-%d1%81-%d0%bf%d1%80%d0%b8%d0%b7%d0%b8%d0%b2-%d0%ba%d1%8a%d0%bc-%d0%b1%d0%be%d1%82%d0%b5%d0%b2%d0%b8%d1%81%d1%82/", "text": "Уважаеми ботевисти, В навечерието на историческия финал за Купата на България между отборите на „Ботев“ и „Локомотив“ Пловдив се обръщам към Вас със следния призив: Предстои ни финал, който всички в „жълто-черно“ трябва да спечелим заедно! Нека превърнем националния стадион „Васил Левски“ в триумф на красотата, вярата и борбата! Нека любовта ни към „Ботев“ се извиси над низките страсти и демонстрираме духовното величие на древния и вечен Пловдив! Нека спечелим уважението и симпатиите на футболната общественост в цялата страна, демонстрирайки за пореден път своето европейско поведение и неистова подкрепа за своите „жълто-черни“ любимци! Всеки един от нас ще играе на този финал! Нека запазим с гордост и достойнство своето място в историята! САМО БОТЕВ! С уважение: Георги Самуилов Председател на Съвета на директорите на ПФК „Ботев“ АД", "date": "2019.05.13", "title": " Георги Самуилов с призив към ботевистите"}
{"url": "https://trud.bg/%d0%bf%d0%b8%d1%89%d0%bd%d0%b0%d1%82%d0%b0-%d0%b4%d0%b5%d0%bc%d0%b8-%d1%80%d0%be%d1%83%d0%b7-%d1%81-%d0%b3%d0%be%d1%80%d0%b5%d1%89%d0%b0-%d1%84%d0%be%d1%82%d0%be%d1%81%d0%b5%d1%81%d0%b8%d1%8f-%d1%81/", "text": "Моделът Деми Роуз няма типичните за колежките й размери, но пищната й форма привлича вниманието на милиони фенове в социалните мрежи, както и това на големите модни брандове. Освен това, Деми стана още по-популярна след връзката си с рапъра Тайга, излизал и с Кайли Дженър. Пред британски таблоиди, Деми неведнъж е споделяла, че освен на добри гени, тя разчита и на усилени тренировки в залата, както и стриктен режим на хранене. Тя тренира 4 или 5 пъти седмично, като набляга над тренировките за долната част на тяло. Диетата й е еднообразна – основно се храни с протеин (яйца, месо и риба), съчетани с много зеленчуци. Деми набляга над суровите ядки и често консумира супер храни. Последната фотосесия на Деми, която тя сподели и в Instagram, е свързана с кампания за бански костюми.", "date": "2019.05.13", "title": " Пищната Деми Роуз с гореща фотосесия (СНИМКИ)"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b2%d0%b4%d0%b8%d0%b3%d0%bd%d0%b0-%d0%bc%d0%b5%d1%80%d0%bd%d0%b8%d0%ba%d0%b0-%d0%bd%d0%b0-%d1%80%d1%83%d0%bc%d1%8a/", "text": "Плаши да задейства чл. 7 Еврокомисията заплаши открито Румъния със задействането на член 7 от договора за ЕС, ако Букурещ не предприеме очакваните стъпки по въпроса с върховенството на закона, предаде Ройтерс. Говорител на комисията потвърди, че в петък до румънските власти е било изпратено писмо, в което са посочени недостатъците и необходимите мерки за възстановяване на доверието. Изпращането на писмото е било решено от еврокомисарите още през април. Сред въпросите, които пораждат загрижеността на ЕК, са върховенството на закона, намесата в независимостта на съдебната система, борбата с корупцията, защитата на средствата от ЕС, осигуряването на безнаказаност за извършени престъпления. Подготвяните нови законодателни промени ще нанесат допълнителни вреди на законността, подчерта говорителят. По неговите думи, ако Румъния не предприеме очакваните от ЕК действия, или ако приеме допълнителни законодателни промени в ущърб на законността, ЕК ще задейства незабавно чл. 7 и ще прекрати механизма за наблюдение, прилаган за страната от 2007 г. насам. ЕК си запазва правото и няма да се поколебае да открие нови наказателни процедури срещу Букурещ.", "date": "2019.05.13", "title": " Еврокомисията вдигна мерника на Румъния (обзор)"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%be%d0%bf%d0%b8%d1%82%d0%b8-%d0%b7%d0%b0-%d0%bd%d0%b0%d0%bc%d0%b5%d1%81%d0%b0-%d0%b2%d1%8a%d0%b2-%d0%b2%d1%8a%d1%82%d1%80%d0%b5%d1%88%d0%bd%d0%b0%d1%82/", "text": "Лидерът на „Атака“ Волен Сидеров заяви пред БТВ, че опити за намеса във вътрешната ни политика са правили и посланици от други държави – Холандия, Франция, САЩ. Той се надява в бъдеще да има реакция от страна на държавата и в тези случаи. „Намесата на Турция в нашите вътрешни работи не е от вчера, но за разлика от друг път има намеса на най-високо ниво“, коментира той по повод  което предизвика скандал. На предстоящите избори за Европейски парламент на 26 май „Атака“ се явява със собствена листа – отделно от другите две формации в Обединени патриоти. Водачът на листата – Георги Димов, е избран след кастинг в телевизия „Алфа“. По думите на лидера на „Атака“, ако техни представители влязат в Европейския парламент, ще се борят за независимост на Европа от САЩ, за отпадане на санкциите срещу Русия и минимална заплата и пенсия за целия Европейски съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Сидеров: Опити за намеса във вътрешната ни политика са правили и посланици от други държави – Холандия, Франция, САЩ"}
{"url": "https://trud.bg/%d1%80%d0%b0%d0%b7%d1%81%d0%b5%d0%b9%d0%b2%d0%b0%d1%82-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b8%d1%81%d1%82%d0%b8-%d1%81%d1%8a%d1%81-%d1%81%d1%82%d1%80%d0%b8%d0%bf%d1%82%d0%b8/", "text": "Необичайно шоу в паузите на баскетболния мач между „Спартак“ (Санкт Петербург) и „Самара“ от второто ниво на руското първенство предизвика полемики в страната. Вместо представление на обичайните мажоретки, домакините предложиха на зрителите подобие на стриптийз в изпълнение на момичета от местен клуб за авангардни танци в твърде оскъдно облекло.  В тима на гостите заподозряха, че става въпрос за тактически ход от страна на „Спартак“.  „Няма да коментираме хореографското съдържание на танците – гласи част от официално изявление на ръководството на „Самара“. – Програмата около мача е работа на домакините. Възможно е от „Спартак“ да са си мислели, че така ще разсеят нашите играчи.“  Трикът обаче не помогнал на домакините, тъй като гостите спечелиха с 66:59, с което затвориха серията с 3-0 победи и взеха титлата в Суперлигата.", "date": "2019.05.13", "title": " Разсейват баскетболисти със стриптийз"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5%d0%b1%d0%b8-%d1%81-%d0%b5/", "text": "Злоупотреби с еврофондовете има във всички европейски държави, заяви пред   вицепремиерът и лидер на ВМРО Красимир Каракачанов. Той подчерта, че е „за“ единна европейска армия, но тя няма как да реши всички проблеми. Идеята е тя да бъде стълб на НАТО, която да защитава европейските граници, включително и в открито море. Тази идея е добра, но различните европейски държави не я разбират еднакво, заяви лидерът на ВМРО. „Докато радикалният ислям залива Европа и заплашва да промени нашия ред, нашите демократични устои, нашата история, ако щете дори нашата религия и култура, не може да ни е безразлично, в същото това време бюрократите в Брюксел да ни занимават с проблеми колко дълга и колко крива трябва да бъде краставицата или дали трябва да се яде шкембе чорба в България. Докато радикалният ислям заливаше Европа, бюрократите в Европа се занимаваха с това как ще изглежда тоалетната за третия пол. Или колко пола има в Европа, набивайки ни тази Истанбулска конвенция. Европарламентът формира тези политики“, коментира още лидерът на ВМРО. В много европейски държави има партии, които казват, че не са за тази бюрокрация и за налагането на норми, които не са приложими за всички държави, добави Каракачанов. Според него това трябва да е съюз на суверенни държави, които обаче да мислят за общ пазар, общи ценности, сътрудничество. По думите му ЕС се съобразява твърде много с мигрантите, които идват и се опитват да наложат тук нови порядки. Според него тези избори са много важни, тъй като от тях ще стане ясно дали Европа поема по пътя на обезличаването. Липсва дебат за развитието на селското стопанство, отношенията на Европа с големите икономики, смята Каракачанов. Каракачанов обясни, че всяка от партиите от коалицията „Обединени патриоти“ ще се яви отделно на изборите, защото няма нужда две от партиите да се обединяват срещу трета в обща листа. Ако се наложи след евроизборите, може да преформулираме нашето сътрудничество, ако можем да го направим, добави той. Валери Симеонов има категорично различни европейски приоритети. ВМРО ще продължава да бъде член на Европейските консерватори и реформисти, заяви Каракачанов. Всички каузи, за които Ангел Джамбазки се бореше през предните години, трябва да бъдат продължени, подчерта той, и не трябва да ни бъде безразлично по какви пътища тръгва Европа и какво се случва в европейските държави и да се занимаваме с дребни проблеми и бюрократщини, каза още Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Министър Каракачанов: Злоупотреби с еврофондовете има във всички европейски държави"}
{"url": "https://trud.bg/%d0%b2%d1%80%d0%b0%d0%b1%d1%87%d0%b5%d1%82%d0%b0%d1%82%d0%b0-%d0%bd%d0%b0-%d1%80%d0%b0%d0%b4%d0%b8%d1%87%d0%ba%d0%be%d0%b2-%d0%be%d0%b6%d0%b8%d0%b2%d1%8f%d0%b2%d0%b0%d1%82-%d0%b2-%d0%b8%d0%b7%d0%bb/", "text": "От 30 май можем да видим оригиналните рисунки в галерия “София Прес” в столицата Петнайсет години след смъртта на Йордан Радичков можем да разгледаме първата му изложба от авторски рисунки. На 20 май от 19 часа в галерия-книжарница София Прес на ул. “Славянска” 29 в столицата ще бъде открита изложбата с 20 оригинала, изобразяващи света и живота на добре познатите на няколко поколения читатели птичета от обичаната детска книга “Ние, врабчетата”. Експозицията е част от събитията за 90-годишнината на Радичков. Сред рисунките, предоставени от семейството на писателя, се нареждат прословутото Онова нещо, Юнашка фланелка, Краката му стърчат навън, смрадовранката с нейното френско списание от 1903 година, Дебелачко, кукувицата, Пешеходеца който си подсвирква с уста и още много други. Повече за оригиналите и характерния стил на рисуване на Йордан Радичков ще разкаже художникът Антон Стайков. През годините илюстрациите към “Ние, врабчетата” претърпяват множество трансформации. От първото до последното издание на книгата има множество доловими разлики в любимите врабци. Йордан Радичков не спира да ги прерисува през годините, прави опити върху лика на своите герои. Рисува множество варианти на самите врабчета, на плашилото, котарака, ястребът, за да стигне до финалния и най-изчистен вариант на своите птици. “Ние, врабчетата” е втората детска книга на Йордан Радичков. Тя излиза през 1968 година, като още следващата година е отличена с наградата на Съюза на българските писатели. “Книгата е написана за деца и за възрастни и я обичам, защото в нея се разказва за врабчета – казва за нея приживе авторът. – И смятам, че всички хора, преди да станат големи, да станат важни или да станат значителни, преди това са били врабчета.” Историите за птичата ривиера, какво представлява играта на врабчета, кой е страшилище за снежните човеци, може ли да сееш плашила, как се лети на заден ход, ходят ли врабчетата на училище, как се стига до Цариград, кой е Драги ми господине, за колко седмици суха храна е нужна, за да се стигне до луната и каква е оная точка в небето, която често забелязваме са една малка част от света на “Ние, врабчетата”. Голямото признание за “Ние, врабчетата” идва с множеството преводи на книгата на чешки, словашки, унгарски, полски, руски, финландски, италиански, немски, френски, корейски и много други езици, с редица издания в България и с любовта на няколко поколения читатели, които отрастват с историите за смелите врабци. “Ние, врабчетата” е и най-дълго играният спектакъл в репертоара на Столичния куклен театър. На откриването на изложбата ще бъде представено ново, специално издание на “Ние, врабчетата” по повод 90-годишнината от рождението на автора. За първи път от много години насам то ще се появи с твърди корици, оформлението е на художничката София Попйорданова. Изложбата ще може да бъде разгледана до 10 юни.", "date": "2019.05.13", "title": " Врабчетата на Радичков оживяват в изложба\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d0%b8%d0%bb%d0%b5%d1%88%d0%ba%d0%be%d1%82%d0%be-%d0%b8-%d1%81%d0%b2%d0%b8%d0%bd%d1%81%d0%ba%d0%be%d1%82%d0%be-%d0%bc%d0%b5%d1%81%d0%be/", "text": "Пържолата ще се продава с 22% по-скъпо спрямо миналата година, сочи анализ  Цената на свинското месо у нас ще се покачва през следващите месеци, сочи анализ на Центъра за икономически изследвания в селското стопанство. След като през първите три месеца на 2019 г. цените на едро бяха относително ниски в сравнение с последните 3 години – 3,10 – 3,20 лв./кг кланично тегло, през следващите два месеца се прогнозира те да нарастват до около 3,50 лв./кг. Според експертите причината е очакваният огромен недостиг на свинско месо в Китай и насочване на европейското производство усилено към износ. Това ще доведе до ръст в цените у нас, като през май спрямо година по-рано увеличението ще е с близо 22 на сто, посочват те в анализа. Цените в България следват тенденцията в Европа, където също има поскъпване на свинското с близо 10 на сто на годишна база. Като причината е растящият износ на месо от ЕС, а основната дестинация е Китай, за където отива близо 39% от общия експорт, следвана от Япония – 11% от количеството. Покачването на цените на свинското ще повлече нагоре и цените на другите меса и най-вече на пилешкото, твърдят от Центъра за икономически изследвания в селското стопанство. Прогнозира се през идните два месеца цените на едро на пилешкото месо да се задържат около 2,95-3,00 лв./кг кланично тегло, което е с 2,2% под равнището за същите месеци на миналата година. През първия месец на 2019 г. в кланиците са произведени 7687,6 тона месо от бройлери, което е с 15,7% над произведеното количество през януари 2018 г. Въпреки че европейските цени на едро на телешкото месо отбелязват понижение, задържайки се под нивата от 2018 г., у нас те ще останат на нивата от предходната година. Причина е, че те вървят с около 23% по-ниско от средноевропейските, твърдят експертите. През януари в кланиците в страната са произведени 480,5 тона говеждо и телешко месо, което е почти наполовина спрямо количествата през същия месец на миналата година – 753 т.   25% повече сирене с палма от мандрите Мандрите са произвели с 25 на сто повече сирене с растителни мазнини през февруари спрямо година по-рано, сочат още данните на Центъра за икономически изследвания в селското стопанство. В същото време производството на масла намалява с 32 на сто, но нараства количеството изкупено краве мляко – с 2,8% за година.  Прогнозата на експертите показва, че изкупните цени на кравето мляко ще намаляват плавно в следващите месеци. Очаква се средногодишната цена да е 0,59 – 0,60 лв./кг, което е с 3% под цените от 2018 г. При овчето мляко продължава ситуацията на ниски изкупни цени. Те се очаква да бъдат в рамките на 1,1 – 1,15 лв./л, което е крайно неудовлетворително за производителите. Тези ниски цени ще намалят изкупеното овче мляко от мандрите до 26% от произведените обеми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Вдигат пилешкото и свинското месо\t"}
{"url": "https://trud.bg/%d0%b1%d0%b0%d0%bb%d1%8a%d0%ba%d0%be%d0%b2-%d1%81-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-1-%d0%b3%d0%be%d0%b4%d0%b8%d0%bd%d0%b0/", "text": "Красимир Балъков сменя официално във вторник на поста селекционер на националите бившия си съотборник от Четвъртите в света Петър Хубчев, който подаде оставка и почти сигурно ще поеме „Левски“. Договорът на Бала ще е за една година – до старта на Евро 2020, когато ще се изиграят и мачовете от новата Лига на нациите. В момента бившият магически халф води родния си „Етър“ и ще е на бараж за седмото място срещу „Славия“. Тази позиция осигурява плейоф за Лига Европа срещу третия от Първа професионална лига.  Още в началото на годината Балъков намекна, че в края на сезона ще се раздели с „Етър“. В кариерата си легендата е водил „Черноморец“, „Кайзерслаутерн“, „Грасхопърс“, „Санкт Гален“ и „Хайдук“. Бала има гарантирана същата месечна заплата като приемника си на поста – 25 000 лева, но е възможно днешният изпълком на БФС да гласува 20 % увеличение. Всички промени трябва да се официализират от ръководния орган, на чието заседание няма да присъства първият вицепрезидент на централата и отговорник за националния отбор Йордан Лечков. Той е по лични дела в Китай.  Балъков ще е едва третият герой от САЩ-94, който ще води националния отбор. Досега единствено Христо Стоичков и Хубчев от Пеневата чета в Щатите имаха това тежко и, както се оказа, неблагодарно предизвикателство.  Дебютът на Бала трябва да е на 7 юни като гост срещу Чехия. Три дни по-късно нашите приемат Косово. Още тази седмица треньорът трябва да разпрати повиквателни на футболистите, които играят в чужбина.", "date": "2019.05.13", "title": " Балъков с договор за 1 година"}
{"url": "https://trud.bg/%d0%ba%d1%83%d1%80%d1%86-%d0%b8%d1%81%d0%ba%d0%b0-%d0%b1%d1%80%d1%8e%d0%ba%d1%81%d0%b5%d0%bb-%d0%b4%d0%b0-%d0%be%d1%82%d0%bc%d0%b5%d0%bd%d0%b8-100-%d1%80%d0%b5%d0%b3%d1%83%d0%bb%d0%b0%d1%86%d0%b8/", "text": "Австрийският канцлер Себастиан Курц поиска 1000 европейски регулации да бъдат отменени или поне правото за регулиране на тези области да бъде предоставено на държавите членки, предаде ДПА. Апелът му идва само две седмици преди изборите за Европейски парламент. “Хората в Европа искат отговори от ЕС на въпросите за сигурността, охраната на външните граници и климатичните промени”, се посочва в изявление на Курц, което бе разпространено от австрийската осведомителна агенция АПА. “Но никой не се нуждае от европейски изисквания за приготвянето на шницел и пържени картофи например”, посочва канцлерът. В изявлението си той споменава “регулаторно безумие” и “покровителствено отношение” на Брюксел. Австрийският канцлер отдавна иска ЕС да бъде реформиран, а в предизборната програма на дясноцетристката му Австрийска народна партия промените в съюза заемат челно място сред приоритетите й, отбелязва ДПА.", "date": "2019.05.13", "title": " Курц иска Брюксел да отмени 100 регулации\t"}
{"url": "https://trud.bg/%d0%b8%d1%81%d0%ba%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8%d1%82%d0%b5-%d0%b3%d0%b0%d0%b1%d1%80%d0%be%d0%b2%d1%86/", "text": "Дирекция „Парламентарна канцелария“ информира кмета на Габрово Таня Христова, че подписката на протестиращите граждани, с искания за законодателни промени, адресирана до Народното събрание, е предоставена на Комисията по правни въпроси, Комисията по образование и наука, Комисията по здравеопазване, както и на Комисиите по вътрешна сигурност и обществен ред, труда, социалната и демографската политика. Припомняме, че на 22 април 2019 г., исканията, подкрепени с подписите на 2 532 граждани бяха официално предадени на кмета на Габрово и своевременно адресирани по компетентност до органите на държавната власт, включително до Националното сдружение на общините в Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Исканията на протестиращите габровци са в ресорните комисии на 44-то Народното събрание\t"}
{"url": "https://trud.bg/%d0%b0%d1%81%d0%b8%d0%bc-%d0%b0%d0%b4%d0%b5%d0%bc%d0%be%d0%b2-%d0%b2-%d1%82%d0%b5%d1%82%d0%b5%d0%b2%d0%b5%d0%bd-%d0%b4%d0%be%d0%b2%d0%b5%d1%80%d0%b8%d0%b5%d1%82%d0%be-%d0%bd%d0%b0-%d0%b5%d1%81-%d0%ba/", "text": "Доверието към България по време на управлението на ГЕРБ гарантира фондовете да са отворени, за да се финансират оперативните програми. За всеки внесен от страната ни лев в ЕС, ние получаваме четири, за да обновяваме всяко населено място, в това число и Тетевен.През новия програмен период /2021-2027г./ благодарение на представителите на ГЕРБ в ЕП бе договорен по-голям бюджет за страната ни. Средствата ще са с 3,5 млрд. лева повече. Имаше митове и фалшиви новини, че парите от ЕС ще спрат. Напротив – България ще получи много повече средства от ЕС по линия на кохезионната политика. Това каза тази вечер в пълната зала на Община Тетевен кандидатът от листата на ПП ГЕРБ и СДС Асим Адемов. „Страните, с които искаме да се сравняваме, на които да приличаме, са членове на ЕС от 70 години, ние от 12 години. И вече виждаме каква промяна настъпва в страната ни – обновените градове, обновените училища, социални заведения, нови пречиствателни станции, нови пътища, строителството на магистрали, модернизирани болници, и в най-малките населени места се усеща европейската солидарност и това никой не може да отрече. Нашите опоненти нямат какво да покажат, затова и ни заливат непрекъснато с лъжи, произвеждат измислени скандали, за да ни компрометират“, каза Адемов и подчерта, че хората по места могат да видят и пипнат това, което е постигнато в тяхното населено място. Много въпросиот залата провокираха Адемов да коментира образованието. „Никога в българското образование не са влагани толкова много средства. И това ще продължи да е така, защото правителството на Бойко Борисов е определило това като приоритет на приоритетите“, подчерта той. „В момента процентът на тези, които се връщат в страната ни е по-голям от процентът на онези, които напускат по една или друга причина. Това е сигнал, че сме на правия път. И ако не допуснем грешката да се върнем към онези мракобесни години назад, то ще успеем в развитието“, подчерта още Асим Адемов в Тетевен и припомни на хората времената на празните магазини, на фалиралите банки и на заплатите от 3 долара, когато в управлението на Жан Виденов бе сегашен кандидат на БСП за евродепутат Румен Гечев. „Това ли искаме да оставим на децата си – за пореден път фалирала страна, щото БСП това умее единствено – да фалира България“, попита риторично кандидатът за евродепутат от листата на ПП ГЕРБ и СДС. По време на събитието, организирано от общинската структура, ръководителят й Мадлена Бояджиева приветства Асим Адемов и изтъкна ползите за страната ни от членството в ЕС и как то се отразява на община Тетевен и тетевенци. „Вече 12 години България е член на ЕС. За това време свикнахме да приемаме това като даденост, забравихме времето, когато не можехме да пътуваме свободно, без визи, когато не можехме да учим и работим в държавите от Западна Европа, забравихме какви усилия бяха необходими това да се случи“, припомни Бояджиева.По думите й днес трябва сериозно да се замислим за това какво е необходимо да направим, за да продължи да съществува ЕС и членството на България в него. „Дори и евроскептиците признават как с европейските средства, вложени в инфраструктурата ни, в образованието, в социалната сфера, в земеделието, в бизнеса, в екологията, в здравеопазването, във всички сектори на живота ни -България се променя към добро“, подчерта Бояджиева. С извоювания по-висок бюджет за страната ни през новия програмен период, ще се увеличат и средствата за земеделие, а малките населени места ще имат над 5 млрд. лв. за развитие на селските райони, подчерта още тя. И сега всяко едно населено място в България се ползва от европейската солидарност и това се вижда и тук в Тетевен. Виждате колко много се направи с европейски средства в нашата община само за един мандат. Бяха обновени напълно две училища, улици, общински път. В общината само за този мандат влизат над 10 млн.лв. за инфраструктура. С европейски средства се направи и основен ремонт на пътя Глогово – Градежница, водопровод и пречиствателна станция в Глогово. И ще продължава да се прави, като новите проекти предвиждат обновяване на площада в Тетевен, изграждане на спортна площадка в Български Извор, обновяване на детската градина в Глогово. В социалната сфера 139 човека ще получат личен асистент, 50 човека – възрастни и самотни получават топъл обяд, работим по различни програми за трайно безработни и хора с увреждания. Акцент в работата ни е задълбочаване на сътрудничеството между бизнеса и професионалното образование, което гарантира така нужната квалифицирана работна ръка за нашите предприятия, подчерта още Мадлена Бояджиева. „Не е вярно, че тези избори нямат съществено значение за малките населени места като тези в община Тетевен, напротив – имат особено в по-малките населени места, където улици и водопроводи не са ремонтирани от десетилетия. Много важно е и да има стабилност на управлението в страната ни, да има правителство, което да е уважавано и признато в Европа, каквото е правителството на премиера Бойко Борисов. Защото данните са категорични – само за последните пет години е увеличен БВП с 39%, спрямо показателите през 2014 година. Приходите в бюджета са увеличени с над 50%. Минималната работна заплата от 2014 до 2019 година е увеличена с 60%, средната работна заплата с близо 40 %“. За пръв път миналата година отчитаме, че броят на напусналите страната е равен на тези, които са се върнали“, поясни Бояджиева и призова да не забравяме един предишен период, когато бяха спрени еврофондовете за България и в този период Тетевен много загуби. В края на срещата Адемов призова тетевенци: “Първо е важно всички да гласуват, да се информират добре и да гласуват, нямаме право да бъдем безучастни. И второ, важно е да гласувате за листата на ПП ГЕРБ и СДС – това е отборът, който е важен за бъдещето на България“. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Асим Адемов в Тетевен: Доверието на ЕС към правителството на ГЕРБ гарантира фондовете, с които преобразяваме и Тетевен, и България\t"}
{"url": "https://trud.bg/%d0%b4%d0%b5%d1%86%d0%b0-%d1%89%d0%b5-%d0%b1%d1%8a%d0%b4%d0%b0%d1%82-%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%b8-%d1%80%d0%b5%d1%81%d1%82%d0%b0%d0%b2%d1%80%d0%b0%d1%82%d0%be%d1%80/", "text": "Откриватели, реставратори, художници, познавачи на стария бит – в тези роли сливенските деца ще могат да се забавляват през ваканцията в Регионалния исторически музей „Симеон Табаков“ в Сливен. От музея съобщиха, че през юни организират занимания за две групи малчугани, които ще се проведат в рамките на десет календарни дни всяко. Всеки ден ще се проведе под различно мото. Децата ще научат какво е музеен фонд, ще имат възможност да участват в археологическо проучване, ще се запознаят със старите подредби в сливенския бит, ще открият тайните на реставрирането, ще чуят интересни разкази за откриването на ценните музейни находки. Заниманията ще води музеен специалист. Целта е да се привлече интереса на учениците към историята, да получат повече знания за работата на музеите и съхраняването на експонатите. Таксата за участие във „Ваканция в музея“ е 50 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Деца ще бъдат археолози и реставратори през ваканцията в музея"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%bd%d0%b0%d1%88%d0%b0%d1%82%d0%b0-%d0%b7%d0%b0%d0%b4%d0%b0%d1%87%d0%b0/", "text": "Нашата задача е да изпратим в Европейския парламент максимално подготвен и компетентен екип в различните области, за да може всеки да се насочи там, където е силен. Това каза по време на среща със строителния бранш в Сливен кандидатът за евродепутат Лиляна Павлова. „Тези избори са важни, защото като пълноправен член на ЕС, ние участваме в органите за управление. Участието ни там е много важно, защото при приемане на европейското законодателство, то автоматично става част от националното законодателство. Ако при приемането му ние не настояваме да се отчете  някоя национална специфика, цели сектори могат да бъдат дискриминирани. Такъв пример е и енергийният съюз. Ние сме „за“ него, но ще настояваме да се отчита спецификата на България, че тук основен източник за производство на енергия са лигнитните въглища. Всяко едно решение има значение за България“, каза Лиляна Павлова. По време на срещата Павлова обяви, че за следващия европейски бюджет трябва  да се договори увеличение за бюджета за България по линия на кохезионната политика, която ще продължи да финансира инфраструктура,  пътища, жп линии, интермодални терминали, ВиК инфраструктура и инвестиции по регионална политика за благоустрояване на населени места. „Този път трябва да положим огромни усилия – досега приоритетно инвестирахме в големите градове, като двигатели за икономическо развитие. Сега искаме да обърнем този подход – да се отдели по-голямо внимание на малките населени места, защото се намираме в ситуация на обезлюдяване. Тази промяна е необходима, за да привлечем повече инвестиции за развитие на малък и среден бизнес, защото има дисбаланс и обезлюдяване на цели населени места“, каза още Лиляна Павлова. Тя уточни, че в новия програмен период ресурсът по линия на тази политика  може да достигне 18 милиарда лева и да се насочат средства към по-слабо развитите региони и по-малки населени места. „След 2020 година европейското финансиране ще бъде давано по различен начин. Все повече ще идва под формата на финансови инструменти. Основните ми приоритети остават регионална политика и транспортна инфраструктура. Ще настоявам бюджетът за транспортна инфраструктура и земеделие за България да се запази. Това е изключително важно. Ще проследим как на национално ниво планираме договорения ресурс, така че да достигне по добър начин до земеделските производители от една страна и – до общините за по-добра инфраструктура. Много важен елемент от  нашите приоритети са доходите“, каза Лиляна Павлова. От своя страна народният представител от ГЕРБ и областен ръководител на партията в Сливен Десислава Танева заяви, че Лиляна Павлова има много добра компетенция и е дай-добрият регионален министър, който страната ни е имала. „Тя направи много неща и ние от местната общност й благодарим за подкрепата. Направи и много успешно европредседателство“, каза Десислава Танева и допълни, че община Сливен получава подкрепа и от  централната власт. „Радваме се, че и Камен Костов от Сливен е в евролистата. Той е в младежката организация от нейното учредяване. Занимава се с биопчеларство вече 12 години и е един от пчеларите в България, който знае най-много по темата. Ще се радвам той да получи своето развитие в аспекта на многото възможности, които в новия  програмен период ще дадат програмите на ОСП“, допълни Десислава Танева. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Лиляна Павлова в Сливен: Нашата задача е да изпратим в Европейския парламент максимално подготвен и компетентен екип\t"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%bd%d0%b0%d1%81%d1%82%d0%b8%d0%b3%d0%bd%d0%b0-%d0%bd%d0%b0%d0%b4%d0%b0%d0%bb-%d0%bf%d0%be-%d1%82%d0%b8%d1%82%d0%bb%d0%b8-%d0%bc%d0%b0%d1%81/", "text": "Новак Джокович се изравни с Рафаел Надал по титли от сериите „Мастърс“. И двамата вече имат по 33, след като сърбинът вдигна трофея в Мадрид след победа с 6:3, 6:4 над Стефанос Циципас. Гръкът влезе в ролята на „арбитър“ между двамата, като преди това отстрани испанеца на полуфинала и го остави без титла през годината.  „Очаквам да продължа серията и в Рим – закани се Джокович. – В този турнир имаше моменти, в които не играех по най-добрия начин. Затова тази титла е отлична стъпка към „Ролан Гарос“.“", "date": "2019.05.13", "title": " Джокович настигна Надал по титли „Мастърс“"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d0%be%d0%b7%d0%bd%d0%b8-%d1%83%d0%b1%d0%b8%d0%b9%d1%81%d1%82%d0%b2%d0%b0-%d1%81-%d0%b0%d1%80%d0%b1%d0%b0%d0%bb%d0%b5%d1%82-%d0%b2-%d0%b3%d0%b5%d1%80%d0%bc/", "text": "Германската полиция съобщи днес, че още две женски тела са открити в рамките на разследване на смъртта на трима души, убити с арбалет в стая в хотел в Бавария, предаде АФП, цитирана от  Жертвите на второто убийство са открити в северния германски град Витинген, Долна Саксония, докато детективите търсели улики за мистериозната смърт на мъж и две жени. Телата им бяха намерени в хотелска стая в Пасау – близо до границата с Австрия, през уикенда. Сцените на двете престъпления са отдалечени една от друга на около 660 км и са в противоположни краища на Германия. Полицията открила днес телата, след като отишла в дома на едната от убитите жени в Паса, провинция Долна Бавария. Говорител на полицията потвърди, че двете жертви във Витинген, не са били убити с арбалет, но връзка между двата случая не може да бъде изключена. Няма следи от борба, и петте жертви са жители на Германия. Собственичката на апартамента във Витинген, открита мъртва в хотела, е на 30 г. Останалите две жертви са мъж на 53 г. и жена на 33 г. Телата им били в легло, ръка в ръка, промушени с няколко стрели. Според местни медии две от тях в главата на мъжа. На пода имало два арбалета, а трети в тяхна чанта. Гост на хотела разказа, че мъжът имал дълга бяла брада, а жените били облечени в черно, описвайки групата като „странна“. Съсед във Витинген описа 30-годишната жена като „винаги малко странна и винаги в черно“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Мистериозни убийства с арбалет в Германия"}
{"url": "https://trud.bg/%d1%81%d0%b0%d1%89-%d0%b8%d1%81%d0%ba%d0%b0%d1%82-%d0%b5%d1%81-%d0%b4%d0%b0-%d0%b8%d0%b7%d0%be%d0%bb%d0%b8%d1%80%d0%b0-%d0%b8%d1%80%d0%b0%d0%bd/", "text": "Помпейо среща Путин и Лавров в Сочи утре Лондон предупреждава за риск от въоръжен конфликт Американският държавен секретар Майк Помпейо проведе в Брюксел изненадваща серия от срещи на високо равнище с министрите на външните работи на Германия, Великобритания и Франция, предадоха световните агенции. Дипломатическата совалка идва, след като в края на миналата седмица Помпейо отмени предварително планирана среща с канцлерката на Германия Ангела Меркел и външния министър Хайко Маас в Берлин. Основания за отмяна на официалната визита тогава не бяха посочени, но по протокол след участието си в заседанието на Арктическия съвет във Финландия в края на миналата седмица държавният секретар на САЩ трябваше да посети Берлин, Лондон и Гренландия. Вместо това Помпейо отмени визитата си в Германия и за сметка на изненадващо посещение в Ирак, преди да се върне в Лондон в петък миналата седмица. Совалката на Майк Помпейо идва в момент на ожесточено напрежение в Близкия изток около развитието на ситуациите в Сирия, Ивицата Газа и Йемен, около ядрената програма на Иран и различните международни и регионални интереси намесени в тези конфликти, припомнят наблюдатели. Върховният представител на ЕС по въпросите на външната политика и сигурността Федерика Могерини е настояла преди срещата в Брюксел, че ЕС “ще продължи напълно да подкрепя ядрената сделка с Иран”, въпреки натиска, който САЩ се опитват да оказват. На подобна позиция е застанал и първият дипломат на Германия Хайко Маас, според когото при съществуващите обстоятелства Берлин няма основания да оттегли подкрепата си за действащото споразумение с Иран. От своя страна британският външен министър Джереми Хънт заявил, че ситуацията създава допълнителен риск за въоръжен конфликт между Иран и САЩ. Срещата на Помпейо в Брюксел идва часове преди пренасрочените му разговори с президента на Русия Владимир Путин и външния министър Сергей Лавров в Сочи, която предстои утре. Техеран обяви миналата седмица, че се оттегля от част от клаузите в Международното споразумение за иранската ядрена програма, подписано през 2015 г., в отговор на серията решения на администрацията на президента на САЩ Доналд Тръмп за едностранно възстановяване на санкциите срещу Иран.", "date": "2019.05.13", "title": " САЩ искат ЕС да изолира Иран\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%bd%d0%b0-%d0%b8%d0%b7%d0%bc%d0%b0%d0%bc%d0%b0-%d0%b7%d0%b0-100-000-%d0%bb%d0%b5%d0%b2/", "text": "Досъдебно производство по чл.212, ал.2 във връзка с ал.1 от Наказателния кодекс е образувано в ОДМВР-Кърджали. В качеството на свидетел на този етап е разпитано длъжностно лице за съставени фактури с невярно съдържание за извършени строително-монтажни работи, въз основа на което три фирми са получили без правно основание бюджетни средства в размер на 100 000 лв. Това съобщават от ОДМВР-Кърджали. 62-годишен мъж е бил задържан по случая за срок до 24 часа и освободен. Работата продължават сектор „Противодействие на икономическата престъпност“ и разследващ полицай. Материалите са докладвани в Районната прокуратура в Кърджали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Разследват документна измама за 100 000 лева в Кърджали"}
{"url": "https://trud.bg/%d0%b1%d0%b8%d0%b5%d0%bd%d0%b0%d0%bb%d0%b5-%d0%bd%d0%b0-%d1%85%d1%83%d0%bc%d0%be%d1%80%d0%b0-%d0%b8-%d1%81%d0%b0%d1%82%d0%b8%d1%80%d0%b0%d1%82%d0%b0-%d0%b2-%d0%b8%d0%b7%d0%ba%d1%83%d1%81%d1%82%d0%b2/", "text": "Откриват изложбите, които оформят рамката на 24-то Габровско биенале на хумора и сатирата в изкуството, в Музея на хумора и сатирата в Габрово. Проявата е насрочена за 17 май. Това е едно от най-големите събития в центъра на традиционния Фестивал на хумора и сатирата. На церемонията ще присъстват министърът на културата Боил Банов, кметът на община Габрово Таня Христова, дипломати, както и творци от цял свят. Специални гости на събитието са и няколко от членовете на международното жури – Марилена Нарди, Чавдар Николов, Берта Зихел, Васъф Кортун и Антон Стайков. Тогава ще бъдат обявени и носителите на наградите в двата раздела от селекцията. В раздел Съвременно изкуство ще бъдат връчени две награди – голямата награда Златен Езоп и наградата на Община Габрово за обещаващ млад автор. В раздел Карикатура ще бъдат обявени голямата награда Златен Езоп, награда за карикатура и награда за печатно издание. По официалната тема на Биеналето – Измерения на публичното се включиха за участие 649 автори от 69 държави. От тях международното жури одобри 150 автора със 182 творби. От 17 май до 30 септември публиката може да види изложби на карикатури и на съвременно изкуство, подбрани от официалното жури. Град Градина – изложба – игра с градски бели и добрини (за деца между 6 и 12 години), Паркът на Хумора – изложба за историята на скулптурния парк около Музея, както и Златният Езоп – изложба с всички отличени с голямата награда творби от 1973 до 2017 година. В края на Биеналето през септември предстои и представянето на Нонументи – изложба за паметници и публични пространства, които са изменили символното си значение в резултат на политически и социални промени. Силните акценти в официалната програма започват още на 16 май, когато от 19:00 в кафе Библиотеката габровци и гостите на града ще се насладят на Виц дуели – събитие, организирано от Музея на хумора и сатирата.  На 17 май програмата започва в 11 часа, с представяне на Град Градина – изложба, създадена специално за деца в рамките на 24-то Габровско биенале от художничката Невена Екимова. Тук официалната тема на Биеналето е адаптирана специално за детска публика. Между 14 – 16 часа предстои панелна дискусия Съвременните трансформации на публичната сфера с членовете на журито за съвременно изкуство Берта Зихел, Васъф Кортун и Антон Стайков. В 19 часа ще се проведе официалното откриване на изложбите и награждаване на участниците, а от 20 часа е предвиден пърформансът на египетската артистка Сама Хамди – Пиано. Вечерта ще завърши с DJ парти.  На 18 май, деня на карнавала, в Музея на хумора и сатирата в 14.30 часа ще се проведе лекция на членовете на журито за карикатура Марилена Нарди и Чавдар Николов. Малко по-рано през същия ден, от 11 часа е началото на 18-та Национална среща наддумване Благолаж с любопитните теми Власт и Пари. В нея участници от цяла България, както и българи, живеещи в чужбина, ще се борят за много атрактивни награди, заради способностите им в популяризирането на българския скомичен словесен фолклор. За първи път в конкурса се включват и влогъри. От 17 часа ще се състои най-дългоочакваното събитие на град Габрово – Карнавал 2019, с тема Маски горе!  На 20 май от 18 часа ще се проведе лекцията на журналиста от OFFNews Калоян Константинов с тема Мeдийна грамотност или как медията може да манипулира гледната ни точка. През целия период на Биеналето организаторите са предвидили и богата съпътстваща програма, изпълнена със срещи с творци, кинопрожекции и детски ателиета, която може да бъде следена на страницата на биеналето в интернет, както и във ФБ на facebook.com/GabrovoBiennial/. 24-то Габровско биенале се организира от Музея на хумора и сатирата в Габрово, Община Габрово и Министерството на културата. Партньори на биеналето са Фондация Америка за България, Институт Сервантес – София и Италианския културен институт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " Биенале на хумора и сатирата в изкуството в Габрово предизвиква истината и измислената реалност на дуел\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b9%d0%be%d1%80%d0%b4%d0%b0%d0%bd%d0%be%d0%b2-%d1%81%d0%b2%d0%b8%d1%80%d0%b8-%d1%84%d0%b8%d0%bd%d0%b0%d0%bb%d0%b0-%d0%b7%d0%b0-%d0%ba%d1%83%d0%bf%d0%b0/", "text": "Николай Йорданов ще ръководи финала за Купата на България между пловдивските „Ботев“ и „Локомотив“. Двубоят за трофея е в сряда от 19.00 часа на Националния стадион „Васил Левски“. Помощници на Йорданов ще бъдат Веселин Мишев и Георги Тодоров, а четвърти арбитър е Георги Кабаков.", "date": "2019.05.13", "title": " Николай Йорданов свири финала за Купата на България"}
{"url": "https://trud.bg/1000-%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%81%d0%b5-%d0%b7%d0%b0%d0%ba%d0%bb%d0%b5%d1%85%d0%b0-%d0%b4%d0%be%d1%80%d0%b8-%d0%b8-%d0%b2-%d1%82%d1%80%d1%83/", "text": "Клетвата на първокласниците събра на централния площад в Сливен на 13 май по обяд, освен децата, много учители, родители, баби и дядовци, военния духов оркестър, първенците на града. Ритуалът се провежда за четвърти пореден път в Града под Сините камъни. Текстът на клетвата от две строфи е на поетесата Ники Комедвенска. Освен да вървят с науката напред по пътя нов, да растат със знания свободни, най-малките ученици се заклеха „дори и в труден час най-святата ми мисъл да е тази: с делата си и с думите си аз България в сърцето си да пазя!“. Кметът Стефан Радев ги поздрави. А след това заедно с екипа си подари на всички малчугани специални значки – символ на клетвата. Накрая по традиция бяха поднесени цветя пред паметника на Хаджи Димитър и сливенските възрожденци. Идеята за клетвата на първокласника е на професора по възрожденска литература Елена Налбантова от ВТУ. Организатори са Основно училище „Д-р Иван Селимински“, общината и РУО. Събитието се провежда на 11 май, деня на светите братя Кирил и Методий, или на дата, близка до тази. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.13", "title": " 1000 първокласници се заклеха: Дори и в труден час, с делата си и думите си аз България в сърцето си да пазя!"}
