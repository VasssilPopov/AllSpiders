{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%bd%d0%b5-%d0%b5-%d0%bf%d1%80%d0%b8%d0%ba%d0%bb%d1%8e%d1%87%d0%b8%d0%bb/", "text": "И видяхте, че за „Фолксваген“ още не е приключила темата. С тази риторична реплика се обърна към журналисти в Шумен премиерът Борисов, който посети Индустриалната зона в града, гостува и на филиала за сестри и акушерки. Медиите го попитаха как ще задържи здравните работници у нас, а той бе категоричен, че ключът е в „мощна икономика“. По думите му именно само със заводи, които се строят у нас, брутният вътрешен продукт се вдига и това автоматически се пренася върху по-високи доходи на населението. „Тогава идват заплатите, иначе идват дългове. Не случайно ние в момента сме с най-ниския външен дълг в Европа, защото се отнасяме като добри стопани към България, а не да задлъжнеем, а следващите да ни изплащат“, каза Борисов. Не пропусна да обясни, че държавата инвестира и в болници, университети, създава условия за труд и обучение. „Това са инвестиции от страна на държавата“, каза премиерът. В Шумен той гостува на Филиала за сестри и акушерки към Медицинския университет във Варна. Ръководството му благодари, че през 2015 г. с неговата решаваща помощ учебното заведение е било открито в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Борисов: За „Фолксваген“ не е приключила темата"}
{"url": "https://trud.bg/%d1%82%d1%80%d0%be%d0%b5%d0%bd-%d1%83%d0%b1%d0%b8%d0%b5%d1%86-%d0%ba%d0%be%d0%bc%d0%b0%d0%bd%d0%b4%d0%b2%d0%b0-%d0%b1%d0%b0%d0%bd%d0%b4%d0%b0-%d0%b7%d0%b0-%d1%80%d0%b5%d0%ba%d0%b5%d1%82-%d0%be%d1%82/", "text": "Бургаската група изнудвала бизнесмени да прехвърлят бизнеса си Толупа е в килия след атентат срещу Митьо Очите Троен убиец, осъден на доживотен затвор без право на замяна, е един от ръководителите на банда за рекет, която тормозела бургаски бизнесмени. Това стана ясно от думите на шефа на ГДБОП Ивайло Спиридонов и на Сийка Милева, говорител на спецпрокуратурата. Престъпната група бе разбита в понеделник при акция в морския град. Седем човека са с повдигнати обвинения, сред тях е и затворникът, който излежава доживотната си присъдата в старозагорския затвор. Стоян Димитров-Толупа бе осъден като поръчител на бомбен атентат през 2001 г. в Несебър, при който загинаха съпругата на Димитър Желязков-Митьо Очите, брат є и бодигардът му. Заедно с него присъди получиха още двама. От затвора Толупа имал връзка с останалите членове на бандата чрез нелегално внесен в килията телефон. Според събраните доказателства групата изнудвала бизнесмени от бургаския регион да прехвърлят бизнеса си. Жертвите били собственици на търговски комплекси, хотели, дори и хлебозавод. Други пък били заплашвани да сключват договори за охрана с фирми, управлявани от бандата. По време на разследването били събрани и данни за побои над охранители и собственици на конкурентни фирми, за да се откажат от бизнеса си. Заплахи и побой имало и срещу хора, на които давали заеми срещу високи лихви. Членове на бандата наемали и магазини по Черноморието за през лятото, но плащали само първия наем. Когато им била искана вноска, те пребивали собствениците. Бургаската банда била в полезрението на МВР от няколко години, но събраните доказателства били от началото на тази година. По време на разследването били разпитани много свидетели, включително и пред съдия.", "date": "2019.10.15", "title": " Троен убиец командва банда за рекет от затвора"}
{"url": "https://trud.bg/%d0%b4%d0%b6%d0%be%d0%ba-%d0%bf%d0%be%d0%bb%d1%84%d1%80%d0%b8%d0%b9%d0%bc%d0%b0%d0%bd-%d0%bd%d0%b0%d0%bf%d1%83%d1%81%d0%bd%d0%b0-%d1%86%d0%b5%d0%bd%d1%82%d1%8a%d1%80%d0%b0-%d0%b2-%d0%b1%d1%83%d1%81/", "text": "Австралиецът Джок Полфрийман напусна общежитието в Бусманци. В изявление пред медиите, той съобщи, че това е вторият опит да напусне общежитието в Бусманци. Джок изрази радостта си, че този път опитът е успешен. Това съобщи  . Австралиецът заяви, че няма да напуска страната, докато не му бъде разрешено. Полфрийман добави, че сега отива при приятели, не знае къде точно. Не се страхува за живота си, защото се доверява на полицията. „За 12 години всички, които са ме защитавали са българи. Имам голямо доверие на хората тук”. Това заяви Полфрийман след излизането си от центъра. Той изрази желание да остане в България и да работи в център, където да помага на затворници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Джок Полфрийман напусна центъра в Бусманци"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d1%85%d0%b2%d0%b0%d0%bd%d0%b0%d1%85%d0%b0-%d0%b7%d0%b0-%d0%b5%d0%b4%d0%bd%d0%b0-%d0%bd/", "text": "Петима пияни шофьори са били заловени само за една нощ в Сливен, съобщиха от ОД на МВР. Това е станало по време на полицейска операция от 19 ч. на 12 октомври до 7 ч. на 13 октомври. Проверени са 112 автомобила и 145 лица за правоспособност, употреба на алкохол и наркотици. Констатирани са 19 нарушения, от които 5 – за употреба на алкохол, а един шофьор е отказал да бъде изпробван за употреба на упойващи вещества. Книжките на нарушителите са иззети и са прекратени регистрациите на колите им. В акцията са участвали 10 полицейски служители и 5 служебни автомобила на пътна полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Петима пияни шофьори хванаха за една нощ в Сливен"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%bc%d1%8a%d0%b6-%d0%ba%d0%be%d0%b9%d1%82%d0%be-%d0%b8%d0%b7%d1%87%d0%b5%d0%b7%d0%bd%d0%b0-%d0%b2%d1%8a/", "text": "Откриха тялото на   във водите на река Марица, съобщи БНТ. 42-годишният пловдивчанин се удави, след като влезе във водата след употреба на алкохол и успокоителни лекарства. На реката той е бил с още един мъж и 15-годишно момче. Водолази няколко дни издирваха тялото му, което днес беше открито от рибари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Откриха тялото на мъж, който изчезна във водите на Марица"}
{"url": "https://trud.bg/%d0%bf%d1%80%d0%be%d0%b3%d1%80%d0%b0%d0%bc%d0%b8%d1%82%d0%b5-%d0%bf%d0%be-%d0%bc%d0%b0%d1%82%d0%b5%d0%bc%d0%b0%d1%82%d0%b8%d0%ba%d0%b0-%d0%bf%d1%80%d0%b5%d0%ba%d0%b0%d0%bb%d0%b5%d0%bd%d0%be-%d0%be/", "text": "Няма места за учители в Търново Програмите по математика за 5-и, 6-и и 7-и клас в момента са прекалено олекотени. Това каза Веселин Златилов – преподавател в СУ “Св. Климент Охридски” и СМГ пред БНР по повод новото обсъждане на програмите заради лошите резултати на децата. В края на миналата седмица просветният министър Красимир Вълчев съобщи, че започва прегледът им и след това вероятно те ще бъдат олекотени. Оказва се, че предишните нови програми по математика, на които се възлагаха надежди, че ще мотивират децата да учат повече, са издържали само 3 години. “Като сравняваме нашите програми с програмите по света, не бих казал, че нашите са много тежки. Назад сме спрямо останалите”, посочи Златинов. По думите му е безспорен фактът, че програмите не са добри. “От тази непрекъсната промяна, положението, като че ли става все по-тревожно, не се подобрява”, категоричен бе експертът. В същото време се разбра, че във Велико Търново са били назначени 37 млади учители. Така в общината няма незаети учителски места, както и такива заети от нередовни педагози. 30 от младите преподаватели са назначени училищата, а останалите 7 – в детските градини.", "date": "2019.10.15", "title": " Програмите по математика – прекалено олекотени\t"}
{"url": "https://trud.bg/20-%d0%bc%d0%bb%d0%bd-%d0%b5%d0%b2%d1%80%d0%be-%d1%81%d0%b0-%d0%bd%d1%83%d0%b6%d0%bd%d0%b8-%d0%b7%d0%b0-%d0%bf%d0%be%d0%b2%d0%b5%d1%87%d0%b5-%d1%87%d0%b0%d1%80%d1%82%d1%8a%d1%80%d0%b8/", "text": "Поредица от мерки, с които да бъдат туширани заплахите за бизнеса след фалита на “Томас Кук”, предлагат от Националния борд по туризъм. 20 млн. евро през всяка от следващите две години да бъдат отделени от държавния бюджет за национална реклама на туризма чрез туроператори за организирани пакетни пътувания срещу ангажимент за допълнителни чартърни полети. За това настояват в писмо до премиера Бойко Борисов представителите на Националния борд по туризъм. Копие на искането им, както и анализ на пазарната ситуация след фалита на най-стария международен туроператор “Томас Кук”, са изпратени и до финансовия министър Владислав Горанов и министъра на туризма Николина Ангелкова. Според организацията през следващите две години трябва да бъдат отделяни поне по още 15 млн. евро за национална реклама. От борда настояват още да се осигури възможност за финансови облекчения заради факта, че хотелиерите дължат ДДС и корпоративен данък на неполучени средства от “Томас Кук” заради забавени плащания.", "date": "2019.10.15", "title": " 20 млн. евро са нужни за повече чартъри"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8%d0%bb-%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b4%d0%b0-%d1%80%d0%b0/", "text": "„Разпоредих на външния министър Екатерина Захариева да извика английския посланик и да му предаде, че ние по никакъв начин не сме съгласни България да бъде слагана под този знаменател“, заяви пред журналисти в Шумен по горещата футболна тема премиерът Бойко Борисов. И даде да се разбере, че са му изключително неприятни квалификации „животни“ за българите. „Защото самата Великобритания имаше огромен проблем с расизма, техните фенове подмятаха банани и говореха глупости за най-добрите футболисти в света. Така че не ние сме го измислили това“, каза премиерът. Подчерта – „Срамуваме се от тези няколко човека, срамуваме се, но не можем да допуснем медии във Велкобритания да коментират по този начин България. Защото в българските футболни отбори със сигурност има повече цветнокожи, отколкото на Острова дори“. „Нашата реакция е ясна – против расизма сме, не сме били и расисти като нация. Ние сме спасили евреите“, подчерта министър-председателя. Борисов каза, че кметове все го питали „кога ще направиш стадион?“ „Ще ги направим като има за какво и хората да гледат честен и красив футбол. Спортни зали направихме, защото имаме прекрасен волейбол, баскетбол и всички други спортове“, каза премиерът. Той даде да се разбере, че поисканата оставка на Боби Михайлов съвпада с резултат от извършена проверка, който му бил докладван тази сутрин. „Преди известно време ние говорихме за респект, за чистотата на вземане на съдийски решения. За съжаление те не се вслушаха и мислеха, че си правим евтин пиар. Точно обратното, аз исках да съм ги предупредил, за да не може после някой от ФИФА, ФАФА, ПУФА и т.н. да ни прави забележки. Те не се съобразиха и това, което ми докладваха сутринта службите просто съвпаднаха няколко неща заедно“, каза Борисов. Операцията била планирана много преди вчерашния мач, няколко дни преди това, каза той, но отказа подробности. Премиерът посъветва футболните хора да си направят необходимото и „тогава да дойдат да кажем какво пак може да подмогне държавата“.  „Много ясно искам да се разбере – работата на футболния съюз е изцяло работа на футболните хора, въпреки че като идват големи шефове от футболните централи ги приемам, за да покажа добронамереност на държавата към този вид спорт. Второ, това, което правят на територията на страната и не спазват законите, договарят мачове или договарят съдии за мачове, ги предупредихме, че няма да го търпим и това е реакцията днес на дълго време вършена работа от колегите от полицията, БОП и НАП“, завърши Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Борисов разпоредил на Захариева да разговаря с английския посланик\t"}
{"url": "https://trud.bg/%d0%b7%d0%b0%d1%89%d0%be-%d1%87%d0%b0%d0%ba%d0%b0%d1%85%d0%bc%d0%b5-%d0%b4%d0%be%d1%81%d0%b5%d0%b3%d0%b0/", "text": "Борислав Михайлов напуска БФС като своя предшественик Иван Славков – през задната врата. И докато при Батето все пак някакви успехи имаше, чак сега ли разбрахме, че при капитана на четвъртите в света сме тотална щета? Българските фенове не мразят английските национали – бели или черни. Напротив – обичат ги. Гледат ги почти всеки ден по телевизията. Последните расистки изцепки имаха една цел – наказание на БФС и… в един момент край с мъката при Боби. Сега националният отбор може да стане изкупителна жертва за целия футболен свят, виждал много по-яростни расисти от нашите. И всичко заради едно провалено управление. Жалко… Защо чакахме досега? Бойко Борисов размаха пръста и предизвика футболно цунами. Сега с министър Красен Кралев нямат право на грешки! И всичко да е под техен контрол!", "date": "2019.10.15", "title": " Защо чакахме досега?"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b1%d0%b0%d0%bb%d1%8a%d0%ba%d0%be%d0%b2-%d0%bf%d0%be%d0%b4%d0%bd%d0%b0%d1%81%d1%8f%d0%bc-%d1%81%d0%b2%d0%be%d0%b8%d1%82%d0%b5-%d0%b8%d0%b7%d0%b2/", "text": "Селекционерът на България Красимир Балъков официално поднесе извиненията си на футболистите на английския национален отбор след вчерашните расистки прояви по трибуните на Националния стадион „Васил Левски“ по време на двубоя между България и Англия. Ден преди мача Балъков заяви, че според него в българския футбол няма проблем с расизма, а след срещата той заяви, че не е чул расистки скандирания по време на срещата. Тези негови коментари предизвикаха сериозни критики в английската преса, но Балъков уточнява в позиция на официалната си страница във Фейсбук, че категорично осъжда всякакви расистки прояви. „Категорично осъждам и отхвърлям расизма като норма на поведение, която противоречи на съвременните човешки отношения. Това е предразсъдък, идващ от миналото, който трябва да бъде изкоренен завинаги. Лично аз съм работил като треньор в редица български отбори с много тъмнокожи играчи. Никога не съм правил разлика между футболистите спрямо цвета на кожата. Напротив – винаги с желание и загриженост съм се включвал в редица инициативи в подкрепа на бедстващи и хора в нужда, подпомагал съм организации, които работят във връзка с каузи, свързани с равенството и помощта за хора в неравностойно положение“, заявява Балъков. „Думите ми преди мача с Англия, че расизъм в България няма, бяха насочени към вътрешното ни първенство. Единични случаи може би, но като цяло в глобален мащаб, категорично такъв проблем не е съществувал. Огромното мнозинство от публиката не участва в това. Така бе и на мача с Англия. Искам да кажа нещо много ясно: при положение, че е имало обиди на такава основа, аз като селекционер на националния отбор поднасям своите извинения на английските футболисти и всички, които се чувстват засегнати“, допълва националният селекционер. „В същото време се обръщам към хората, които използват обидни квалификации спрямо мен в личната ми фейсбук страница, че това е некоректно, а думите ми са извадени от контекст и ако това не спре, ще предприема правни действия в своя защита“, завършва позицията на Балъков, която е публикувана и на английски език. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Красимир Балъков: Поднасям своите извинения на английските футболисти"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d1%8a%d0%b4%d0%b8%d0%b8%d1%82%d0%b5-%d0%b8-%d0%be%d1%89%d0%b5-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%be%d1%82-%d0%b1%d1%84%d1%81-%d0%b7/", "text": "По непотвърдена информация петима са задържаните след акцията на Главна дирекция за борба с организираната престъпност срещу БФС. На разпит в сградата на ГДБОП е шефът на съдийската комисия към родната футболна централа – Йордан Сталев, както и още четирима, съобщи  . Действията на антимафиотите са срещу група, манипулирала нарядите на реферите. Правят се проверки и на резултатите от конкретни мачове. Екип на Главна дирекция за борбата с организираната престъпност нахлу в базата на Българския футболен съюз минути преди 17:00 ч. Повече от 20 униформени служители на ГДБОП влязоха в сградата с цел спешна проверка, очевидно, продиктувана от по-рано назначената днес лично от премиера Бойко Борисов ревизия на футболната централа. Проверката започна час и половина, след като на официалната страница на БФС излезе съобщение, че Борислав Михайлов подава оставка след 14-годишно управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Шефът на съдиите и още четирима от БФС задържани за разпит"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b1%d0%b8-%d0%b2%d1%8a%d0%bd-%d1%81%d0%b2%d0%b5%d1%82%d1%8a%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Ужас за българския футбол! По-страшен от 0:13 от Испания, от 0:6 от Чехия, от 0:6 от Англия! Светът иска да ни няма. И ние сами сме си виновни. Без значение мощни или тихи са били расистките възгласи на „Васил Левски“, те са постоянен рецидив. Премиерът Бойко Борисов не издържа и на Министерски съвет поиска оставката на Борислав Михайлов и управлението му. Късно за съжаление. До голяма степен идеята на феновете-расисти бе точно това – да се изсипе възможно най-много кал върху Боби. А тъмнокожите англичани бяха само средство. Мисията е изпълнена! По-малко от 12 часа след мача премиерът Бойко Борисов написа във фейсбук: „Призовавам Борислав Михайлов незабавно да си подаде оставката като президент на Българския футболен съюз! След вчерашната позорна загуба на националния отбор и предвид лошите резултати на футбола ни, разпоредих на министър Красен Кралев държавата да прекрати всякакви отношения с БФС, включително и финансови, до оттеглянето на Борислав Михайлов от поста. Категорично осъждам и поведението на част от присъстващите на стадиона. Недопустимо е България, която е една от най-толерантните държави в света, и хора от различни етноси и религии живеят в мир, да се свързва с расизъм и ксенофобия.“ Най-накрая думата на народа беше чута! След 2:3 от Косово първият вицепрезидент на футбола и отговорник за националния отбор Йордан Лечков каза, че още поне 15 години ще управляват. Сега той въобще не се занимава с тима, защото е… на предизборна кампания за кмет на Сливен. След думата на премиера вече е ясно, че БФС ще има ново управление. А голямата гордост на Михайлов и Лечков – че уреждат хубави самолети и петзвездни хотели, ще им отпадне като тегоба. Само за справка – хотелът преди 0:4 от Англия в Лондон беше… четиризвезден. Големият проблем сега не е кой ще дойде, а с какво ще се сблъска. Светът иска да се пребори с расизма. Антирасистката организация „Kick it Out“ призова УЕФА да изхвърли България и това най-вероятно ще се случи. По-лесна изкупителна жертва няма, въпреки че расизмът в Италия например е със степени по-голям. „Вече се уморихме от тези ужасни обиди, които български фенове отправяха към англичаните – пише в обръщение организацията. – Телевизионните кадри показваха расистки знаци и маймунски звуци. Аплодираме Гарет Саутгейт, неговия щаб и футболистите, че реагираха на този ужас. Имат пълната ни подкрепа. УЕФА трябва да обясни защо не беше предприета втората стъпка от правилника и отборът да се прибере в съблекалнята. Телевизионните кадри ясно показаха, че през второто полувреме расистките обиди продължиха. Неприемливо е, че не беше взета предвид третата точка и мачът не бе прекратен. Време е УЕФА да се покаже като лидер и да предприеме мерки. Твърде дълго тя не реагира. Фактът, че България вече е наказана с частично затваряне на стадиона заради расизъм и УЕФА не може да спре това. Няма смисъл от повече малки наказания и затваряне на блокове. Ако УЕФА се грижи за дискриминацията да бъде спряна, тогава трябва да се отнемат точки и провинилите се да бъдат изхвърляни от състезанията.“", "date": "2019.10.15", "title": " Премиерът: Боби – вън! Светът: България – вън!"}
{"url": "https://trud.bg/%d0%b4%d0%b6%d0%be%d0%bd%d1%81%d1%8a%d0%bd-%d0%b7%d0%b0-%d0%bc%d0%b0%d1%87%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b0%d0%bd%d0%b3%d0%bb%d0%b8%d1%8f-%d1%80%d0%b0%d1%81%d0%b8%d0%b7/", "text": "Британският премиер Борис Джонсън осъди остро расистките прояви на българските фенове по време на вчерашния мач между България и Англия в София. „Расизмът, който чухме и видяхме вчера, бе отвратителен и няма място във футбола или където и да е другаде“, се казва в изявление на официалния говорител на Джонсън. „Английските футболисти и мениджърите показаха забележително достойнство и премиерът ги поздравява. Играчите бяха жертва на жалки атаки. УЕФА трябва да приеме фактите. С това петно на футбола не се действа адекватно. Расизмът и дискриминацията трябва да бъдат изхвърлени от футбола веднъж завинаги. Подкрепяме искането на Футболната асоциация за спешно разследване и тежки санкции. Ще пишем до УЕФА с искане това да се извърши бързо“, допълни говорителят на Борис Джонсън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Джонсън за мача България – Англия: Расизмът, който видяхме, бе отвратителен и няма място във футбола"}
{"url": "https://trud.bg/%d1%81%d0%b4%d0%b5%d0%bb%d0%ba%d0%b8-%d0%b7%d0%b0-%d0%bc%d0%b8%d0%bb%d0%b8%d0%b0%d1%80%d0%b4%d0%b8-%d1%81%d0%ba%d0%bb%d1%8e%d1%87%d0%b8%d1%85%d0%b0-%d0%bc%d0%be%d1%81%d0%ba%d0%b2%d0%b0-%d0%b8-%d1%80/", "text": "Русия подписва с ОАЕ 10 договора за 1,3 млрд. долара Двадесет споразумения на стойност милиарди долари подписаха Русия и Саудитска Арабия по време на посещението на президента Владимир Путин в Рияд, пише “Дейли мейл”. Сделките са от най-различни области – аеронавтика, култура, здравеопазване, високи технологии, земеделие. Едно от най-важните споразумения е за стабилизиране на световните цени на петрола и за засилване на сътрудничеството между страните от ОПЕК+, които включват членките на ОПЕК и още 10 държави износителки на петрол, които са извън организацията. Русия не е член на ОПЕК, но работи заедно с нея за ограничаване на доставките и увеличаване на цените след срива им през 2014 г., отразил се сериозно върху руската икономика и тази на Саудитска Арабия. Освен подписаните споразумения Путин е обсъждал със саудитските си домакини и “военно и техническо сътрудничество”, посочи говорителят на Кремъл Дмитрий Песков, без да даде подробности. “Очакваме с нетърпение да работим заедно по всичко, което може да донесе сигурност, стабилност и мир, да се противопостави на екстремизма и тероризма и да ускори икономическия ръст”, заявил на Путин саудитският крал Салман. От Рияд руският президент отпътува за Абу Даби за официално посещение в Обединените арабски емирства (ОАЕ). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Сделки за милиарди сключиха Москва и Рияд\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-503/", "text": "Убиецът Полфрийман излeзe от изолатора в Бусманци Това стана с любезното съдействие на председателя на Върховния касационен съд Лозан Панов. Австралийски дипломати му донесоха паспорта, той се оплаква, че полицаи му го взели при обиск.               Айсбергът на българския ксенофобски национализъм За пореден път си заравяме главата в пясъка и не искаме да видим проблема – коментар на проф. Искра Баева.         В България лявото е дунапренено, а дясното – стиропорено Затънахме във феодална стилистика, така наречения преход стана под знака на страстите и апетитите на номенклатурата, казва Валентин Вацев в интервю за „Труд“.             Хаос в Турция е пагубен за България Най-добрият вариант за всички би бил уреждане на въпросите чрез преговори между „играчите“ в региона – анализ на Петър Воденски.               Как се печелят избори по български Циганите са най-активните избиратели. Само срещу една бира, две кебапчета и няколко лева тичат да пуснат свещената бюлетина на онзи, който черпи – „Легенди и истини в българската история“ с Росен Тахов.             Вицшампион Силует на Димитър Туджаров – Шкумбата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Вижте акцентите в броя на вестник „Труд“ в сряда, 16 октомври 2019"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82-%d1%81%d0%b0%d0%bc-%d1%81%d0%b8-%d0%b8%d0%b7%d0%b1%d1%80%d0%b0-%d1%81%d1%8a%d1%80%d0%b4%d0%b5%d1%87%d0%bd%d0%b0%d1%82%d0%b0-%d0%ba%d0%bb%d0%b0%d0%bf%d0%b0/", "text": "Процедурата продължи едва 45 минути, след ден изписват пациента 62-годишният Георги Райчев заплатил клапата. Диагнозата била стеснение на клапния отвор Първа имплантация на катетърната TAVI клапа MyVal в България бе направена от екип на проф. Иво Петров в Аджибадем Сити Клиник. “Процедурата беше проведена от начало до край за 45 мин. при умерена седация (б.р. вид анестезия) на пациента”, написа проф. Петров в профила си във фейсбук. Той благодари на колегите от концерна Meril и на проф. Чопра за подкрепата. Пациентът, на който е имплантирана клапата е Георги Райчев, на 62 г. Диагнозата му е критична аортна стеноза (стеснение на клапния отвор).  “Пациентът настояваше да му бъде поставена точно тази клапа, защото беше информиран и запознат с последните резултати от американски клинични проучвания, показващи много добри резултати. Тъй като нашата здравна система не реимбурсира пациентите с нисък оперативен риск, се наложи пациентът да заплати клапата. Но в международен мащаб има сериозно движение по посока на одобряване на перкутанна имплантация и при пациенти с нисък риск.” Това обясни проф. Петров пред “Труд”. Методът ТАВИ Методът ТАВИ или Транскатетърно имплантиране на аортна клапа е минимално инвазивна интервенция, при която през артерията на бедрото се достига с катетър до сърцето, където се разгъва и се поставя клапната протеза. Клапата е проектирана така, че да достигне и да бъде фиксирана с максимална прецизност на своето място. Процедурата има множество предимства пред отворената хирургия. Възстановяването е много по-бързо и пациентите могат скоро да се върнат към нормалните си ежедневни занимания. Сведени са до минимум рисковете както по време на операцията, която не изисква спиране на сърцето, така и следоперативния риск от инфекции. Няма нужда и от доживотно приемане на противосъсирващи медикакаменти (антикоагуланти).", "date": "2019.10.15", "title": " Пациент сам си избра сърдечната клапа\t"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%bf%d0%be%d0%bb%d1%84%d1%80%d0%b8%d0%b9%d0%bc%d0%b0%d0%bd-%d0%b8%d0%b7%d0%bbe%d0%b7e-%d0%be%d1%82-%d0%b8%d0%b7%d0%be%d0%bb%d0%b0%d1%82%d0%be%d1%80%d0%b0/", "text": "Австралийски дипломати му донесоха паспорта, той се оплаква, че полицаи му го взели при обиск Джок сам си счупил телефона Убиецът Джок Полфрийман излезе от изолатора чужденци на МВР в Бусманци. Това стана към 19,15 ч. Той ще се намира на адрес в София и веднъж седмично ще ходи да се подписва в столично РПУ. На развален български той обеща да не напуска нелегално страната. Процедурата за пускането на австралиеца беше задействана след безпрецедентното обръщение на председателя на Върховния касационен съд (ВКС) Лозан Панов към колегите му от състава по-бързо да се произнасят по казуса на престъпника, както и към вътрешния министър, който “грубо нарушава правото на австралийски гражданин свободно да се придвижва”. Както писа “Труд”, в понеделник вечерта Панов публикува в сайта на ВКС размисли за демокрацията, политиката, съдебната система, площадното правосъдие и прочие. Полфрийман също си беше постнал обръщението във фейсбук. Запитан как ще коментира призива на Лозан Панов за по-бързото освобождаване на Полфрийман, премиерът Бойко Борисов отговори така: “Щом висшият съдия го е казал… Веднага съм съгласен със съдиите. Така съм обучен, че каквото се произнесе висшият съдия да се съгласявам с него и да не го коментирам”. Двама австралийски дипломати дойдоха по обед в дома в Бусманци и донесоха паспорта на Полфрийман. Той веднага пусна своя снимка с документа си във фейсбук, след което обаче се оплака, че е бил обискиран от полицаи, които му го взели. Шефът на Дирекция “Миграция” в МВР Николай Николов обясни, че Полфрийман има забрана да напуска страната, която ще бъде отменена след произнасянето на ВКС. При обиска са му иззети три телефона, а четвърти, който е бил с камера и с който се е снимал, австралиецът счупил сам. Пред портала Полфрийман бе чакан и от две жени и мъж, чийто лица са познати от протестите срещу кандидатурата Иван Гешев за главен прокурор. Тримата няколко пъти влизаха в сградата и излизаха сърдити. Според запознати те се видели с Джок, но не знаеха дали ще бъде пуснат и кога. Нахвърляха се срещу репортерите, които ги снимат и ги заплашиха с Асоциацията на европейските журналисти, защото…им задавали въпроси. Една от жените се оказа Галина Лачева от движение “Храна, не война”, която редовно в социалните мрежи пише хвалебствени статии за австралиеца. Тримата протестъри си тръгнаха около 17 ч, преди да излзе любимецът им. Полфрийман бе условно предсрочно освободен от затвора, преди да е излежал повече от 6 години от 20-годишната присъда за убийството на студента Андрей Монов. Скандалното решение взе състав на Софийския апелативен съд с председател Калин Калпакчиев и докладчик по делото Весислава Иванова. Двамата са активисти на Съюза на съдиите в България – организация, която получава финансиране от същите източници като Българския хелзинкски комитет (БХК), дал положителна характеристика на затворника. По тази причина Калпакчиев и Иванова е следвало да си направят отвод. Главният прокурор Сотир Цацаров внесе искане във ВКС да възобнови делото за предсрочно условно освобождаване на Полфрийман, да спре действието на рашението на състава на Калпакчиев и да върне казуса за ново разглеждане. Преди 9 дни тримата върховни съдии – председателят на състава Жанина Начева и членовете Бисер Троянов и Надежда Трифонова, заседаваха по казуса и обявиха, че ще излязат с решение в срок, който по закон е 2 месеца. Полфрийман не дойде на заседанието. От МВР пък бяха обавили, че ще го държат под ключ в Бусманци до произнасянето на ВКС.   Съдия Севдалин Мавров, член на ВСС: Шефът на ВКС ни обижда “Изцяло не споделям изложението на председателя на ВКС. Не може един председател на ВКС да говори така. Отдавна искаме да назове с имена зависимости. За мен това е обидно, както е обидно и за състава, който ще разгледа случая”.   Д-р Борислав Цеков, Институт за модерна политика: Отстранете Панов! “Лозан Панов се превръща в заплаха за правовата държава. Един самозабравил се председател на съд, който си позволява публично (а представяте ли си какво става зад кулисите!) да притиска съдебен състав и да му дава насока кога и как да реши едно дело. Този човек трябва да бъде отстранен и подведен под отговорност. Разрушено е доверието във ВКС. Как ще правораздава един съд, в който не властва правото, а диктата на един административен ръководител? Всеки ден след днешния, в който Лозан Панов бъде оставен на поста си, е покушение срещу демокрацията, независимостта на съда и правата на гражданите. Отстранете Панов!”   Петър Волгин, журналист: Това ли е независимост? “Струва ми се, че словото на Лозан Панов е писано от представител на БХК, или на Съюза на съдиите или на някоя друга, спонсорирана от “Америка за България”, организация. Срастването на някои магистрати с точно определени НПО-та е повече от тревожно. За каква независима съдебна власт говорим изобщо? Имаме съдии, които се държат като служители на НПО-та с чуждестранно финансиране. Това ли е независимостта? Не, това е обслужване на чужди интереси. Подплатено с добро финансиране, разбира се. Не искам да вярвам, че хора като Лозан Панов и другите защитници на австралийския убиец получават пари, за да защитават точно тази позиция. Обаче ми е все по-трудно да вярвам в тяхната принципност и безсребърност.   Съдия Боян Магдалинчев, представляващ ВСС: Недопустимо поведение “Поведението на г-н Панов е недопустимо. Не може ти да се правиш на морален съдник, а сякаш да си напълно откъснат от този орган и да говориш за него отстрани. Ти си част от този орган. Не е нормално да се коментира висящо дело. В момента, в който съдебният състав се е оттеглил и е обявил, че ще се произнесе в срок до 2 месеца, то никой няма право да коментира, още по-малко председател на ВКС, в чийто съд е и съдебният състав. Недопустимо е. Макар да е прикрито под формата на един общ принцип. Нали знаете – ние сме такива, но аз ще ви кажа, че аз имам предположението, че скоро ще излезе актът. Няма да е до 2 месеца и г-н Панов го знае това много добре. Не е случайно, че казва – вижте ние говорим от пиедестала на чистите. Г-н Панов е време да реши да остане или да се оттегли, но поведението на един страничен наблюдател, какъвто той се явява в повечето случаи относно работата на повечето органи на съдебната власт, ми се струва малко неадекватно”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Убиецът Полфрийман излeзe от изолатора в Бусманци (обзор)"}
{"url": "https://trud.bg/%d0%b1%d0%be%d1%8f%d0%bd-%d0%bc%d0%b0%d0%b3%d0%b4%d0%b0%d0%bb%d0%b8%d0%bd%d1%87%d0%b5%d0%b2-%d0%b7%d0%b0-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b0-%d0%bf%d1%80%d0%b5%d0%b4/", "text": "Поведението на г-н Панов е недопустимо. Не може ти да се правиш на морален съдник, а сякаш да си напълно откъснат от този орган и да говориш за него отстрани. Ти си част от този орган. Така представляващият Висшия съдебен съвет (ВСС) Боян Магдалинчев коментира преди заседанието на Съдийската колегия скандалното обръщение на председателя на Върховния касационен съд (ВКС) Лозан Панов, в което той  заема отявлена позиция по висящия пред съда, който ръководи, процес за предсрочното освобождаване на убиеца Джок Полфрийман, съобщи „Правен свят“. В позицията си председателят на ВКС дава указание на колегите си Жанина Начева, Бисер Троянов и Надежда Трифонова „максимално да съкратят срока си за произнасяне“ по случая и в прав текст им заявява и посоката, в която очаква да бъде решението им. „Не е нормално да се коментира висящо дело. В момента, в който съдебния състав се е оттеглил и е обявил, че ще се произнесе в срок до 2 месеца, то никой няма право да коментира, още по-малко председател на ВКС, в чийто съд е и съдебният състав. Недопустимо е. Макар да е прикрито под формата на един общ принцип. Нали знаете – ние сме такива, но аз ще ви кажа, че аз имам предположението, че скоро ще излезе актът. Няма да е до 2 месеца и г-н Панов го знае това много добре. Не е случайно, че казва – вижте ние говорим от пиедестала на чистите“, допълни Магдалинчев. Той коментира и намеците на Панов, че между членовете на ВСС има „членове на бившата Държавна сигурност“. „Ако има някой, който е член на Държавна сигурност нека го каже изрично и поименно и да се знае. А не да намеква нещо такова“, каза представляващият ВСС. На въпрос време ли е Лозан Панов да се оттеги от поста си заради отявлените си пристрастия към подсъдими и осъдени, Магдалинчев отговори: „Г-н Панов е време да реши да остане или да се оттегли, но поведението на един страничен наблюдател, какъвто той се явява в повечето случаи относно работата на повечето органи на съдебната власт, ми се струва малко неадекватно“. По време на заседанието на Съдийската колегия Боян Магдалинчев засегна въпроса и пред колегите си и поиска от тях становище. „Не може непрекъснато да се хвърля упрек върху ВСС, че не защитава интересите на магистратите. Не може да се дава квалификация дали става дума за елементарен казус, това ще каже съдебния състав. Мисля, че г-на Панов трябваше да каже къде беше на 17 септември и 1 октомври, когато излезе решението на Апелативния съд. Когато се нажежи обстановката, като председателстващ Колегията, той трябваше да бъде тук“, посочи Магдалинчев и пред кадровиците. Севдалин Мавров също взе думата и заяви, че не може да даде становище, но се чувства обиден от изявите на председателя на ВКС.“Изцяло не споделям изложението на председателя на ВКС. Не може един председател на ВКС да говори така. Отдавна искаме да назове с имена зависимости. За мен това е обидно, както е обидно и за състава, който ще разгледа случая“, заяви Мавров. Атанаска Дишева не изненада никого със защитната си реакция спрямо Панов. Тя дори нарече възмущението на Магдалинчев и Мавров от поведението на председателя на ВКС „другарски съд“ и заяви, че не се чувства обидена от обръщението. „Не се чувствам обидена от това изявление. Ако г-н Мавров не се чувства зависим, не разбирам защо се обижда“, заяви Дишева. След това дебатът приключи, тъй като в дневния дед на кадровиците нямаше внесена точка по казуса – нито като редовна, нито като допълнителна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Боян Магдалинчев за позицията на председателя на ВКС по делото „Полфрийман“: Поведението на Лозан Панов е недопустимо"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8-%d0%bf%d1%81%d0%b8%d1%85%d0%b8%d0%b0%d1%82%d1%80%d0%b8%d0%b8%d1%82%d0%b5-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b0%d1%85%d0%b0-%d0%bf%d1%80/", "text": "Психиатричните клиники и болници у нас принудително се превръщат в социални домове и хронично са задръстени от едни и същи пациенти, които не получават адекватна помощ след изписването. Това заявиха проф. Мариана Арнаудова и проф. Христо Кожухаров от клиниките по психиатрия във варненската УМБАЛ „Св. Марина“. Липсата на достатъчно защитени жилища и центрове, които да предлагат дневна и нощна грижа за психоболни обрича на провал лечението на хора, чиито близки са абдикирали от грижата за тях. „Само малцина, които са с умствена изостаналост, имат право на лични асистенти. Възрастните често са с придружаващи заболявания, за които не се отпускат допълнителни средства за болнично лечение, а парите за храна и леглоден в психиатричните клиники са колкото нощувката в хостел“, очерта картината проф. Арнаудова. Най-тежкият проблем обаче остава стигмата „психична болест“, заради която и у нас, и по света специализираните болници са все в покрайнините на градовете, а пациентите им се считат за опасни хора. „Мнозина считат, че ги държим в усмирителни ризи, което не е вярно. Българите са нетолерантни към различните, показват го и последните протести в София срещу преместването на метадоновия център. Проблемът обаче не е само наш, той е световен и рефлектира както върху болните, така и върху психиатрите. Специалността е неатрактивна заради нагласата на мнозина колеги, че тя е с нисък статус“, допълни проф. Кожухаров. Според него от страх, че могат да им лепнат етикета „жълта книжка“ и да бъдат изолирани от обществото едва 1/3 от българите с психични проблеми търсят медицинска помощ. Останалите прибягват до народни лечители и врачки. “ Статистиката сочи, че хората с психични проблеми у нас намаляват и докато преди няколко години са били около 20%, сега са 14%. Обратно на световните тенденции се отчита и спад на самоубийствата. Във Варненско за първото полугодие на миналата година те са били 124, а тази година – 100. Това обаче не бива да ни успокоява, защото данните отразяват само върха на айсберга“, посочи проф. Арнаудова. Тя допълни, че най-често в клиниките се лекуват хора с тревожни и биполярни разстройства и депресии. През последните години се увеличават пациентите с тежки психози, предизвикани от злоупотреба с наркотици и алкохол. Само за ден миналата седмица в „Св. Марина“ са били приети трима такива болни с агресивни прояви.", "date": "2019.10.15", "title": " Медици: Психиатриите се превърнаха принудително в социални домове\t"}
{"url": "https://trud.bg/%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%be%d1%82%d0%bb%d0%b0%d0%b3%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b8%d0%b7/", "text": "Германският автомобилостроител „Фолксваген“ (Volkswagen) обяви днес официално, че е отложил решението си за строителството на нов завод в Турция, предаде Франс прес. Компанията е „обезпокоена“ след началото на турската офанзива в Сирия, посочва БТА. „Решението за новия завод бе отложено от борда на директорите“, каза говорител на автомобилостроителя. „Следим ситуацията отблизо и наблюдаваме текущото развитие с безпокойство“, добави той. Германският вестник „Ханделсблат“ оповести по-рано новината за отложеното решение на фона на международните критики срещу военната операция на Турция в Северна Сирия и опасенията от възможни неблагоприятни последици за репутацията на компанията. „Следим ситуацията с голяма загриженост“, посочи пред изданието говорител на германския концерн, цитиран от Ройтерс. „Фолксваген“ реши през последните месеци да разположи новия си източноевропейски завод в Турция, а не в Румъния или България, припомня „Ханделсблат“. Очакваната инвестиция за завода е между 1,2 и 1,5 милиарда евро, като в него ще работят около 4000 души. Изборът на страна вече предизвика гнева на редица европейски депутати, които обвиниха Турция, че е обещала на „Фолксваген“ големи договори за обществени поръчки и субсидии, които противоречат на европейското законодателство, припомня АФП. Държавите членки на ЕС осъдиха вчера турската военна интервенция в северната част на Сирия. Берлин също осъди офанзивата и обяви в събота, че спира доставките на оръжие за Турция. По-рано този месец Фолксваген учреди свой филиал в западната турска провинция Маниса, като уточни, че все още е във финалните етапи от преговорите и не е взел окончателно решение за завода, припомня Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " „Фолксваген” потвърди, че отлага решението за изграждане на завод в Турция заради военната офанзива в Сирия"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b1%d0%be%d1%80%d0%b4-%d0%bf%d0%be-%d1%82%d1%83%d1%80%d0%b8%d0%b7%d1%8a%d0%bc-%d0%b4%d0%be-%d0%bf%d1%80%d0%b5%d0%bc%d0%b8/", "text": "20 млн. евро през всяка от следващите две години да бъдат отделени от държавния бюджет за национална реклама на туризма чрез туроператори за организирани пакетни пътувания срещу ангажимент за допълнителни чартърни полети. За това настояват в писмо до премиера Бойко Борисов представителите на Националния борд по туризъм. Копие на искането им, както и анализ на пазарната ситуация след фалита на най-стария международен туроператор „Томас Кук“, са изпратени и до финансовия министър Владислав Горанов и министъра на туризма Николина Ангелкова. Според организацията през следващите две години трябва да бъдат отделяни поне по още 15 млн. евро за национална реклама. От борда настояват още да се осигури възможност за финансови облекчения заради факта, че хотелиерите дължат ДДС и корпоративен данък на неполучени средства от „Томас Кук“ заради забавени плащания. Вижте цялото писмо АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Националният борд по туризъм до премиера: 20 млн. евро са нужни за повече чартъри"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d1%8f-%d0%bf%d0%b5%d1%82%d1%80%d0%be%d0%b2%d0%b0-%d0%b1%d0%b0%d1%82%d0%b8%d0%bd%d0%ba%d0%be%d0%b2%d0%b0-%d1%81-%d0%bd%d0%be%d0%b2%d0%b8-%d1%81%d0%bd%d0%b8%d0%bc/", "text": "Дългокраката блондинка Антония Петрова-Батинкова отговори на желанието на нейните последователи да сподели още снимки от летните им ваканции в чужбина. В Instagram носителката на титлата „Мис България 2009“ написа следното: „ Хей, приятели, здравейте! Получавам много похвали за семейните ни снимки, благодаря за което, и въпроси защо не съм споделила снимки от всичките ни летни, семейни пътувания! Истината е, че нямам никакво време! Хихи.. и тъй като сте много настоятелни и виждам, че искрено ни се радвате и вълнувате, ще ви разкажа за нашето 2-месечно лято в Гърция, от гледна точка на нашия син – Best Batinkov! Благодаря ви, че ни смятате за пример за хубаво семейство и ви вдъхновяваме! “ Ето и как тя преразказа почивката си от името на сина й: “ Тъй като мама и тате са капитани и се увличат по ветроходството, ме заведоха на ветроходна яхта, която сами управляваха и заедно с баба и дядо обикаляхме живописните, гръцки острови! Освен това, мама и тате ме заведоха и на мястото, където сключиха брак – Порто Елеа! За това време ми поникнаха цели 6 зъба и успях да проходя! Аз съм на мама и тате първородната гордост и радост! ” Миската публикува над 60 кадъра от дългата им почивка в съседна Гърция, с което буквално заля профила си със семейни снимки, но това очевидно много се харесва на феновете й, които побързаха да лайкнат и коментират почти всяко фото.", "date": "2019.10.15", "title": " Антония Петрова-Батинкова с нови снимки от двумесечната й почивка в Гърция"}
{"url": "https://trud.bg/%d1%81%d1%8a%d0%b4%d1%8a%d1%82-%d1%81%d0%bf%d1%80%d1%8f-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%bf%d1%80%d0%b5%d0%bc%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Софийският градски съд спря делото за преместването на Будимир Куйович в затвора или в общежитие от закрит тип. В момента черногорецът изтърпява присъда в общежитие в открит тип. До делото се стигна след искане на новия директор на затвора в София, след като по време на отпуск Куйович беше хванат да кара с фалшива португалска книжка. За това престъпление законът предвижда лишаване от свобода до 8 години. Градският съд спря делото до момента, до който приключи друг процес, който касае режима, при който осъденият ще доизлежава присъдата си, информира , позовавайки се на БТА. Куйович е осъден на 16 години затвор за наркотрафик.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Съдът спря делото за преместването на Куйович"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b9%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be/", "text": "Едната наградена снимка е направена на бургаската гара 21-годишната бургазлийка Алия Казанджиева спечели първо място в две от общо пет категории на фотоконкурса, посветен на 70 години от създаването на Съвета на Европа. За най-добра снимка се бориха над 2000 предварително селектирани фотографии. Алия спечели призовете в категория „Моменти“ и категория „Места“. Фотографията „Целувка за сбогом“, спечелила категорията „Моменти“, е заснета на централната железопътна гара в Бургас. Младежите, сред които и единствената представителка на България, победителката във фотоконкурса Алия Казанджиева, присъстваха по време на официалната дискусия в сградата на Съвета на Европа, водена от президента Емануел Макрон по тема „Екология и Правата на човека“. Наградените фотографии са подредени в изложба, озаглавена Lieu d’Europe, и ще останат в продължение на месец за разглеждане в Страсбург. Това е втора успешна европейска изява на бургазлийката Алия, след като през 2017 година беше наградена в Брюксел по случай спечеления фотографски конкурс “Европа в моя регион”, отново с фотографии от Бургас.", "date": "2019.10.15", "title": " Бургазлийка спечели първо място"}
{"url": "https://trud.bg/%d1%82%d0%b2%d1%8a%d1%80%d0%b4%d0%b8%d1%86%d0%b0-%d1%89%d0%b5-%d0%b8%d0%bc%d0%b0-%d0%b7%d0%b0%d0%ba%d0%be%d0%bd%d0%b5%d0%bd-%d0%bc%d1%83%d0%b7%d0%b5%d0%b9/", "text": "Общински исторически музей ще бъде открит в миньорското градче Твърдица, съобщиха от местната администрация. В ход са последните съгласувателни процедури с Министерството на културата за  определяне на музея със статут на самостоятелно юридическо лице на бюджетна издръжка. Преди година общинският съвет поиска от държавата имот в централната част на града. Той бе предоставен със заповед на областния управител Чавдар Божурски, съгласно която имотът от 1 101 кв.м трябва да бъде използван единствено и само за разкриването на музей. Необходимите ремонтни дейности трябва да приключат в срок до 3 години. Кметът на Твърдица Атанас Атанасов назначи за директор на новата културна институция археологът д-р Красимир Велков. Към момента общината съхранява над 1000 единици, повечето от които са етнографски експонати. Почти всички движими исторически и културни паметници, открити досега при проучвания на територията на община Твърдица, включително и златни съкровища, се намират във фондовете на Националния исторически музей и на музеите в Сливен и Нова Загора. Очакванията са, че след като градчето има свой музей, ще може да си възвърне културно-историческите богатства. След промените през 1989 година и създаването на общините, Твърдица остана без законен музей заради правни неуредици, проточили се повече от 20 години. Съществуващата през това време музейна сбирка не бе узаконена с предвидените процедури, тъй като не отговаряше на изискванията, нямаше кой да плаща разходите за издръжка, а бившият уредник получаваше заплатите си от съвсем друга община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Твърдица ще има законен музей"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8-%d0%bc%d0%b5%d0%b6%d0%b4%d1%83-%d0%b6%d0%b5%d0%bb%d0%b0%d0%bd%d0%be-%d0%b8-%d0%b4%d0%b5%d0%b9%d1%81%d1%82%d0%b2%d0%b8%d1%82%d0%b5%d0%bb%d0%bd%d0%be/", "text": "Водещото за избора на кмет следва да е наличието на подходящите управленски качества  На финалната права към изборите за местна власт вниманието на партии, политици и наблюдатели се съсредоточи върху интригата в столицата. Предишният резултат – кадидатът на ГЕРБ да спечели на първия тур – се представя като невероятен, на балотаж се очаква да се класират с малка разлика Йорданка Фандъкова и Мая Манолова. Правят се прогнози, очакват се изненади, ухажват се или стряскат целеви групи избиратели. Разумният избор обаче е само между желаното и действителното. Не само в София. Тъй като нуждите винаги изпреварват възможностите за задоволяването им, недоволните неизбежно са впечатляващо мнозинство. Това обстоятелство предполага огромното предизборно изкушение за кандидатите безотговорно да обещават всякакви бъдещи радости за гражданите. Всички го правят, номерът обикновено минава при наличието на партийни структури и достатъчно пари зад гърба. После повечето радости не се случват, намират се някакви оправдания, проблемите в града стават повече, недоволните също. Реален избор обаче не се съзира, либералната „демокрация“ не предвижда такъв. Значи няма избор между добро и лошо, а между лошо, по-лошо, много лошо и нещо нецензурно. Липсват основни предпоставки за осигуряването на желаното от мнозинството успешно управление. Преди всичко грамотни и подготвени управленци, работещ механизъм за избирането и издигането им на ключови позиции, ефективен контрол върху корупцията. От трите предпоставки засега променлива е само първата и то май по случайност. Попадат на кметския стол и в общинските съвети и някои читави хора, способни да ръководят и да взимат разумни решения. Затова хората в град, в който се появят, ги избират по няколко пъти, прощават им пропуските, грешките и дори не особено дразнещите мушии. Ела зло, че без теб по-зло – това е водещият мотив в доста селища у нас. Сред все още гласуващите все пак повече са разумните. Кметът е едновременно политик и управленец с преимуществено административен профил. За оценката му второто е много по-съществено. Следователно наличието на подходящите за кметуването качества би следвало да е водещото от гледна точна на избирателите. Управлявал ли е преди кандидатът процеси и хора, къде, колко време и с какви резултати? В политическата професия има профили, един е за партиеца, друг за парламентариста, трети за изпълнителната власт. Доста по-различен е комплектът от дадености и нагласи за ръководителя в местната власт. Йорданка Фандъкова е с качествата на успешно реализирана учителка с характерните професионални деформации. Повечето положителни, но и с неизбежните отрицателни за кмет и политик. Като склонностите да се предоверява, излишно да обгрижва и прощава чуждите грешки, несъзнателно да се противопоставя на необходимостта от промени. Била е и директор на елитна гимназия, за малко и министър на МОН. Приема се за правило, че реализираните в други професии лица значително по-добре после се представят и в политическата дейност. На Фандъкова някак прилепна прякорът от мрежите Учителницата, манталитетът й е такъв, нищо лошо. В професията на учителя главното е служението на велика кауза, разбира се, но не само. В него е включено и управлението на много специфични образователни процеси, а в работата на директора на училището и цял куп стопански, обществени, междуличностни и дори нравствени. Ако днес учителството е лесно и приятно поприще, от него няма да бягат младите хора, проблемът далеч не е само във възнагражденията. Фандъкова става заместник-кмет по култура, образование, спорт и превенция на зависимости на Столичната община. Много полезен опит в местната власт, наситен и с немалко горчивини поради свои и колективни неуспехи. Зам-председател е на партията си. През 2009 г. е избрана за депутат, но я пренасочват към позицията на столичен кмет, ГЕРБ тогава е голяма сила, тя три пъти печели изборите с впечатляващо мнозинство. Междувременно преминава през изключително тежък стрес, успешно преодолява онкологично заболяване. Натрупала е Фандъкова и доста умора през последните десетина години, кметът в големия град няма как да мързелува. Управленските й качества са проверяеми, действителното е налице, желателното може да бъде приземено, конкретизирано. Много дълъг е списъкът на претенциите на столичани към общината и кмета в частност. Учителницата е най-често пред очите им, носи отговорност и за чуждите вини. За некачествените ремонти в инфраструктурата, за променящите се или закрити маршрути в градския транспорт. За редица по-дребни, но също дразнещи и неприятни за едни или други групи софиянци пропуски и грешки. Работила е и грешила Фандъкова, ялово дърво не го друсат. ГЕРБ отново я издигна за избор, очевидно нямат с кого да я заменят. Срещу нейната кандидатура не се забелязва някой с поне малко сходен управленски и политически профил. Остава да я атакуват главно косвено, основно чрез обвинения по адрес на партията, правителството, премиера. Рутят статуквото и „модела ГЕРБ“, каквото и да влагат в това. Размахват някакви принципи, които преди това не им се е случвало някъде в местната власт да прилагат. Споделят за съществуващ в джоба им дълъг списък от „доказали се кадърни, знаещи, можещи и честни“ лица, готови да оправят София в съкратени срокове. Предлагат желателното за гражданите поради липса на действителното в себе си. Виждаме цялата гама от театрални жанрове – от интерлюдии и мистерии до комедия дел арте и куклени пиески. Професионалист е само Тончо Токмакчиев, Сидеров гримасничи като опитен дилетант, другите са просто любители. Мая Манолова е объркана, така и не си избра в коя оперета ще играе Жана д,Арк или майка Тереза, а й се иска поне в няколко да впечатлява. Ярък представител на желаното, откъснато от практическата основа за извършването му. Без подкрепата на социалистите и симпатизантите на БСП в София не може да се класира и в петорката на първия тур, но го играе безпартийна.Тогава за тях няма здрава мотивация да подкрепят именно нея, дори да са твърдо срещу „модела на ГЕРБ“. Лакома е за част от големия процент десни столичани, но отдавна се е представила като „трето поколение социалист“. Жълтопаветниците са злопаметни на тази тема, точно срещу такива като нея доста са скачали по мегданите. „Умея да чувам хората. На тях им омръзна от голи обещания. Искат действие!“, казва тя. По-важното по време на избори обаче е те нея да чуят с кого и как ще действа, щом няма никакъв управленски опит. Манолова люто напада Бойко Борисов като главният виновник за насадения „модел“, намеква за някакви „хoрa нa г-н Бoриcoв, кoитo рeaлнo дърпaт кoнцитe в Cтoличнa oбщинa“. Същевременно е широко известно, че той яко дръпна едни конци, за да наложи за омбудсман именно нея тъмночервената третопоколенка, явното протеже на председателя на ПЕС Станишев. Във всичките си видни политически роли досега тя е била любимката на сценаристи и режисьори едновременно. Но в нито една от тях не е носила отговорности за реални дела. Само словоизлияния, чупки и стойки от трибуни и в медии, празни обещания и зле прикрито кариеристично настървение. В БСП вече няма сериозни шансове за растеж, остава да продължава извън нея по пътя на Елена Поптодорова в дипломацията, или още по-добре след Станишев на блажна международна служба. Ето защо открито подкрепи Истанбулската конвенция, знае, че този ритуален жест ще бъде забелязан от Сорос и важни демократи във Вашингтон и евентуално добре възнаграден. Не я интересува съществено кметската тегоба в София. Няма и сериозни шансове за поста, българите са я сложили в редиците на активистите на Ония ценности, а не на нашите. Чрез кандидатирането си Манолова ясно се обозначава пред външните фактори за външна употреба, нужни са им на тях такива послушни кадри в европейски или световни институции. Я колко тукашни дамички си уредиха живота чрез сърфиране в политиката!", "date": "2019.10.15", "title": " Избори между желано и действително\t"}
{"url": "https://trud.bg/%d0%b0%d1%82%d0%b0%d0%ba%d0%b0-%d0%b1%d0%bd%d1%82-%d0%bd%d0%b0%d1%80%d1%83%d1%88%d0%b0%d0%b2%d0%b0-%d0%b7%d0%b0%d0%ba%d0%be%d0%bd%d0%b8%d1%82%d0%b5-%d1%86%d0%b8%d0%ba-%d0%b4%d0%b0-%d1%81%d0%bf%d1%80/", "text": "АТАКА иска от ЦИК да отмени предаването „Референдум”, което трябва да се излъчи на 15 октомври по БНТ. Причината е, че националната телевизия нарушава задълженията си по Изборния кодекс (ИК), Закона за радио и телевизия и Споразумението за отразяване, което е сключила с партиите и коалициите. АТАКА посочва, че обществената телевизия нарушава чл. 189, ал. 3 от ИК, според който БНТ и БНР трябва обективно и справедливо да отразяват проявите на кандидатите при зачитане на тяхната равнопоставеност и  значимост. Във второто издание на „Референдум“ по време на кампанията е предвидено да вземат участие само 4-ма кандидати, определени на база социологическите проучвания на 4 избрани по преценка на БНТ социологически агенции. „Именно с формулировката в чл. 8, ал. 4, т. 2 на Споразумението се погазват законовите изисквания както за равнопоставеността на политическите партии при предизборните им изяви, така и за политическата независимост на медиите, още повече на националните”, пишат в сигнал до ЦИК от АТАКА. Партия АТАКА акцентира, че погазените норми и принципи се основават на: – Определяне по едностранна преценка на БНТ, без заложени от ЦИК критерии, на 4 социологически агенции, чиито прогнозни резултати да бъдат взети предвид; – Липса на прозрачност по отношение на това кои са тези социологически агенции, на какъв принцип са избрани и на какъв принцип са определили те кандидатите, които се очаква да спечелят най-висок процент от гласовете на изборите на 27.10.2019 г. – Предоставяне на трибуна на само 4-ма кандидати, за които по съмнителен критерий се счита, че ще получат най-висок брой гласове на предстоящите избори, като по този начин се увеличават възможностите им за получаване на нови гласове поради по-засиления медиен интерес към тях спрямо останалите, които не са попаднали в четворката. Избори 2019. Платено съдържание. Купуването и продаването на гласове е престъпление.", "date": "2019.10.15", "title": " АТАКА: БНТ нарушава законите. ЦИК да спре „Референдум”\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b8-%d0%b1%d1%87%d0%ba-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0/", "text": "За пета поредна година Община Велико Търново активно ще се включи в отбелязване на Международния ден за борба с глада – 16 октомври, подпомагайки реализацията на благотворителна кампания, организирана от местната структура на Български червен кръст. На 16 октомври от 12:30 до 13:30 часа пред сградата на Съдебна палата в старата столица, доброволци на БЧК ще раздават над 150 порции топъл обяд на нуждаещи се граждани. Приготвянето на храната се осъществява от Домашен социален патронаж – Велико Търново. Задоволяването на потребностите от приготвена храна на гражданите, е сред основните приоритети и ангажименти на Община Велико Търново в социалната сфера. Чрез Домашен социален патронаж – Велико Търново, Общината ежедневно предоставя услугата „Доставка на храна в дома“ за над 400 свои абонати на територията на 14 населени места. На територията на гр. Велико Търново функционира и социалната услуга „Обществена трапезария“, финансирана от Фонд „Социална закрила“, която предоставя топла храна всеки делничен ден на 75 социално-слаби и крайно нуждаещи се лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Община Велико Търново и БЧК отбелязват Международния ден за борба с глада"}
{"url": "https://trud.bg/%d0%b2%d0%bb%d0%b0%d0%ba-%d1%83%d0%b4%d0%b0%d1%80%d0%b8-%d0%ba%d0%be%d0%bb%d0%b0-%d0%bd%d0%b0-%d0%bf%d1%80%d0%b5%d0%bb%d0%b5%d0%b7%d0%b0-%d0%b2-%d1%81%d0%b5%d0%bb%d0%be-%d0%ba%d1%83%d0%b1%d1%80%d0%b0/", "text": "Влак удари автомобил на прелеза в софийското село Кубратово, предава   Една жена е загинала на място, а друга е откарана в болница. Все още не се знае какво е състоянието й. Линейка се е отзовала за 10 минути на сигнала за инцидента. Прелезът е неохраняем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Влак удари кола на прелеза в село Кубратово, жена е загинала"}
{"url": "https://trud.bg/%d1%83%d0%b1%d0%b8%d0%b5%d1%86-%d0%b2%d0%bb%d0%b8%d0%b7%d0%b0-%d0%b7%d0%b0-25-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d0%b4-%d1%80%d0%b5%d1%88%d0%b5%d1%82%d0%ba%d0%b8%d1%82%d0%b5/", "text": "23-годишният Тодор Тодоров от Старо Оряхово бе осъден от Варненския окръжен съд на 25 г. затвор за убийството на 70-годишен свой съселянин, извършено по особено жесток и мъчителен за жертвата начин. Първоначално магистратите постановиха доживотен затвор, но по искане на защитата делото се гледа по съкратената процедура и съдът бе длъжен да намали присъдата на Тодор, който си призна вината и изрази съжаление за стореното. Младият мъж, който е с начално образование и не работи, извършил зверството на 8 февруари тази година. Следобед седнал да пие пред селския магазин и се засякъл със 70-годишния Недялко Георгиев. Между двамата тлеела отколешна вражда, затова Тодор заявил пред десетина свои съселяни – участници в разпивката, че смята да набие възрастния си опонент. Около 21 ч дядото решил да се прибира. Тъй като бил пиян, помолил един от мъжете пред магазина да го придружи до изоставена тухлена постройка, която обитавал. Тодор си тръгнал малко по-късно. Отбил се в къщата на сестра си, взел дълго дърво и отишъл в дома на Недялко. Нападнал възрастния мъж и го пребил до смърт. След това изкарал безжизненото тяло на дядото навън и го захвърлил в двора. Продължил да буйства, като потрошил дървените плоскости, с които били закрити прозорците на коптора, изкъртил входната врата и забил дървото в нея. Двете дъщери на убития бяха конституирани от съда като частни обвинители и граждански ищци. Магистратите уважиха иска им и осъдиха Тодор да им плати общо 200 000 лв. кръвнина. Присъдата може да се обжалва или протестира в 15-дневен срок пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Убиец влиза за 25 години зад решетките\t"}
{"url": "https://trud.bg/eksperimentite-na-bala/", "text": "Преди точно две години България загуби от Франция с 0:1 в София в световна квалификация. Наглед нищо изненадващо. По-малко от 12 месеца по-късно същият този отбор на „петлите“ стана световен шампион. Тимът, воден от Дидие Дешан, доминираше през всички 90 минути на стадион „Васил Левски“, но и нищо повече. По това време в тима на гостите личаха имената на Рафаел Варан, шампион на Европа с „Реал“, Килиан Мбапе, Нголо Канте, Антоан Гризман и много други. Сега Англия, четвърта на въпросния Мондиал 2018, нанесе далеч по-тежка загуба, а в отбора отново имаше големи имена, но с нищо не превъзхождащи тези на Франция. Ясно е, че всичко опира до тактика, късмет и моментно състояние. А и мач с мач не си прилича – любимото клише. След крушението Красимир Балъков обясни краха с голямата разлика в класите. Но и преди сме играли с по-добри от нас, а пораженията не са били с исторически привкус. Зад звучния шамар се крият решенията на настоящия селекционер. Бившият треньор на „Етър“ рискува в редица направления, но всеки един от неговите ходове се оказа неуспешен. В двата мача с „Трите лъва“ той преквалифицира Георги Сърмов като централен бранител в опит да спре набезите на големия фаворит. И двата пъти Бала се сблъска с реалността. В играта на отбора цареше хаос, а сгъстената отбрана с нищо не възпрепятстваше атаките на съперника. Напротив, отстрани дори изглеждаше комично и аматьорско. На почивката Балъков коригира това, но вече при резултат 0:4. Пак във въпросния мач треньорът извърши промени в центъра на отбраната – Петър Занев бе преместен на левия бек заради травмата на Антон Недялков, а в сърцето на защитата застана дебютантът Камен Хаджиев и Георги Терзиев. Този ход не сработи. Имаше вариант Занев да запази позицията си, а Иван Горанов да влезе в стартовия състав, но в крайна сметка решението е на Балъков. Селекционерът извърши общо шест промени в стартовия състав, след като дни по-рано бе видял светлина в тунела при 0:0 с Черна гора. Това бе и първият и за момента единствен двубой, който той не загуби. Защо тогава промените бяха толкова при все, че само две от тях бяха наложителни? В Лондон магическият халф от близкото минало пренебрегна своето собствено правило на терена да играят само футболисти със статут на титуляри на клубно ниво, пускайки Николай Бодуров. И отново сгреши. Пренебрегна голмайсторът на „Локомотив“ (Пд) Димитър Илиев за сметка на други в атака и отново не му се получиха нещата. Към изброените експерименти спокойно може да се добави и този с вратаря Христо Иванов. Играчът на „Етър“ дебютира за България на… 37-годишна възраст в контрола срещу Ейре. Направи две грешки и по всичко изглежда записа дебют и бенефис в едно. Всичко това подсказва за липса на ясен план и стратегия как да се ръководи отбора, представляващ България. А моменти като този не са удачни за експерименти, а рационални действия, защото срещу теб стои една от водещите сили на Европа…", "date": "2019.10.15", "title": " Експериментите на Бала"}
{"url": "https://trud.bg/i-tova-vidqhme/", "text": "Историческа нощ изживя българският футбол. И този път, както и през последните 14 години, тя не бе с позитивен отенък. „Лъвовете“ намериха сили да постигнат нещо невиждано, в момент, когато не се очакваше от тях да сътворят каквото и да било. Е, успяха. Родните национали допуснаха загуба с 0:6 от Англия насред стадион „Васил Левски“. Това е най-голямото поражение на „трикольорите“ като домакин в своята 95-годишна история. По ирония на съдбата всичко започна през 1924 година с… 0:6 от Австрия, но като гост. По всичко изглежда, че кръгът е затворен, време е за нещо ново, защото този модел не работи. До момента за най-големи поражения у дома се считаха тези от СССР с 0:4 от 1957 г., както и това от ГДР с 0:4 от 1976 г.  След мача в понеделник светна и последната сигнална лампа по същия начин, както се случва с тези на автомобила. При една такава не е проблем, но когато всичко на таблото мига в червено, вече е очевидно – не можеш да продължиш напред. Поне не с тази кола! Резултатът е рекорден, а можеше да бъде дори по-чутовен, ако не бяха серията героични спасявания на вратаря Пламен Илиев през втората част. Признаха го както наши, така и техни.  „Англия си вкара головете, можеше резултатът да е двоен“, заключи Кирил Десподов.  На свой ред Крис Уодъл, легендата на „Трите лъва“ и настоящ анализатор допълни по темата: „България е един от най-слабите отбори, които съм гледал. Ако Англия се бе възползвал от своите шансове…нашите момчета имаха много добри възможности, трябваше да победим с 13:0.“ Така след загуба от Корсика в контрола преди време, 2:7 от Япония на турне в Азия, последното място в квалификационната група с Евро 2010 с 5 точки и само една победа, поражение от най-новата членка на УЕФА Косово, треньори, които сами си тръгват в следствие на лошото управление, равенства с джуджетата като Люксембург и Малта, серия от 11 поредни мача без успех, сега дойде и историческото падение. По всичко изглежда, че следва и ново – квалификации без победа. И това не се е случвало. За да го избегнем, трябва да бием Чехия през ноември. Може, но малко вероятно. Към днешна дата България има три точки. През кампанията повече са спечелили сили от ранга на Косово (11), Люксембург (4), Беларус (4), Грузия (5), Северна Македония (11), Албания (12), Казахстан (7), Кипър (10), Финландия (12), Армения (10). С по-малко от нашия скромен актив са само Лихтенщайн (2), Литва (1), Естония (1), Азербайджан (1), Гибралтар (0), Фарьорски о-ви (0), Латвия (0) и Сан Марино (0). Отборите на Андора, Молдова и Малта пък имат същия брой, но и победа. „И това видяхме“, заключи роден запалянко на път към изхода след последния съдийски сигнал…", "date": "2019.10.15", "title": " И това видяхме…"}
{"url": "https://trud.bg/%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Борислав Михайлов подаде оставка като шеф на Българския футболен съюз (БФС). Бившият капитан на националния отбор бе на поста от 2005 година, когато смени Иван Славков. „ След дългите години в тази роля и с множеството си контакти на високо международно ниво г-н Михайлов изразява категоричната си готовност да продължава да помага за развитието на българския футбол по всякакъв начин“, се казва в съобщение на сайта на БФС. Шокиращо в сайта на БФС няма нито дума за мача България – Англия, без значение какво се случи на него или след това. Никой от ръководните фактори в централата цял ден не вдигаше телефона си.", "date": "2019.10.15", "title": " Борислав Михайлов подаде оставка"}
{"url": "https://trud.bg/%d0%b7%d0%b0%d0%ba%d0%bb%d0%b5%d0%b9%d0%bc%d0%b8%d1%85%d0%b0-%d0%bd%d0%b8-%d0%ba%d0%b0%d1%82%d0%be-%d0%b3%d0%be%d0%bb%d1%8f%d0%bc%d0%be-%d0%b7%d0%bb%d0%be/", "text": " Срам за България!  Ужасяващи сцени в София! Странно как Красимир Балъков не чу расизъм, а твърди, че Англия има проблеми с него. Пет дни по-рано президентът на федерацията Борислав Михайлов каза, че в страната нямало проблем с расизма.  Изритайте ги ги!  Англия – 6! Расизмът – 0!  Българските хулигани не спират да правят хитлеристки поздрави и да издават маймунски звуци към тъмнокожите футболисти. Най-голямата им цел беше защитникът Тайрън Мингс, който се оплака, че още на загрявката е бил обиждан.  Головата гала на Англия беше почернена от расистките обиди на българските фенове. Два пъти мачът беше спиран, а накрая трябваше да бъде и прекратен.  Скандална вечер в България! София се срамува от маймунските звуци, издавани от феновете си. Мачът с Англия бе пред прекратяване.  Евроквалификацията България – Англия спряна два пъти заради расизъм. Българите вече бяха наказани заради мачовете с Чехия и Черна гора, но пак не спряха.  Изритайте ги ги! ", "date": "2019.10.15", "title": " Заклеймиха ни като голямо зло"}
{"url": "https://trud.bg/%d0%b4%d1%8f%d0%b4%d0%be-%d0%b1%d0%bb%d1%8a%d1%81%d0%bd%d0%b0-%d1%81-%d0%ba%d0%be%d0%bb%d0%b0%d1%82%d0%b0-%d1%81%d0%b8-%d0%b1%d0%b0%d0%b1%d0%b0-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4/", "text": "66-годишна жена е пострадала при пътен инцидент в Сливен. Тя е била ударена от автомобил, докато пресича пешеходна пътека на бул. „Стефан Стамболов“, съобщиха от полицията. Сигнал за произшествието е получен в 12,28 часа на 14 октомври. Водачът – мъж на 70 години, е управлявал лек автомобил „Опел тигра“. Той спрял преди пешеходната пътека, за да даде път на пресичащи деца. Възрастната жена е тръгнала след тях, когато е била застигната от колата. Причините се изясняват. Пострадалата е получила фрактура на крака и травма в областта на рамото. По случая се води досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Дядо блъсна с колата си баба на пешеходна пътека"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%b0%d1%80%d1%82%d0%bd%d1%8c%d0%be%d1%80%d1%81%d1%82%d0%b2%d0%be%d1%82%d0%be-%d0%bc%d0%b5/", "text": "Премиерът Бойко Борисов проведе среща с почетния ни консул в Израел Мони Бар, съобщи той в профила си във фейсбук. Борисов отбеляза, че двамата са обсъдили „ситуацията в една от нашите най-приятелски държави“. „Партньорството между двете страни продължава да е отлично във всички сфери. Нашето правителство ще продължи категорично да се противопоставя на всякакви прояви на ксенофобия и нетолерантност“, пише още премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Премиерът Борисов: Партньорството между България и Израел продължава да е отлично във всички сфери"}
{"url": "https://trud.bg/%d0%b4%d0%b6%d1%83%d0%bb%d0%b8%d0%b0%d0%bd%d0%b0-%d0%b3%d0%b0%d0%bd%d0%b8-%d0%b8-%d0%b3%d0%be%d0%b4%d0%b5%d0%bd%d0%b8%d0%ba%d1%8a%d1%82-%d0%b9-%d0%bf%d1%83%d1%81%d0%ba%d0%b0%d1%82-%d0%be%d0%b1%d1%89/", "text": "Плеймейтката Джулиана Гани и годеникът й фитнес гуруто Илиян Найденов, които до 2-3 месеца очакват първата си рожба, се впуснаха в ново начинание – двамата записаха първото си общо парче, чийто тийзър пуснаха в YouTube. От краткото видео и заглавието на песента („орГинален липовон“) става ясно, че тя ще осмива хранителната добавка Липовон, продавана и рекламирана от бившия брадър Ричард Величков. Въпросната добавка се оказа не само нелегална, но и опасна за здравето – това установи  . Песента ще излезе след 10 дни, но вече предизвика интереса на последователите им.", "date": "2019.10.15", "title": " Джулиана Гани и годеникът й пускат обща песен, осмиваща Ричард Величков"}
{"url": "https://trud.bg/183-%d0%bf%d1%80%d0%b0%d1%81%d0%b5%d1%82%d0%b0-%d0%b7%d0%b0-%d0%b4%d0%b2%d0%b0-%d1%83%d0%b8%d0%ba%d0%b5%d0%bd%d0%b4%d0%b0-%d0%be%d1%82%d1%81%d1%82%d1%80%d0%b5%d0%bb%d1%8f%d1%85%d0%b0-%d0%bd%d0%b0/", "text": "Абсолютен рекорд от 183 прасета за два уикенда поставиха ловците на територията на Държавното горско стопанство в Омуртаг. Това съобщи директорът му Красимир Николов. От Североизточното държавно предприятие в Шумен, в чиито обхват е стопанството, потвърдиха, че това са най-добрите ловни резултати към момента. Дивечът е отстрелян при излетите на 24 ловни дружинки от 2 сдружения. По данни на горското има увеличение на популацията на  дивите прасета в района, за които се полагали много добри грижи. Най-големият екземпляр, застигнат от точния мерник на ловците, бил 250-килограмов. От отстреляния дивеч са взети проби за лабораторни изследвания, като засега само в една от тях е установена трихинелоза и останалото месо било годно за консумация. На територията на стопанството, което обхваща 32 000 хка от общините  Омуртаг и Антоново, няма установени случаи на Африканска чума по свинете, каза Николов, който уточни, че стопанството от три страни е заградено от зони, където е потвърдена опасната болест. Взети били обаче превантивни мерки и ограничено навлизането на хора в горските територии, като под строг контрол били и дърводобивните фирми. Четири екипа, с участието и на полицаи, пък следели безопасността както  на лова, така и на обработката на месото, за да не се допуска разнасяне на зарази по ловните полета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " 183 прасета за два уикенда отстреляха на територията на горското в Омуртаг"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0-%d1%80%d0%b5%d0%b2%d0%b8%d0%b7%d0%b8%d1%8f-%d1%82%d1%8a%d1%80%d1%81%d0%b8-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5%d0%b1%d0%b8/", "text": "Премиерът Бойко Борисов нареди мигновена финансова ревизия в БФС. Очевидно министър-председателят се съмнява, че не всичко във футболната централа е наред. „ В момента се прави ревизия и проверките ще покажат дали има злоупотреби – рече Борисов. – Не може държавата да бъде обвързана с поведението на един човек (б.а. – Борислав Михайлов).“ Премиерът видимо бе бесен от всичко случващо се във футбола, но размаха пръст и на англичаните. „Страшно преекспонираха нещата -отсече Борисов. – Имаше няколко олигофрени с хитлеристки знаци и фланелка с „ No respect”.  Публиката беше прекрасна. Ние не коментираме изтъпленията на английските хулигани в София. И не даваме оценки, че те са цветът на английската нация. Нека бъдат по-смирени в изказванията си.“ Вестник „Индипентънт“ посочи фенове на „Левски“ като основни провокатори. Изданието припомня расистки издънки на „сините“ през годините, като на първо място посочва малко дете със свастика на главата пред трибуните. Именно от сектор „Б“, любимото място на левскарите, си тръгна сериозна група запалянковци със суичъри още преди края на първото полувреме. Какви са вариантите Борислав Михайлов да бъде сменен? На първо място е след оставката изпълкомът да избере нов ръководител. Това едва ли ще бъде одобрено от обществеността и от Бойко Борисов. Свикване на извънреден конгрес става след подписка на поне 10 процента от клубовете. Футболната общественост харесва спортния министър Красен Кралев, но едва ли той би се съгласил преди олимпиадата в Токио догодина. Опция е Стилиян Петров, който завърши висше образование за футболна администрация във ФИФА.", "date": "2019.10.15", "title": " Финансова ревизия търси злоупотреби в БФС"}
{"url": "https://trud.bg/%d0%b5%d0%bb%d0%b5%d0%bd-%d0%b2%d1%80%d1%8a%d1%85%d0%bb%d0%b5%d1%82%d1%8f%d0%bb-%d0%b2%d1%8a%d1%80%d1%85%d1%83-%d0%ba%d0%be%d0%bb%d0%b0-%d1%82%d1%8f-%d0%bf%d1%8a%d0%ba-%d1%83%d0%b4%d0%b0%d1%80%d0%b8/", "text": "66-годишен мъж пострада при катастрофа, след като елен връхлетял върху колата на млада жена, а тя пък ударила насрещно идващ автомобил. Инцидентът е станал към 20,10 часа в понеделник на пътя Разград – Самуил. „Фолксваген Пасат“, управляван от 28-годишна жена от Самуил, бил връхлетян от елен, който се ударил в задната врата на кола. Тя пък навлязла в насрещната лента и се блъснала в „Хонда Кончерто“. Пострадал е водачът на втория автомобил, който е от село Мортагоново. 66-годишният мъж е приет в болница с комоцио. От полицията в Разград уточняват, че пробите за алкохол на двамата са отрицателни. Колата на жената пък била толкова помляна от ударилия се в нея елен и последвалия сблъсък, че било цяло чудо как се е отървала от жестокия инцидент.", "date": "2019.10.15", "title": " Елен връхлетял върху кола, тя пък ударила друг автомобил"}
{"url": "https://trud.bg/%d0%bd%d0%b0%d0%bf-%d0%bf%d1%83%d1%81%d0%ba%d0%b0-%d0%bd%d0%b0-%d0%b1%d0%b5%d0%b7%d1%86%d0%b5%d0%bd%d0%b8%d1%86%d0%b0-%d0%b8%d0%bc%d0%be%d1%82%d0%b8-%d0%bd%d0%b0-%d0%b4%d0%bb%d1%8a%d0%b6%d0%bd%d0%b8/", "text": "Недвижими имоти по Южното Черноморие на изключително атрактивни цени, обяви за публична продан Националната агенция за приходите в Бургас. Крайната мярка се прилага към длъжници, които не са предприели каквито и да са действия за погасяване, в това число и поетапно, на натрупаните просрочени задължения към републиканския бюджет. Имотите представляват апартаменти и офисни площи и се намират в Ахелой, курортите „Слънчев бряг“ и „Елените“, Несебър и Свети влас. Цените за квадратен метър са твърде атрактивни. Така например апартаменти в централната част на курорта „Слънчев бряг“ са обявени с цена от 562 лева за квадратен метър. С подобна цена е и апартамент в луксозна сграда във в.с. „Елените“. От НАП Бургас апелират към длъжниците да бъдат активни, да търсят контакт с приходната администрация, защото винаги може да се достигне до взаимноприемливо споразумение за разсрочено погасяване на дълговете. Подобни споразумения са постигнати със 722 физически лица и фирми от региона, които правят месечни вноски към бюджета и същевременно поддържат икономическата си активност, успяват да изплащат заплати и да покриват разходите за дейността си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " НАП пуска на безценица имоти на длъжници"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d0%ba%d1%80%d0%b0%d0%bb/", "text": "Министър-председателят Бойко Борисов ще се срещне утре, 16 октомври, с премиера на Кралство Камбоджа Хун Сен, който е на официално посещение у нас, съобщават от МС. Във фокуса на разговора им ще са традиционно добрите и приятелски двустранни отношения, както и възможностите за тяхното активизиране в сферата на икономическото, научното и техническото сътрудничество, в областта на културата, на вътрешните работи и в други сектори от взаимен интерес. Визитата на министър-председателя на Камбоджа Хун Сен у нас е първата по рода си за последните близо 40 години. Тя е част от неговата обиколка в Европа, включваща също Чехия и Унгария. Хун Сен е посещавал България през 1981 г. в качеството му на заместник министър-председател и министър на външните работи на Народна република Кампучия (преименувана на Камбоджа от 1989 г.). Освен среща на четири очи между премиера Борисов и неговия колега Хун Сен, утре ще се проведат пленарни разговори между делегациите, водени от двамата министър-председатели. Ще бъдат подписани двустранни документи, след което министър-председателят Бойко Борисов и премиерът на Камбоджа Хун Сен ще дадат изявления за медиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Борисов ще се срещне с премиера на Кралство Камбоджа Хун Сен"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d1%8a%d0%b3%d0%bd%d0%b0-%d1%81-%d0%b1%d1%80%d0%be%d0%bd%d0%b7-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%82%d0%b5/", "text": "В духа на традициите в родния спорт борбата имаше честта и привилегията да донесе първо отличие за България и на световните плажни игри. В дебютното издание на надпреварата в Катар с участието на 97 държави Миглена Селишка ликува с бронз в кат. 50 кг. Така тя постави страната ни на картата на медалите след 6 срещи и драматична битка с Причепута (Румъния). Българката загуби от тази съперничка на старта, но се реваншира в малкия финал. До него нашето момиче преодоля Зарвея (Либерия), Кабрера(Аржентина), Бетанзо (САЩ), а на полуфинала отстъпи на Дженезис (Нигерия). Фаворитката за титлата от Африка обаче сензационно отпадна с туш в битката за златото срещу Барбоса (Бразилия). „Радвам се много за Миглена, това е трети медал за нея през годината и една добра разгрявка по пътя към голямата й цел – олимпиадата в Токио“, заяви треньорът на националките по борба Петър Касабов. Той се пошегува, че е мислил да свърже плажа с почивка на състезателките си, но като видял конкуренцията се …. отказал. Селишка участва с „уайлд карт“ в Доха, след като от БОК издействаха две наши състезателки да има в турнира по плажна борба. Родно присъствие на игрите не бе планирано, за да не се натоварват финансово федерациите ни. Генсекът на олимпийския ни комитет Белчо Горанов изгледа малкиbelcho-lalovichя финал в компанията на легендата на спортната гимнастика Надя Команечи (Румъния) и члена на МОК и президент на Международната федерация по борба Ненад Лалович (Сърбия). Днес в Доха се очаква председателят на БОК Стефка Костадинова, която ще участва на сесия на МОК в края на игрите. Освен Селишка на Катара Бийч се бори и София Георгиева (70кг), която остана на крачка от медалите след победи над представителки на САЩ и Франция, но и загуби от Украйна и  Колумбия. На първите плажни игри има и трети наш представител – Александър Бачев в кайт фойл рейсинг (дисциплина във ветроходството). Българинът, който достигна до полуфиналната фаза, се води от треньора Виктор Жеков, баща на звездата ни в сноуборда Сани Жекова. Снимки: КОСТАДИН АНДОНОВ", "date": "2019.10.15", "title": " България тръгна с бронз на световните плажни игри"}
{"url": "https://trud.bg/%d1%87%d0%bb%d0%b5%d0%bd%d1%8a%d1%82-%d0%bd%d0%b0-%d0%b8%d0%b7%d0%bf%d1%8a%d0%bb%d0%ba%d0%be%d0%bc%d0%b0-%d0%bf%d0%b5%d1%82%d1%8a%d1%80-%d0%b2%d0%b5%d0%bb%d0%b8%d1%87%d0%ba%d0%be%d0%b2-%d1%81%d1%80/", "text": "Петър Величков е първият член на изпълнителния комитет, който подаде оставка след тази на Борислав Михайлов. „ Срамувам се, че участвах в едно провалено управление на футболния съюз – каза пред „Труд“ Величков. – След като резултатите от нашата работа са такива, значи сме се провалили. Имахме добри идеи, но явно не се справихме и трябва да си вървим. Не знам дали ще има изпълком в петък, но каквото и да се реши, сме отдавна закъснели с оставките. Като единици всеки от нас сигурно е добър и си разбира от работната, но заедно като екип не се справихме. Всички трябва да си заминем. Създалото се напрежение не е в интерес на никого. Аз съм бил и в предишния изпълком на БФС, бил съм и в комисии. Трябва да си го признаем пред обществеността и всеки български фен – ние не вървяхме напред. Затова отново ще кажа – всички трябва да подадем оставка и да понесем отговорността си.“ Валентин Михов, който е бивш първи на футбола ни, също е готов с оставката си. „Правил съм го много пъти в живота, ще го направя и още веднъж – коментира Михов. – Оставката е най-лесното нещо, което може да се даде.“ Първият вицепрезидент и отговорник за националния отбор Йордан Лечков беше още по-лаконичен: „Ще говоря след заседанието на изпълкома в петък.“ „ В момента няма да коментирам нищо, защото след три часа има мач на младежкия национален отбор (б.а. – евроквалификация срещу Латвия) – рече Емил Костадинов. – Вие видяхте в понеделник от един мач какво се случи. Какви толкова са събития? Искам да се видя с Борислав Михайлов лично. Няма да ви обяснявам по телефона дали съм се чувал с него. В момента ме интересува само мачът на младежите.“ „ БФС не е под командването на държавата“, коментира Венцеслав Стефанов преди оставката на Михайлов. След това не вдигаше телефона си. „Някои ги изхвърлиха от УЕФА, защото държавите се бъркат в работата – каза шефът на „Славия“. – Основание за изхвърляне от УЕФА винаги може да се намери.“ Останалите членове на изпълкома на БФС не бяха открити за коментар вчера.", "date": "2019.10.15", "title": " Членът на изпълкома Петър Величков:  Срам ме е, че участвах в това провалено управление"}
{"url": "https://trud.bg/%d0%b2-%d0%be%d1%87%d0%b0%d0%ba%d0%b2%d0%b0%d0%bd%d0%b5-%d0%bd%d0%b0-%d0%b4%d0%b6%d0%be%d0%ba-%d0%bf%d0%be%d0%bb%d1%84%d1%80%d0%b8%d0%b9%d0%bc%d0%b0%d0%bd-%d0%bf%d1%80%d0%b5%d0%b4-%d1%86%d0%b5%d0%bd/", "text": "Всеки момент се очаква Джок Полфрийман да напусне центъра за временно настаняване в Бусманци. Вътрешният министър Младен Маринов заяви днес, че адвокатът му е внесъл искане той да бъде освободен от центъра и да отиде на външен адрес. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " В очакване на Джок Полфрийман пред центъра за временно настаняване в Бусманци (СНИМКИ)"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%bc%d0%b0-%d0%bd/", "text": "Нов компютърен томограф получи общинската болница в Нова Загора, съобщиха от местната администрация. Стойността на апаратурата надхвърля 400 хил.лева. Първата вноска за закупуването е платена със средства на общината. Скенерът в МБАЛ „Света Петка Българска” е 16 срезов, модел „SOMATOM GO NOW“, производство на „Сименс” и е с голям обем на информация, реконструкция в различни равнини и висока резолюция на образите на сканираните органи. Работата с него ще подобри диагностиката, коментира директорът д-р Станка Иванова. МБАЛ „Света Петка Българска“ е единственото болнично заведение в Нова Загора. Има шест отделения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Общинската болница в Нова Загора има нов скенер"}
{"url": "https://trud.bg/%d0%b3%d0%b4%d0%b1%d0%be%d0%bf-%d0%b2%d0%bb%d0%b5%d0%b7%d0%b5-%d0%b2-%d0%b1%d1%84%d1%81/", "text": "Екипи на ГДБОП, Националната полиция и Специализираната прокуратура са започнали акция в Българския футболен съюз. Тя е в сградите на Съюза в кв. „Бояна“. По непотвърдена информация към момента се извършват претърсвания и изземвания основно на документи. Източници на  в МВР потвърдиха за акцията и обясниха, че става въпрос за разследване, което касае дейността на български футболни съдии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " ГДБОП влезе в БФС"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d0%bb%d0%b5%d0%bd%d0%b8-%d0%ba%d1%80%d0%b0%d0%b2%d0%b8%d1%86-%d1%89%d0%b5-%d0%b1%d1%8a%d0%b4%d0%b5-%d0%b6%d0%b5%d0%bd%d0%b0%d1%82%d0%b0/", "text": "Американската актриса Зоуи Кравиц ще влезе в ролята на Жената-котка в следващия филм за Батман, в чийто образ ще се превъплъти Робърт Патинсън, съобщава Фрас прес. Зоуи Кравиц се сдоби с голяма популярност благодарение на една от успешните телевизионни поредици на телевизия HBO – „Големите малки лъжи“. Преди Кравиц, в ролята на Жената-котка се изявиха актрисите Мишел Пфайфър, Холи Бери и Ан Хатауей. Новият „Батман“ под режисурата на Мат Рийвс /“Зората на планетата на маймуните“/ ще излезе на екран през 2021 година. 30-годишната актриса Зоуи e дъщеря на музиканта Лени Кравиц. Тя беше включена и в кастинга на пост-апокалиптичната филмова трилогия „Дивергенти“, припомня БТА.", "date": "2019.10.15", "title": " Дъщерята на Лени Кравиц ще бъде Жената-котка в новия „Батман“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b3%d1%80%d0%b0%d0%b1%d0%b8%d1%82%d0%b5%d0%bb-%d0%b8-%d1%88%d0%b5%d1%81%d1%82%d0%b8%d0%bc%d0%b0-%d0%bd%d0%b0%d1%80%d0%ba%d0%be%d0%b4%d0%b8/", "text": "Извършител на грабеж и шестима наркодилъри бяха задържани в Добрич при полицейска операция по противодействие на битовата престъпност и разпространението на дрога, съобщиха от Областната дирекция на МВР. До арестите се е стигнало след масови проверки в три квартала на града – „Балик“, „Иглика“ и „Изгрев“. Паралелно за няколко часа сутринта пътни патрули са засекли 35 нарушители на Закона за движение по пътищата, на които са съставени актове, допълниха от ОДМВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Задържаха грабител и шестима наркодилъри"}
{"url": "https://trud.bg/%d0%b6%d0%b5%d0%bd%d0%b0-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80/", "text": "73-годишна жена е с фрактура на черепа и опасност за живота, а 77-годишният й мъж с разкъсно-контузни рани на главата, след като колата им, която била напречно на пътя, е ударена от джип. Инцидентът стана към 10,15 часа във вторник на пътя Търговище – Попово, до село Голямо ново. Възрастният мъж карал автомобил „ВАЗ 2103“ в посока Попово. По неизяснени към момента причини, колата се оказала напречно на пътното платно, когато задната й част била ударена от „Фолксваген Туарег“, управляван от 40-годишен водач от Опака. Пострадалите възрастните хора от първата кола са от село Росина. Не е изключено колата им да е била напречно на пътя заради опит за обратен завой на прав пътен участък. Преди да бъдат ударени от джипа, който се движел към Търговище, автомобилът на възрастните хора бил заобиколен по чудо от ТИР, който успял да избегне сблъсък. Работата по изясняване на причините за инцидента продължава. Образувано е досъдебно производство. Към момента няма данни за алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Жена с опасност за живота след катастрофа в Търговищко"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bc%d0%b5-%d0%bd%d0%be%d0%b2-%d0%bf%d0%b0%d1%80%d0%ba-%d0%b8-%d1%85%d1%80%d0%b0%d0%bc-%d0%bf/", "text": "„Готови сме с проекта за изграждане на нов парк и храм-паметник за загиналите войни в Първата световна война в район „Оборище“. Това е идея, по която започнахме работа преди година и половина заедно с ген. Груди Ангелов, началник на Военната академия „Г. С. Раковски“. След като отворихме за граждани парка на Военна академия сега ще успеем да го разширим с достъп и от ул. „Черковна“, каза Йорданка Фандъкова, кандидат за кмет на София. До края на годината теренът ще е подготвен за строителство. Стартира инициатива за набиране на дарителски средства за изграждане на храм-паметника, който ще носи името „Св. Георги“. Преди година българският патриарх Неофит благослови делото и наименуването на храма. За изграждането на храм-паметника е създаден инициативен комитет „Единение“. „Българските войници и офицери, защитавали България с живота си, са ни оставили този завет – да се обединяваме. Само заедно можем да бъдем силни и да вървим напред“, каза Фандъкова, която е и съпредседател на инициативния комитет. На събитието днес присъстваха ген. Груди Ангелов, ген. Константин Попов – съпредседател на инициативния комитет и председател на военната комисия в Народното събрание, както и внучката на полковник Борис Дрангов – Райна Дрангова. Проектът на парка и храм-паметника е изработен от арх. Стоимен Демерджиев, а идеята е на покойния Красимир Узунов. „Вече е обявен и конкурсът за изграждане на Мемориал на загиналите войници от Първи и Шести софийски  пехотни полкове“, каза Фандъкова. Избори 2019. Платено съдържание. Купуването и продаването на гласове е престъпление.", "date": "2019.10.15", "title": " Фандъкова: Изграждаме нов парк и храм-паметник на загиналите български войни в Първата световна война\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8%d1%82%d0%b5-%d0%ba%d0%b0%d1%82%d0%b0%d0%bb%d1%83%d0%bd%d1%86%d0%b8-%d0%b7%d0%b0%d0%b2%d0%b7%d0%b5%d1%85%d0%b0-%d0%bb%d0%b5/", "text": "На 15 октомври безредиците в Каталуния продължават като реакция на обявените присъди на бивши членове на каталунското правителство, участвали в организацията на референдума за независимост от Испания през есента на 2017. Според властите 131 души са ранени по време на сблъсъци с полицията предния ден, пише вестник ABC. Протестиращите завзеха международното летище Ел Прат в Барселона и отказват да напуснат територията му. Около 15 000 души нахлуха на неговата територия. Въпреки безредиците, летището остава отворено за въздушния трафик и в понеделник бяха извършени повечето от планираните полети. На тези кадри можете да видите ситуацията на летището през нощта на 15 октомври: Улиците на Барселона са пълни с хора до хоризонта, и протестиращите изпитват търпението на полицията.  Активистите боядисват по сградите свастики и зачеркнато число 155 – това е номерът на члена от испанската конституция, който позволява на централното правителство в Мадрид да предприеме принудителни мерки, за да принуди автономиите да изпълняват конституционните си задължения. Обществено-политическите организации, застъпващи се за независимост, призовават каталунците към неподчинение, масови стачки и нови демонстрации. Правителството на Каталония започна във вторник сутринта със символичен акт на полагане на венци на гроба на местния герой Луис Компанис, демократично избран ръководител на региона през 30-те години и екзекутиран на 15 октомври 1940 и обвинен от режима на Франко във въоръжен бунт. Припомняме, че на 14 октомври девет каталунски политици след двугодишен арест бяха осъдени на затвор по обвинение за организиране на безредици през 2017. Те получиха присъди от девет до тринадесет години. (Превод за „Труд“ – Павел Павлов)", "date": "2019.10.15", "title": " Протестиращите каталунци завзеха летище в Барселона (ВИДЕО)\t"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d0%b4%d0%b2%d0%be%d0%b9%d0%bd%d0%be-%d0%bf%d0%be-%d1%81%d0%ba%d1%8a%d0%bf%d0%be-%d0%b7%d0%b0-%d1%80%d1%83%d1%81%d0%ba%d0%b8-%d0%b3%d0%b0%d0%b7-2/", "text": "Отчитат спад на транзита от България към Турция и Гърция Добивът на горивото в света се увеличава В момента плащаме два пъти повече за руски газ в сравнение с цената на горивото на Австрийския Централноевропейски газов хъб (CEGH). Това заяви Валентин Кънев от сдружение “Балканска и Черноморска петролна асоциация” (БЧПА) по време на дискусия в София по проблемите на нефтените и газовите пазари. По думите му в сравнение с либерализираните пазари в Европа България плаща повече, заради подписания дългосрочен договор с “Газпром”. Сметките показват, че за период от шест години страната ни е платила 4,68 млрд. долара на руската компания, а ако зареждахме от австрийския хъб цената за този период щеше да е с 319 млн. долара по-малко (4,37 млрд. долара). Причината за по-ниските цени Валентин Кънев обясни с няколко елемента. Първият е спад на потреблението в Азия на втечнен газ, който вместо това е бил разпределен в Европа на по-ниски цени. Силен е натискът върху цената и на новите проекти за втечнен газ. А в хъба има силно застъпена кнкурентна среда, която намалява цените. “Отчита се спад на транзита на природен газ от България към Турция и Гърция”, допълни Кънев. “От една страна потреблението на газ в Турция е намаляло, а от друга страна там се внася и втечнен газ. България транзитира по-малко природен газ и към Гърция, защото в южната ни съседка се е увеличило потреблението на втечнен газ”, каза още той и добави, че от началото на 2019 г. цените на природния газ на Европейския газов хъб драстично са спаднали, за да се доближат до нивата на Хенри Хъб в САЩ. Валентин Кънев обясни ситуацията на пазара с това, че много силен натиск на цените оказва втечненият газ. “На световно равнище добивът на газ се увеличава, особено в САЩ. В региона намалява потреблението на газ, докато в световен мащаб се увеличава”, заяви Валентин Кънев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Плащаме двойно по-скъпо за руски газ"}
{"url": "https://trud.bg/10-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d0%b0%d1%89%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d0%bb-%d0%b4%d1%8a%d1%89/", "text": "10 години затвор за баща изнасилвал малолетната си дъщеричка, постановиха магистратите по внесен обвинителен акт на Окръжна прокуратура – Бургас. Живко П. е осъден за това, че при условията на продължавано престъпление, в периода от неустановена дата през месец ноември 2017 г. – до 17.03.2018 г., многократно се съвкупявал с лице от женски пол, негова низходяща сродница – малолетната му дъщеря, съобщават от прокуратурата. Към това той я принуждавал със сила. Присъдата е постановена по реда на съкратеното следствие. Наказанието трябва да бъде изтърпяно при първоначален „строг“ режим в затвор. Присъдата на Окръжен съд – Бургас може да бъде обжалвана пред Апелативния съд в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " 10 години затвор за баща, изнасилвал дъщеричката си"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d1%81%d0%ba%d0%b5%d1%87-%d0%bd%d0%b0-7-8-tv-%d0%b5-%d0%b7%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d0%bf%d0%b5%d0%bd%d0%b5%d0%b2-%d0%b2%d0%b8/", "text": "Слави Трифонов публикува първият скеч на 7/8 TV във фейсбук, който е за Димитър Пенев. Бившият футболен треньор, който е от Мировяне, започва видеото именно с това, че се намира в родното си място. Пенев е известен с многобройните си интересни фрази и в скеча се набляга на тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Първият скеч на 7/8 TV е за Димитър Пенев (ВИДЕО)"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d1%81%d1%82%d0%b0%d0%bc%d0%b1%d0%be%d0%bb%d0%be%d0%b2%d0%be-%d1%89%d0%b5-%d0%bf%d1%80%d0%b8/", "text": "На тези избори жребият ни определи да сме с номер 55, което означава, че ДПС ще има най-малко 55 общини, каза председателят на ДПС Мустафа Карадайъ на предизборна среща в Стамболово. На нея бяха представени кандидатите за кметове на кметства и общински съветници и кандидата за кмет на община Стамболово Аднан Йълдъз. Мустафа Карадайъ каза, че ДПС разширява влиянието си в местната власт и географията на своето присъствие. Така ще бъде и на тези избори, каза още той. В ДПС щафетата се предава от поколение на поколение. Понякога ще бъдем кметове, понякога народни представители и понякога в ръководството на партията, но дойде ли време ще предадем щафетата на следващото поколение, това се случва единствено в ДПС. Това ни е посланието към бъдещият кмет и всички общински съветници, каза още Карадайъ. ДПС винаги е била близо до хората и винаги се е грижила за своите избиратели, обяви председателят. Дори, когато сме в опозиция виждаме нашите кметове какво отчитат с подкрепата на ДПС. В последните 30 години ДПС е показала модела на заедността, толерантността и Българския етнически модел. Затова ДПС ще продължава да бъде още 300 години основната сила в нашата Родина, каза още той. Карадайъ каза, че от община Стамболово трябва да дадем ясен и мощен сигнал към София и Брюксел. Тези грозни процеси, които се случват в България като езика на омразата, противопоставянето и разделението, което виждаме в НС, властта и медиите. Нейното грозно проявление по време на избори не бива да продължава повече и ние няма да го позволим, обяви лидерът. За 30 години ние доказахме, че ние сме пазителите на целостта, стабилността, сигурността и мира в нашата страна, заяви той. Когато става въпрос за интереса на нашата държава ние може да подкрепим някое правителство, но когато сигурността и стабилността на нашата Родина изисква ние можем да свалим всяка една власт, бе категоричен Карадайъ. Мустафа Карадайъ каза, че грозните процеси, които се случват в последните дни са резултат от това, което предупреждавахме премиера, правителството и президента. Призовавахме ги да реагират на случващото се в НС, но ГЕРБ и БСП влязоха в полето на национализма и заедно с националистите се състезават кой по-голям националист е. Оттам идва този резултат, който днес виждаме, обяви той. Карадайъ каза, че почетният председател на ДПС д-р Ахмед Доган говори за отворено управление. От медиите ние говорим за включването на свободните и активни граждани във формирането на решения и контрола върху реализацията на тези решения. През изминалия мандат ние тествахме този модел в 3-4 наши общини и даде добър резултат, обяви още Карадайъ. След 27 октомври моделът на отворено управление ще бъде приложен най-малко в 55 общини, които ще имат кметовете от ДПС, заключи лидерът на ДПС. Зам.-председателят на ПГ на ДПС Йордан Цонев каза, че само в ДПС щафетата се предава от поколение на поколение. Така ни показа и д-р Ахмед Доган през 2012г., когато цялата партия не искаше да го пусне, но той каза, че е време да дадем път на младите и сам даде пример. Ето го този пример в действие, добави той. Това е ДПС като организационна структура, като пример и разбиране за властта, че властта е за хората, идва от хората и служи на хората, каза още Цонев. Много пъти д-р Ахмед Доган е казвал, че Българският етнически модел е моделът, който още Левски ни е завещал и затова на ДПС му отива девиза на Левски да е девиза на ДПС: „В чистата и свята република България ще живеем всички заедно – българи, турци, арменци, роми и всички останали етноси“, обяви Йордан Цонев. На предизборната среща присъстваха и евродепутатът Атидже Алиева-Вели, областният председател на ДПС Хасково Ерджан Юсуф и бившият народен представител Мехмед Атаман. Избори 2019. Платено съдържание. Купуването и продаването на гласове е престъпление.", "date": "2019.10.15", "title": " Мустафа Карадайъ от Стамболово: Ще приложим модела на д-р Доган за отворено управление в поне 55 общини!\t"}
{"url": "https://trud.bg/%d0%b8%d0%b7%d0%bd%d0%b0%d1%81%d1%8f%d0%bc%d0%b5-%d0%b5%d0%b4%d0%bd%d0%b0-%d1%82%d1%80%d0%b5%d1%82%d0%b0-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d1%81%d0%b8/", "text": "85% от лавандуловото масло се продава навън  Около една трета от произведените български сирена се изнасят. През миналата година сме експортирали 23 232 тона сирена и извара, на стойност над 96 млн. щатски долара. Данните представи заместник-министърът на земеделието, храните и горите доц. д-р Янко Иванов. Основни експортни дестинации са страните от ЕС – Гърция, Румъния, Германия. В трети страни добър прием българското сирене намира в САЩ, Ливан, Австралия и Ирак. По думите му сектор “Мляко и млечни продукти” заема водещо място в селското стопанство на България и неговият принос към икономиката е от съществено значение. Страната ни се утвърди като лидер в производството на лавандулово масло в света. Около 80-85% от него намира добър международен прием, както в страните от ЕС, така и в трети страни, допълни Иванов. Той обясни, че през 2018 г. на френския пазар са реализирани почти 50% от целия експорт от този продукт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Изнасяме една трета от българското сирене\t"}
{"url": "https://trud.bg/%d1%81%d1%82%d0%b0%d1%80%d1%88%d0%b8-%d0%ba%d0%be%d0%bc%d0%b8%d1%81%d0%b0%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%bf%d0%be%d0%bb%d1%84%d1%80/", "text": "Господин Полфрийман ще бъде освободен днес, има забрана за напускане на страната. Това каза на брифинг старши комисар Николай Николов, директор на Дирекция „Миграция“ към МВР. „Процедурата, която се следва от дирекция „Миграция“ по отношение на господин Полфрийман е следната: издадена е заповед за ежеседмично явяване в Районно управление на МВР. С тази заповед в изпълнение на друга заповед, която е спряла изпълнението на заповедта за експулсиране. Заповедта за експулсиране е спряна поради забрана за напускане на страната. Господин Полфрийман ще бъде освободен днес и ще бъде задължен ежеседмично да се явява в РУ до отпадане на забраната за напускане на страната, след което тази мярка ще бъде изпълнена. Заповедта за напускане на страната е от директора на дирекция „Миграция“ от 2011 г.“, каза още старши комисар Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Старши комисар Николай Николов: Полфрийман ще бъде освободен днес, има забрана за напускане на страната"}
{"url": "https://trud.bg/%d0%bd%d0%b0%d0%b4-2000-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%b8-%d1%89%d0%b5-%d1%81%d1%8a%d0%b1%d0%b5%d1%80%d0%b5-%d1%84%d0%be%d1%80%d1%83%d0%bc%d1%8a%d1%82-innowave-summit-2/", "text": "Човекът-идея Шед Симов, който влезе в рекордите на Гинес за най-продаваната книга с празни страници, е сред очакваните и интересни лектори на V издание на високотехнологичната конференция „Innowave Summit“ във Варна. форумът, на който ще участва и българският еврокомисар по иновации и младеж Мария Габриел, се провежда на 18 и 19 октомври в Двореца на културата и спорта. Мотивационният лектор Шед Симов ще зареди посетителите с нови идеи за бизнес и с позитивизъм. Той издаде своята книга без аналог“ За какво друго мислят мъжете освен за секс“ с 90 хиляди копия, с превод в 9 държави, със 196 страници, без да има в нея нито един написан ред или картинка. Сред лекторите са още бащата на маркетинга Дрейтън Бърд, Джина Лондон – бивша телевизионна водеща на CNN и др. Най-значимата технологична конференция в Югоизточна Европа ще събере над 2000 посетители, посочи на пресконференция нейния основен организатор Димитър Василев. Освен няколко сцени и бизнес зоната за маркетинг и иновации т.г. акцент е сложен върху международните отношения България-Румъния, България-Великобритания, като са поканени над 20 водещи компании от двете страни -партньори. Чрез лекторите на това събитие бизнесът ще се докосне до хората, които променят света, посочи експомениджърът на форума Николай Петканов. Според него 75% от новите предприемачи осъзнават необходимостта от дигитализация, 25% инвестират в нови технологии и само 5 % -в обучението на кадри. Според едно последно изследване 60 на сто от децата, които ще учат в първи клас, ще работят в професии, които още не съществуват, а стандартните ще изчезнат, каза Петканов. За първи път в България ще се проведе Световната купа /Startup World Cup Bulgaria/, в която жури ще отсее най-добрите начинаещи компании с иновативни решения.Победителите заедно с други 40 стартъпа в света ще имат уникалния шанс да се състезават за 1 млн.$. Финалът ще се проведе в Сан Франциско на 22 май 2020 г. Партньори на събитието са Икономическият и Техническият университет в морската столица с подкрепата на община Варна.", "date": "2019.10.15", "title": " Над 2000 посетители ще събере форумът Innowave Summit във Варна\t"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%be%d1%82-%d0%b2%d0%b8%d1%80%d1%83%d1%81%d0%b5%d0%bd-%d1%85%d0%b5%d0%bf%d0%b0%d1%82%d0%b8%d1%82-%d1%82%d0%b8%d0%bf-%d0%b0-%d0%b2-%d0%ba%d0%be%d1%82/", "text": "Епидемичен взрив от вирусен хепатит тип „А” е регистриран в котленското село Градец. От началото на годината до 14 октомври има 71 потвърдени случаи на заболяването, съобщиха от РЗИ. Градец е най-голямото ромско село в страната. От близо 5000 души население, 4 500 са от ромски произход. Заболелите са предимно от най-бедните жители, които живеят в лоши санитарно-хигиенни условия. „Извършват се противоепидемични мерки, подкрепени с ангажименти от местната власт – кметството и общинския съвет в Котел. Те направиха възможно  провеждането на имунизационна кампания в най-засегнатата възрастова група – до 15 години”, каза епидемиологът на РЗИ-Сливен д-р Даниела Калева.  Здравната инспекция извършва дезинфекция в детските и учебните заведения, разпространяват се информационни материали. Провеждат се разговори с институциите за редовно сметосъбиране и водоснабдяване, тъй като има режим в подаването на вода. „Навсякъде, където има струпване на повече хора, лоши санитарно-хигиенни условия, липсва лична заинтересованост за собственото здраве и има контакт с болен от вирусен хепатит, може да възникне заболяване”, коментира още д- Калева. Регистрирани са случаи в твърдишкото село Оризари, в сливенското с.Тополчане, в Сливен и Котел. Вирусният хепатит от тип „А” е известен като „болестта на мръсните ръце”. Здравните инспектори припомниха, че ръцете трябва да се мият редовно, не трябва да се консумира вода от непроверени източници и такива, които не са предназначени за питейни нужди, зеленчуците и плодовете трябва да се мият, храната – да минава през термична обработка, а отпадъците да се изхвърлят само на регламентираните за това места. В края на септември бе регистриран взрив от хранително заболяване, след като на сватба в твърдишкото село Бяла паланка е била сервирана домашно приготвена, но неправилно съхранявана храна. 500-те гости на сватбата са били от 5 различни населени места. В Сливен има данни за 11 заболели, като петима от тях са били лекувани в болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Взрив от вирусен хепатит тип „А” в котленското село Градец"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%b2-%d1%81%d1%8a%d0%b2%d0%b5%d1%82%d0%b0-%d0%bf%d0%be/", "text": "Директорът на музей „Етър” в Габрово проф. д-р Светла Димитрова взема участие в първото заседание на Съвета по култура към фондация за творчество и занаятчийство „Микеланджело”. Форумът, на който тя е единствен български представител, се провежда във френската столица Париж и в него участват специалисти от 30 държави. Целта е да се запознаят членовете с мисията на фондацията, нейната роля в съвременното общество, проектите, по които се работи и предприеманите за реализацията им действия. Като организация „Микеланджело” насърчава занаятчийството и подпомага неговото съхраняване в условията на ХХІ век. „Бихме искали да подчертаем: наистина вярваме, че трябва да работим ръка за ръка като мрежа. Имаме нужда от вас, за да изградим бъдещите проекти на фондацията и да развием нашата визия и екосистемата Homo Faber. Ние вярваме, че сътрудничеството е от ключово значение”, пише в специалната покана до проф. д-р Светла Димитрова. Съветът по култура е орган, в който е включен по един представител от държава, членуваща във фондацията. Изборът се прави от Борда на организацията за период от три години. Членовете на съвета са поръчители за избраните от фондацията занаятчии в тяхната страна, като гарантират, че те отговарят на критериите за високи постижения. Те също така са отговорни за идентифицирането и препоръчването на занаятчиите в своя регион. Фондацията може да се обръща към Съвета по култура за мнения и препоръки във връзка със свои дейности и проекти. Съветът е призван да гарантира отличното качество в работата на занаятчиите, избрани за различните проекти на фондацията, по-специално „Ръководство за Homo Faber“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Българският представител в Съвета по култура на фондация „Микеланджело” е директорът на музей „Етър“"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%bd%d0%b0-%d0%bf%d1%80%d0%b0%d0%b2%d0%b0%d1%82%d0%b0-%d0%b8-%d0%b8%d0%bd/", "text": "Подкрепата на правата и инициативите на българските граждани и общности зад граница са от особена важност за мен като държавен глава. Това каза президентът Румен Радев в обръщение към почетните консули на България зад граница. „Това е особено важно за тези страни, където България няма дипломатически представителства и разчита единствено на Вас – нашите почетни консули. В момента около 2 милиона българи живеят зад граница. Те полагат усилия да се интегрират в обществените структури на държавите, които представляват. В същото време за тях е от особена важност да запазят културните и духовни измерения на своята българска национална идентичност“, каза той. Радев посочи още, че високо се цени помощта на консулите за българските детски градини, училища, църковни настоятелства и за всички инициативи на нашите сънародници зад граница. „Вашият принос за развитието на икономическите връзки между нашите страни и за доброто представяне на България като инвестиционна дестинация също е от решаващо значение. Затова е вашият принос и инициатива за всякакви форми, изложения, срещи на високо равнище, срещи между бизнеса, които стават с Ваша подкрепа и инициатива, защото там именно се реализират всички възможности за инвестиционно и бизнес сътрудничество“, обясни Радев. „Особено значение отдаваме на развитието на културните и образователните връзки между нашите страни. Знам, че много от Вас помагат пряко на български студенти във Вашите държави, за което изключително благодаря! Също така бихме оценили високо Вашите усилия да насърчавате млади хора от Вашите държави да идват и да се учат в България“, каза още президентът. България е особено признателна на почетните си консули за тяхната ангажираност към тази високо благородна мисия, която изпълняват в момента, заяви Румен Радев. „Радвам се да ви посрещна в рамките на вашата работна визита в България след пет години прекъсване. За мен е особена чест да посрещна важни за страната ни партньори във ваше лице. Фактът, че 71 от 75 почетни консули, които имаме по целия свят, са тук, говори изключително много за вашата ангажираност към България и към развитието на отношенията между нашите страни“, каза още президентът. „България цени високо вашия принос за пълноценното присъствие на международната сцена и развитието на нашите отношения със страните, от които сте. Вашият принос за развитието на нашия икономически, инвестиционни и търговски връзка, за нашите връзки в сферата на образованието, културата, науката и туризма са от особен интерес“, допълни Радев. „Има още едни важен факт, че вашата дейност е изключително на доброволен принцип в съвременният материален свят, където и успехът и времето се измерват с пари. За това и България е особено признателна за вашата ангажираност към тази високо благородна мисия, която изпълнявате в момента“, подчерта президентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Румен Радев: Подкрепата на правата и инициативите на българските граждани и общности зад граница са от особена важност за мен"}
{"url": "https://trud.bg/138-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d1%81-13-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%b0-%d1%81%d1%82%d0%b0%d0%bd%d0%b0%d0%bb%d0%b8-%d0%b2-%d1%82%d1%8a/", "text": "Общо 138 катастрофи, с 13 загинали и 208 ранени граждани са станали за осемте месеца на годината в област Велико Търново. Данните на Областната дирекция на МВР сочат, че за същия период на миналата година катастрофите са били 150, загиналите – 11, а ранените -181.  През същия период в страната са регистрирани 4 325 катастрофи, с 379 загинали и 5514 пострадали граждани. Най-голям брой пострадали и загинали при пътни инциденти граждани на територията на област В. Търново се наблюдава през месеците юни, юли и август, съответно ранените са били 32, 35 и 33, а загиналите 3, 3 и 5. Следват месеците април – 28 ранени граждани, януари – 25 ранени, май – 22, с 2 убити, февруари- 18 и март – 15, без загинали граждани. Данните от анализите, направени за цялата страна сочат, че отново най-честата причина за тежки пътни инциденти е по вина на водачите.  През отчетения период на територията на областта са загинали 9 граждани, като водачи, а пострадалите са 89. Ранени са 35 пешеходци, загинали са 4-ма пътници и 82 са били ранени. През периода има ранени и 2-ма работници на пътя. Най-голям е броят на произшествията в община В.Търново – 53, с 1 загинал и 77 ранени. През периода на територията на област В. Търново са съставени 6 647 акта и са наложени 20 650 глоби по фиш, издадени са и 21 959 електронни фиша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " 138 катастрофи с 13 загинали са станали в Търновско за 8 месеца\t"}
{"url": "https://trud.bg/7-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d1%81%d0%b5/", "text": "Най-малко седем военнослужещи в Афганистан са убити, след като хеликоптерът, в който са пътували се е разбил, съобщи АФП. Според афганистанското министерство на отбраната, хеликоптер МИ-17 на военновъздушните сили се е разбил поради „технически неизправности“. Хеликоптерът е бил на път за тренировъчна мисия, пътувайки от армейска база в близост до столицата на провинцията Мазар-и-Шариф, когато е катастрофирал в покрайнините на града, съобщиха служители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " 7 души загинаха, след като хеликоптер се разби в Афганистан"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d0%b8%d1%81%d0%ba%d0%b0-%d0%ba%d1%80%d0%b0%d0%b9-%d0%bd%d0%b0-%d0%be%d1%84%d0%b0%d0%bd%d0%b7%d0%b8%d0%b2%d0%b0%d1%82%d0%b0-%d0%b2-%d1%81%d0%b8%d1%80%d0%b8/", "text": "Санкции са въведени срещу висши министри на Ердоган Майк Пенс заминава като посредник Президентът на САЩ Доналд Тръмп е „настоял твърдо“ в телефонен разговор с турския си колега Реджеп Тайип Ердоган Анкара незабавно да прекрати военната си операция в Сирия и да потърси начин за постигане на примирие, предадоха световните агенции. Това стана ясно от пресконференция във Вашингтон на американския вицепрезидент Майк Пенс, който обяви, че лично заминава за региона, за да посредничи за уреждане на кризата. Изявлението на Пенс дойде седем дни след началото на операцията „Извор на мира“ в сряда миналата седмица, започнала след телефонен разговор между Тръмп и Ердоган, в който турският президент информирал американския си колега за плановете си за военна кампания срещу дългогодишните съюзници на САЩ в борбата срещу екстремистите от „Ислямска държава“. Вашингтон обяви също така изтеглянето на 50 свои командоси от района турската офанзива, което мнозина възприеха като сигнал за „карт бланш“ за операцията на Анкара. Докато Конгресът на САЩ подготвя свои санкции срещу Турция, Белият дом обяви в понеделник президентски указ, с който се увеличават митата за внос на турска стомана и се въвеждат персонални санкции срещу висши министри в правителството на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Тръмп поиска край на офанзивата в Сирия (обзор)\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b2%d0%b0%d1%82%d0%b8%d0%ba%d0%b0%d0%bd%d0%b0-%d0%bf%d0%be%d0%b4%d0%b0/", "text": "Доменико Джани – дългогодишен шеф на сигурността на Ватикана и главен телохранител на папата, подаде оставка след теч на информация по разследване на предполагаеми финансови престъпления в Светия престол, предаде Ройтерс. Джани (57 г.) е бивш сътрудник на италианските тайни служби, той бе част от апарата по сигурността на Ватикана над 20 години (при трима папи), а топ поста заемаше от 2006 г. Досега нито един негов предшественик не се е оттеглял при такива обстоятелства. Скандалът около него започна с безпрецедентни обиски от подчинени на Джани в две служби на Светия престол – финансовата и секретариата. След което информацията за обиските изтече в медиите.", "date": "2019.10.15", "title": " Шефът на сигурността на Ватикана подаде оставка"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%81%d0%b5-%d0%b4%d1%8a%d1%80%d0%b6/", "text": "Строителните проекти в София ще бъдат провал, докато Столична община се държи като опонент на строителния бранш. Това отношение трябва да се промени. Това каза лидерът на БСП – София и водач на листата за общински съветници Калоян Паргов на среща с ръководството на Камарата на строителите в България в лицето на инж. Илиян Терзиев и инж. Любомир Качамаков, съобщиха от пресцентъра на партията. На срещата присъстваха и кандидатите за общински съветници Милка Христова, Иван Таков, Валентина Узунова и арх. Тихомира Костова, както и арх. Стефан Стефанов – кандидат за кмет на район “Младост”, подкрепен от БСП. Участиниците в събитието обсъдиха множество теми, важни както за строителния бранш в София, така и за бъдещето на Столична община. Участниците в срещата се обединиха около това, че бъдещето на строителството е в цифровизацията на процеса – още от заданието до последния етап. “Благодаря за поканата на господин Терзиев. Тази среща е част от постоянната комуникация и диалог, които има между Камарата на строителите в София и Градската организация на БСП“, това каза в началото на срещата Калоян Паргов. “От печално известния ремонт на ул. „Граф Игнатиев”, трябва всички да си извлечем поуки. И ние политиците и вие строителите, както и гражданите, които дават оценка на работата ни, че най-важното е качеството“, посочи Паргов. Той бе категоричен, че проблемите трябва да се решават системно, а не по пожарникарски, когато възникне кризисна сигуация . Лидерът на столичните социалисти изрази безпокойство от начина, по който се води кампанията – с внушения, че ако БСП участва в управлението, строителният бизнес ще блокира и ще остане без работа. “Трябва да е ясно, че когато БСП е в управлението продължава да се строи и няма да се спират проекти’’, категоричен бе Калоян Паргов. Той акцентира върху това, трябва да стане ясно, че вината в несвършената работа и некачествените изпълнения не е в строителния бранш, а във възложителят в лицето на Столична община. Сега отговорността в момента е размита между проектанта, надзора и строителя. Тази порочна практика трябва да бъде прекратена. Калоян Паргов е убеден, че качеството е най-важно. “Най-големият проблем на общината е поддръжката, не трябва да се забравя това, добави той – Хората дават оценка и ако са доволни, това означава, че всички сме си свършили добре работата’’, убеден е Калоян Паргов. “Ние търсим партньорство с вас, което се основава на правила и ред, не на приятелски отношения и ходатайства. Партньорите трябва заедно да защитават реда и правилата, по които са установени отношенията им. Със своите действия до момента Столична община постигна точно това – дискредитира цял отрасъл. Ние предлагаме нови отношения и нови правила на работа”, категоричен бе председателят на БСП – София. Той се ангажира с промяна на текстове в Наредба №1 за обществения ред, които гласят, че всяка строително-монтажна дейност, включително и боядисването, произвежда шум. „Това е недомислица, която трябва да се промени“, заяви Калоян Паргов. Милка Христова коментира и силно дискриминационните и завишени критерии, които залягат в обществените поръчки. “Много е лесно да се заложи предизвестения победител. Трябва браншът да участва при разработването на методиката и условията за участие и класиране. Да се спре с фаворизирането на едни или други фирми. Партньорството трябва да е с всички, а не да има превилегировани фирми’’, обясни Христова. “Конкурентноспособността на строителния бранш в страната, базирана на качество, технолигии и квалифицирана работна ръка, ще доведе до конкурентноспособност на българските строители на европейския пазар’. Това е голямата цел“, изтъкна Калоян Паргов. Кандидатите за общински съветници на БСП и представителите на Строителната камара бяха еднодушни, че много често има неясни задания, лиспа на компететност, както и рязка смяна на условията по време на процедурата, което е свообразен съвременен модел за изнудване, а не на партньорски отношения. “Трябва нов подход, нова философия. Качеството е основно. Трябва гражданите да са доволни, това е гаранцията за добре свършена работа’’, категоричен е Калоян Паргов. Иван Таков, който е и кандидат за кмет на район “Възраждане’” уточни, че от БСП никога не са обвинявали строителите. “Бил съм и проектант, бил съм и изпълнител, бил съм и в администрацията. Всяка гледна точка е различна, трябва да има диалог и разбиране’’, заяви арх. Стефан Стефанов. Валя Узунова предложи да се проведе кампания за обучение на хората, които искат да работят в строителния брънш и това да стане с Столична община. “Проблемът с кадрите е сериозен, не може да има хора, които работят без документи или практическо обучение. Трябва да се инвестира в това’’, посочи Узунова. “Проблемът е заложен още в заданието. За да си изпълнят добре работата строителите, проектът трябва да е качествен. Почти не се поръчват работни проекти, в Германия не е така’’, каза арх. Тихомира Костова. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Калоян Паргов: Столична община се държи като опонент на строителния бранш. Това трябва да се промени\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-55/", "text": "Редовното правителствено заседание ще се проведе както обикновено – в сряда, 16 октомври, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРЕДПРИЕМАНЕ НА НЕОБХОДИМИТЕ ДЕЙСТВИЯ ЗА ПОЛУЧАВАНЕ ОТ БЪЛГАРСКИЯ ИНСТИТУТ ПО МЕТРОЛОГИЯ НА СТАТУТ НА ПЪЛНОПРАВЕН ЧЛЕН НА WELMEC E.V. И ЗА РАЗПУСКАНЕТО НА ЕВРО­ПЕЙСКОТО СЪТРУДНИЧЕСТВО В ЗАКОНОВАТА МЕТРОЛОГИЯ.  Внася: министърът на икономиката 2. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ­ХОДИ НА ВСИЧКИ ЗАИНТЕРЕСУВАНИ ВЕДОМСТВА ЗА 2019 Г. ВЪВ ВРЪЗКА С МЕЖДУВЕДОМСТВЕНИЯ КООРДИНАЦИОНЕН МЕХАНИЗЪМ ЗА ПРИСЪЕДИ­НЯВАНЕ НА РЕПУБЛИКА БЪЛГАРИЯ КЪМ ОРГАНИЗАЦИЯТА ЗА ИКОНОМИ­ЧЕСКО СЪТРУДНИЧЕСТВО И РАЗВИТИЕ, СЪЗДАДЕН С РЕШЕНИЕ № 789 НА МИНИСТЕРСКИЯ СЪВЕТ ОТ 2017 Г.  Внася: заместник министър-председателят по правосъдната реформа и министър на външните работи 3. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИ­КИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ФИ­НАНСИТЕ ЗА 2019 Г.  Внася: министърът на финансите 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ ТРАНСФЕРИ ЗА 2019 Г. ЗА ИЗПЛАЩАНЕ НА МИНИМАЛНИ ДИФЕРЕН­ЦИРАНИ РАЗМЕРИ НА ПАРИЧНИТЕ СРЕДСТВА ЗА ФИЗИЧЕСКО ВЪЗПИТА­НИЕ И СПОРТ.  Внася: министърът на образованието и науката 5. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ УПРАВЛЯВАЩИЯТ ОРГАН НА ОПЕРАТИВНА ПРОГРАМА ЗА ХРАНИ И/ИЛИ ОСНОВНО МАТЕРИАЛНО ПОДПОМАГАНЕ, СЪФИНАНСИРАНА ОТ ФОНДА ЗА ЕВРОПЕЙСКО ПОДПОМА­ГАНЕ НА НАЙ-НУЖДАЕЩИТЕ СЕ ЛИЦА В БЪЛГАРИЯ ЗА ПЕРИОДА 2014- 2020 Г., ДА СКЛЮЧВА ДОГОВОРИ ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ С ПАРТНЬОРСКИ ОРГАНИЗАЦИИ – ОБЩИНИ И РАЙО­НИ НА ОБЩИНИ, В РАЗМЕР ДО 5 НА СТО НАД ОПРЕДЕЛЕНИЯ БЮДЖЕТ НА ОПЕРАТИВНАТА ПРОГРАМА.  Внася: министърът на труда и социалната политика 6. ПРОЕКТ НА РЕШЕНИЕ ЗА ПРОМЯНА НА ПРЕДНАЗНАЧЕНИЕТО НА ПОЗЕМ­ЛЕН ИМОТ В ГОРСКА ТЕРИТОРИЯ – ПУБЛИЧНА ДЪРЖАВНА СОБСТВЕНОСТ, ЗА „ОБЕКТ ЛОПОВО“, СВЪРЗАН С НАЦИОНАЛНАТА СИГУРНОСТ И ОТБРАНА­ТА НА СТРАНАТА, С. КОЛАРОВО, ОБЩИНА ПЕТРИЧ, ОБЛАСТ БЛАГОЕВГРАД.  Внася: министърът на земеделието, храните и горите 7. ПРОЕКТ НА РЕШЕНИЕ ЗА ВЪЗЛАГАНЕ НА НАЦИОНАЛНАТА АГЕНЦИЯ ЗА ПРИХОДИТЕ ДА ИЗВЪРШИ ПРОДАЖБА НА ИМУЩЕСТВО, ОТНЕТО В ПОЛЗА НА ДЪРЖАВАТА.  Внася: министърът на финансите 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИ­ЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 9. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА МИНИСТЕРСТВОТО НА ВЪТРЕШНИТЕ РАБОТИ, ЗА ИМОТИ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНА КОМПА­НИЯ „ЖЕЛЕЗОПЪТНА ИНФРАСТРУКТУРА“, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА РАЗРЕШАВАНЕ ПРЕБИВАВАНЕТО НА НАУЧНОИЗСЛЕДОВАТЕЛСКИЯ КОРАБ „POSEIDON“, ПЛАВАЩ ПОД ЗНАМЕТО НА ФЕДЕ­РАЛНА РЕПУБЛИКА ГЕРМАНИЯ, ВЪВ ВЪТРЕШНИТЕ МОРСКИ ВОДИ, В ТЕРИТОРИАЛНОТО МОРЕ, В ПРИЛЕЖАЩАТА ЗОНА И В ИЗКЛЮЧИТЕЛНАТА ИКОНОМИЧЕСКА ЗОНА НА РЕПУБЛИКА БЪЛГАРИЯ ВЪВ ВРЪЗКА С ПРО­ВЕЖДАНЕТО НА КОМПЛЕКСНИ НАУЧНИ ИЗСЛЕДВАНИЯ, КОИТО СЕ ПЛАНИРА ДА СЕ РЕАЛИЗИРАТ В СЕВЕРОЗАПАДНАТА ЧАСТ ОТ АКВАТОРИЯТА НА ЧЕРНО МОРЕ, ЗА ВРЕМЕТО ОТ 3 ДО 22 НОЕМВРИ 2019 Г. ВКЛЮЧИТЕЛНО, И ПОСЕЩЕНИЯ В ПРИСТАНИЩЕ ВАРНА ЗА ВРЕМЕТО ОТ 3 ДО 6 НОЕМВРИ 2019 Г. И ОТ 22 ДО 25 НОЕМВРИ 2019 Г. ВКЛЮЧИТЕЛНО.  Внася: заместник министър-председателят по правосъдната реформа и министър на външните работи 12. ПРОЕКТ НА РЕШЕНИЕ ЗА РАЗРЕШАВАНЕ УЧАСТИЕТО НА ВОЕННОСЛУЖЕ­ЩИ ОТ СЪСТАВА НА НАЦИОНАЛНИЯ МОБИЛЕН МОДУЛ ПО КОМУНИКА­ЦИОННО-ИНФОРМАЦИОННИ СИСТЕМИ НА НАТО С ЛИЧНОТО ИМ ВЪОРЪ­ЖЕНИЕ И ЕКИПИРОВКА В МИСИЯТА НА НАТО ЗА ПОДГОТОВКА, СЪВЕТВА­НЕ И ПОДПОМАГАНЕ В АФГАНИСТАН „РЕШИТЕЛНА ПОДКРЕПА“.  Внася: заместник министър-председателят по обществения ред и сигурността и министър на отбраната 13. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО ОТ 22 ДО 24 СЕПТЕМВРИ 2019 Г. В ХЕЛЗИНКИ.  Внася: министърът на земеделието, храните и горите 14. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА ОФИЦИАЛНАТА БЪЛГАРСКА ДЕЛЕГАЦИЯ ЗА УЧАСТИЕ В 15-АТА СЕСИЯ НА БЪЛГАРО-ТУНИЗИЙСКАТА МЕЖДУПРАВИТЕЛСТВЕНА КОМИСИЯ ЗА ИКО­НОМИЧЕСКО СЪТРУДНИЧЕСТВО, КОЯТО ЩЕ СЕ ПРОВЕДЕ ОТ 22 ДО 24 ОК­ТОМВРИ 2019 Г. В ТУНИС.  Внася: министърът на икономиката 15. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА „КОКА КОЛА ХЕЛЕНИК БОТЪЛИНГ КЪМПАНИ БЪЛГАРИЯ“ АД ПРЕДЛОЖЕ­НИЕ ЗА ИЗГРАЖДАНЕ НА НОВО ВОДОВЗЕМНО СЪОРЪЖЕНИЕ (СОНДАЖ) – ПУБЛИЧНА ДЪРЖАВНА СОБСТВЕНОСТ, РАЗКРИВАЩО МИНЕРАЛНА ВОДА – ИЗКЛЮЧИТЕЛНА ДЪРЖАВНА СОБСТВЕНОСТ, ОТ НАХОДИЩЕ НА МИНЕРАЛ­НА ВОДА „БАНКЯ“, РАЙОН БАНКЯ, ОБЛАСТ СОФИЯ, ЧРЕЗ ДОПЪЛНЕНИЕ НА ДОГОВОРА ОТ 29 ЯНУАРИ 2001 Г. ЗА ПРЕДОСТАВЯНЕ НА КОНЦЕСИЯ ЗА ДОБИВ НА ЧАСТ ОТ МИНЕРАЛНАТА ВОДА – ИЗКЛЮЧИТЕЛНА ДЪРЖАВНА СОБСТВЕНОСТ, ОТ НАХОДИЩЕ „БАНКЯ“, РАЙОН БАНКЯ, СТОЛИЧНА ОБЩИ­НА, РАЗКРИТА ЧРЕЗ СОНДАЖ № 1 ХГ „ИВАНЯНЕ“ – ПУБЛИЧНА ДЪРЖАВНА СОБСТВЕНОСТ, И СОНДАЖ ТК № 1 „ИВАНЯНЕ” – ПУБЛИЧНА ДЪРЖАВНА СОБСТВЕНОСТ, ИЗМЕНЕН С ДОПЪЛНИТЕЛНО СПОРАЗУМЕНИЕ ОТ 7 АПРИЛ 2005 Г., ДОПЪЛНИТЕЛНО СПОРАЗУМЕНИЕ № 2 ОТ 14 ЯНУАРИ 2010 Г., ДОПЪЛНИТЕЛНО СПОРАЗУМЕНИЕ № 3 ОТ 12 ОКТОМВРИ 2010 Г., ДОПЪЛ­НИТЕЛНО СПОРАЗУМЕНИЕ № 4 ОТ 13 АВГУСТ 2013 Г., ДОПЪЛНИТЕЛНО СПОРАЗУМЕНИЕ № 5 ОТ 28 МАЙ 2015 Г. И ДОПЪЛНИТЕЛНО СПОРАЗУМЕ­НИЕ № 6 ОТ 1 ОКТОМВРИ 2015 Г. И ЗА ОТПРАВЯНЕ НА НАСРЕЩНО ПРЕДЛОЖЕНИЕ ДО КОНЦЕСИОНЕРА ОТНОСНО УСЛОВИЯТА И РЕДА ЗА ИЗГРАЖ­ДАНЕ НА НОВОТО ВОДОВЗЕМНО СЪОРЪЖЕНИЕ.  Внася: министърът на околната среда и водите 16. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРА­ВИЛНИКА ЗА ПРИЛАГАНЕ НА ЗАКОНА ЗА НАСЪРЧАВАНЕ НА ИНВЕСТИ­ЦИИТЕ, ПРИЕТ С ПОСТАНОВЛЕНИЕ № 221 НА МИНИСТЕРСКИЯ СЪВЕТ ОТ 2007 Г.  Внася: министърът на икономиката 17. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА НАРЕДБАТА ЗА РЕДА ЗА КЛАСИФИЦИРАНЕ НА РАСТЕНИЯТА И ВЕЩЕСТВАТА КАТО НАРКОТИЧ­НИ, ПРИЕТА С ПОСТАНОВЛЕНИЕ № 293 НА МИНИСТЕРСКИЯ СЪВЕТ ОТ 2011 Г.  Внася: министърът на здравеопазването 18. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД­БАТА ЗА УСЛОВИЯТА И РЕДА ЗА СЪСТАВЯНЕ НА СПИСЪК НА МЕДИЦИН­СКИТЕ ИЗДЕЛИЯ ПО ЧЛ. 30А ОТ ЗАКОНА ЗА МЕДИЦИНСКИТЕ ИЗДЕЛИЯ И ЗА ОПРЕДЕЛЯНЕ НА СТОЙНОСТТА, ДО КОЯТО ТЕ СЕ ЗАПЛАЩАТ, ПРИЕТА С ПОСТАНОВЛЕНИЕ № 364 НА МИНИСТЕРСКИЯ СЪВЕТ ОТ 2011 Г.  Внасят: министърът на здравеопазването  министърът на труда и социалната политика АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Вижте какво ще решава Министерският съвет утре, 16 октомври 2019"}
{"url": "https://trud.bg/xbox-%d0%b4%d0%b6%d0%be%d0%b9%d1%81%d1%82%d0%b8%d0%ba-%d0%b2%d0%b5%d1%87%d0%b5-%d0%b8-%d0%b7%d0%b0-apple/", "text": "Apple започна продажбата на безжичния контролер на Xbox. Поддръжка за геймпада на Microsoft бе добавена в последната версия на iOS и MacOS. Джойстикът ще се продава на цена от 59,95 щатски долара и вече е достъпен за купуване в страница на Apple. Любопитен факт е, че към момента потребителите нямат възможност да закупят джойстика на Sony, който също бе добавен в списъка с поддържани аксесоари в тазгодишната версия на iOS и MacOS. Двете устройства могат да бъдат сдвоени чрез Bluetooth и да бъдат използвани в различни игри предлагащи опция за допълнителен контролер.", "date": "2019.10.15", "title": " Xbox джойстик вече и за Apple\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b0%d0%bc%d0%be-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%b8-%d0%bd%d0%b5%d0%b7/", "text": "Само свободни и независими от политическо и икономическо влияние медии могат да се противопоставят на опасни процеси, които застрашават демокрацията. Това заяви президентът Румен Радев на среща с генералния директор на „Дойче веле“ Петер Лимбург, който е на посещение в България. В срещата на „Дондуков“ 2 участва и посланикът на Германия у нас Кристоф Айххорн, съобщават от прессекретариата на държавния глава. Двамата обсъдиха методите за гарантиране на финансовата и политическа независимост на медиите, в това число и формирането на бюджетите на обществените медии, предизвикателствата пред професионалните журналистически стандарти в конкурентната среда на социалните мрежи, както и насърчаването на медийната грамотност на аудиторията. „Нуждаем се от ясни и прозрачни критерии за финансиране особено що се касае до парите от европейски програми“, заяви държавният глава. Румен Радев и Петер Лимбург бяха единодушни, че плуралистичната медийна среда е не само стълб на демокрацията, но и е част от добрия облик на всяка една страна. Петер Лимбург запозна президента с дейността на германската медия, финансирането й, както и с нейни инициативи. Представена беше работата на академия „Дойче веле“, свързана с развитието на медийната грамотност и борбата с фалшивите новини. Дойче веле излъчва на 30 езика и достига до аудитория от 197 милиона хора седмично чрез съдържание, разпространявано по телевизия, радио и интернет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.15", "title": " Президентът Радев: Само свободни и независими медии могат да се противопоставят на опасностите пред демокрацията"}
{"url": "https://trud.bg/%d0%b3%d0%be%d1%80%d0%b8%d0%b2%d0%b0%d1%82%d0%b0-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d1%81%d0%b2%d0%b5%d1%82%d0%bb%d0%be/", "text": "Няма аргументи за поредното отлагане на наредбата Когато всички бензиностанции бъдат регистрирани по новия закон за горива, със сигурност 15-20% от сивия сектор на горива ще изчезне. С тези думи Живодар Терзиев, председател на Българската петролна и газова асоциация (БПГА), коментира ситуацията в сектора по време на дискусия в София за проблемите на нефтените и газовите пазари. “Нафта на цена 1,60 лв. литъра с платени данъци не може да има”, заяви Терзиев. Той обясни, че в сивия сектор нафтата върви по 1,60 лв., защото търговците по веригата са спестили плащането на акциз и ДДС. По думите му от асоциацията не са чули аргументи за поредното отлагане на наредбата към Закона за горивата с още три месеца, което беше направено от парламента преди дни. Попитан какво мисли за готовността за протест на малките търговци на горива срещу закона, Терзиев отговори, че асоциацията държи на закона, но не иска да влязат в риториката на улицата. Той се надява това да бъде последното отлагане на закона и на 28 януари, когато изтече и новият тримесечен срок за регистрация, да се сложи край на лошите практики.", "date": "2019.10.15", "title": " Горивата излизат на светло"}
