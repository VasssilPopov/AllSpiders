{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-300/", "text": "Борислав Чучков, актьор, продуцент, 42 г.Владимир Живков, юрист, бизнесмен, 65 г.Д-р Димитър Марков, д.м., началник отделение по съдова хирургия в УМБАЛ „Софиямед“, 50 г.Димитър Стоянов, депутат от „БСП за България“ в 44-ото НС, 65 г.Емил Христов, депутат от ГЕРБ в 44-ото НС, 60 г.Калина Тасева, художничка.Максим Минчев, генерален директор на БТА, 64 г.Михаил Екимджиев, адвокат, председател на УС на Асоциацията за европейска интеграция и права на човека, 53 г.Николай Дойнов, журналист, водещ в Нова телевизия, 45 г.Проф. д-р Петър Славейков, бивш председател на Селскостопанска академия, 61 г.Станислав Анастасов, бивш депутат от ДПС, 44 г.", "date": "2017.06.05", "title": " Днес да почерпят"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b8%d1%8f-%d0%ba%d0%be%d0%bd%d1%86%d0%b5%d1%80%d1%82-%d1%81%d0%bb%d0%b5%d0%b4/", "text": "Ариана Гранде, на чийто концерт при самоубийствен атентат на 22 май бяха убити 22 души, от които седем малолетни, отново излезе пред публика в „Манчестър арена“ заедно Лиъм Галахър, Роби Уилямс, Джъстин Бийбър, Кейти Пери, Колдплей, Фаръл Уилямс, Майли Сайръс, Тейк Дет, Ъшър и др.Благотворителният концерт се състоя при засилени мерки за сигурност и въпреки снощния атентат в Лондон, в който загинаха 7 души и близо 50 бяха ранени.", "date": "2017.06.05", "title": " Вижте благотворителния концерт след атентата в Манчестър (ВИДЕО)"}
{"url": "https://trud.bg/%d1%80%d0%b8%d1%87%d0%b0%d1%80%d0%b4-%d0%b3%d0%b8%d1%8a%d1%80-%d0%b2%d0%b8%d0%bd%d0%b0%d0%b3%d0%b8-%d0%bf%d1%80%d0%b0%d0%b2%d1%8f-%d0%ba%d0%b0%d0%ba%d0%b2%d0%be%d1%82%d0%be-%d0%b8%d1%81%d0%ba%d0%b0/", "text": "Ричард Гиър няма нищо еврейско в себе си, но в новия си филм „Норман” изгражда пълнокръвен образ на типичен представител на еврейската обшност в Ню Йорк. Той играе дребен измамник и политически стратег на име Норман Опенхаймър, който се сприятелява с високопоставен израелски политик. За известно време кариерата на Норман бележи удивителен възход, но скоро проблемите пред него започват да се трупат.Изпълнението на Гиър впечатли критиците. „Ню Йорк Таймс” написа, че той „никога не е бил по-добъл”, а в „Лос Анджелис Таймс” определиха изпълнението му като „безупречно”. Образът на Норман е много отдалечен от героя, който Гиър изигра в класиката на Пол Шрейдър „Американски жиголо” – филмът, превърнал го в звезда през 80-те години на миналия век. „Този персонаж е напълно уникален. Нямах идея как да подходя към него, какво да правя снего. И мисля, че именно тази неизвестност ме привлече към него. Не знаех с какви изразни средства да изградя убедтелен портрет на един мошеник от Ню Йорк. Прекарахме цели осем месеца в разработването на персонажа, изследвахме мотивациите, психологическите нюанси в поведението му, в решенията, които взима. Режисьорът Джузеф Чедърс посочи, че е много важно да подчертаем произхода и културното наследство на образа, а именно – повече от 2000 години еврейска история”, разказва Ричард Гиър.Гиър е потомък на първите пилигрим, дошли на американския континент с легендарния кораб „Мейфлауър”. Но за „Норман” той се потапя в коррено различна културна идентичност. И му се получава.„Живея в Ню Йорк от 21-годишен. Това, което често наричаме „еврейско преживяване” е нещо, което нюйоркчаните познават много добре, независимо от своя произход. То просто е тук, част е от тъканта на този велик град. Ако живее в Ню Йорк е почни сигурно, че притежаваш така нареченото „еврейско чувство за хумор”, обяснява звездата.„В моята памет, в банката ми със спомени и преживявания, съществува версия на Норман Опенхаймър, която аз познавам вече 45 години”, продължава актьора. „Това са специфичните черти на еврейския характер, които се опитах да пресъздам във филма. Ходех в Синагогата, проучвах пейзажа на културната психология, която мотивира еврейската общност, опитах се да разбера начините, по които те се справят със света. Но в крайна сметка, ако трябва да съм честен, истината е, че колкото повече въпроси си задавах относно природата на персонажа, толкова повече той сякаш се отдалечаваше от мен. Нямаше как да го открия в рационален смисъл. В един момент решението е просто да скочиш и да го изиграеш. Това ми се изясни в процеса на проучване.”За външните наблюдатели изглежда така сякаш Ричард Гиър се намира в „индианското лято” на своята кариера. Той вече е на 67 години и няма нужда да се притеснява за ролите на романтични любовници във филми като „Хубава жена” и „Офицер и джентълмен”. Днес той поема много повече рискови и неортодоксални предложения. В последните няколко години го гледахме да играе бездомник в Time Out Of Mind, финансов играч ала Доналд Тръмп в „Арбитраж” и нагъл политик във „Вечерята”. В един момент става ясно, че напускането на романтичния стереотип е подействало освобождаващо на актьора.„Кариерата ми никога не е била премислена и планирана. Не съм дизайнер или инженер на професионалната си траектория. Просто правя каквото поискам. Предложенията за роли винаги действат ограничаващо. Но като се замисля за невероятния списък от брилянтни режисьори и актьори, с които съм работил и оставам втрещен како успях да задържа своята кариера толкова дълго и да съумея да съм част от проекти, в които са замесени такива талантливи фигури”, казва Гиър.Гиър има право. Един поглед във филмографията му е достатъчен, за да се види, че той не се снима в комиксови супергеройски блокбастъри, франчайзи и продължения. Работил е с големи режисьорски имена като Ричард Брукс, Джон Шлезинджър, Терънс Хауърд, Пол Шрейдър, Франсис Форд Копола и Майк Фигис. Да, направил е романтични комедии като „Хубава жена” и „Булката беглец” с Джулия Робъртс, както и огромния бокс-офис хит „Офицер и джентълмен”, но никога в избора му на роли не се е натрапвало усещането, че го прави със съзнателната мисия да бъде холивудска звезда на всяка цена.Ричард Гиър е сериозен относно своите хуманитарни и политически активности извън живота на успял и известен американски актьор. Той е съвсем откровен относно въпроса дали филмите са способни да генерират автентична социална или политическа промяна. Когато се съгласява да изиграе бездомника в Time Out Of Mind, той не просто е искал да направи възможно най-добрия филм. Неговото желание е било да даде практическа помощ на хората в тази тежка ситуация. Гиър се е надявал, че филмът ще бъде полезен на групите и организациите, ангажирани с каузата на бездомните хора. Гиър пътувал до Гласгоу, Дъблин и Лондон, за да присъства на благотворителни събития, които събирали средства за местните бездомни.Той смята, че друг негов филм – „Арбитраж” – също е имал ефект, но в друг смисъл. Произведението имало за цел да даде възможност на публиката да надникне във вътрешния свят на големите финанси, на банкерите, и то точно в пика на финансовата криза от 2007/2008 година.„Не е достатъчно да се каже, че банкерите са лоши, алчни хора. Те също са човешки същества. Трябва да ги видим като такива и да успеем да се идентифицираме с тях, да видим себе си в техните образи по някакъв начин. Какъв е универсалният човешки проблем? И как киното може да помогне в разрешаването му?”, пита Гиър. За актьор, прочул се с филми като „Хубава жена” подобно мислене може да звучи помпозно, но той винаги е взимал социалните въпроси на сериозно.Гиър винаги е вярвал във възможността на киното да стимулира важни обществени дебати и да помага за подобряването на общия ни живот. А пък ако са и развлекателни – толкова по-добре. ", "date": "2017.06.05", "title": " Ричард Гиър: Винаги правя каквото искам\t\t\t"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d0%b5%d1%82%d0%b5-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be%d1%82%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b5-5/", "text": "ПРОГРАМА ЗА ПРАЗНИКА „СВЕТИ ДУХ” 20175 юни8,30 ч. Божествена Света литургия Храм “Св. св. Кирил и Методий” 10,00 ч. Алея на изкуствата и занаятите, пл. “Жеравица” 10,00 ч. Шествие от храм “Св. св. Кирил и Методий” до площад “Жеравица” 10,15 ч. Тържествен водосвет 10,30 ч. Празник в Монтана” – концерт на танцовите състави от Република Саха (Якутия) – Руска федерация, Украйна, Хърватия и Чехия, участващи в Международния фолклорен фестивал – Монтана 2017, площад “Жеравица” 11,00 ч. „Момче и вятър“ – постановка на Общински куклен театър – Монтана. Вход свободен; Куклена зала на Драматичен театър – Монтана 11,30 ч. Тържествена сесия на Общински съвет – Монтана, Общински младежки дом 18,30 ч. Концерт на група G91 – Бялогард, Полша 19,30 ч. Фолклорен концерт на танцувална работилница “Етнос” към Пето СУ “Христо Ботев”, танцов ансамбъл “Младост” и певческа група „Пъстренец Jr.” към Общински младежки дом, танцов ансамбъл “Пъстрина” и фолклорна формация “Огоста” към НЧ “Разум 1883”, танцов ансамбъл “Северняци” към ОДК “Ние, врабчетата”, фолклорна формация “Ситница” 20,30 ч. Концерт на Миро 21,30 ч. Концерт на духов оркестър „Vivo – Монтана” 22,00 ч. Тържествена заря, пл. “Жеравица”6 юни19,30 ч. Фолклорен концерт на танцувална работилница “Етнос” към V СУ “Христо Ботев” и фолклорен ансамбъл “Пазин” – Пазин, Хърватия 20,30 ч. Фолклорен концерт на танцов ансамбъл “Младост” към Общински младежки дом и на танцов ансамбъл “Брецлаванек” – Брецлав, Чехия , пл. “Жеравица”7 юни19,30 ч. Фолклорен концерт на танцов ансамбъл “Пъстрина” към НЧ “Разум 1883” и Образцов детски танцов колектив «Сергечеен» – Якутск, Република Саха (Якутия), Руска Федерация 20,30 ч. Фолклорен концерт на танцов ансамбъл “Северняци” към ОДК “Ние, врабчетата” и Танцов център “Аванте” – Житомир, Украйна, пл. “Жеравица” Безплатното приложение „Европейски път: Монтана“ в удобен за четене формат можете да изтеглите от .", "date": "2017.06.05", "title": " Изтеглете безплатното приложение „Европейски път: Монтана“"}
{"url": "https://trud.bg/%d0%b7%d0%bb%d0%b0%d1%82%d0%ba%d0%be-%d0%b6%d0%b8%d0%b2%d0%ba%d0%be%d0%b2-%d0%ba%d0%bc%d0%b5%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bc%d0%be%d0%bd%d1%82%d0%b0%d0%bd/", "text": "– Г-н Живков, Монтана чества за 26-ти път празника си – Деня на Свети дух! Освен установената вече традиция, богата културна програма и много гости, има ли какво друго да радва жителите на областния град и региона?– Поводи за радост и гордост определено има. Въпреки трудното време и проблемите, животът е такъв, какъвто сами си го направим. А през последните повече от 15 години Монтана се промени много – стана по-съвременен и красив град. Това се случи с усилията на местната управа и помощта на хората. И през тази година приоритет за нас остава подобряването на жизнена среда, разширяване на зелената система, създаването на по-добри условията за живот. Сред най-важните ни задачи е реализирането на програмата „Региони в растеж”, която включва проекти за над 19 млн. лева през целия период до 2020 г. Започваме реконструкцията на парковете – „Градската градина” и „Монтанензиум”, след това „Калето”, „Огоста” и алеята „Хаджи Димитър”. Стартирахме и процедурите по модернизацията на образователна инфраструктура. Ще ремонтираме сградите на най-големите училища в града – Природо-математическата гимназия и Гимназията за чужди езици, III-то и IV-то училище и двете най-големи детски градини. В тези дейности ще инвестираме 9 млн. лева. По швейцарската програма продължава изграждането на нова детска градина в квартал „Кошарник” за около 2 млн. лева. Там ще има и комплекс за социални и здравни услуги. Този обект е приоритет за нас, предназначен е за роми и други уязвими групи. Надявам се да открием сградата в края на лятото или през есента на тази година.Продължава и програмата за санирането на старите жилищни блокове в Монтана. От старата програма остават два блока, които ще приключим до месец, но има и нови 43 предложения. Чакаме да видим какво ще реши Народното събрание за бъдещето на програмата за енергийна ефективност. Много активно работим от години и с програмите за трансгранично сътрудничество. По проект с община Пирот продължаваме реставрационните дейности на крепостта „Калето”, която е основно звено в туристическите маршрути в Северозапада. Ще доставим и ново медицинско оборудване за болницата. Със сръбската община Враня си сътрудничим за подобряване на спортната инфраструктура, а с община Медиана – Ниш сме заедно на културното поле. По общ проект ще закупим нова сцена за концерти и творчески изяви. Трансграничните ни проекти са общо за около 2,5 млн. лева. Пред реализация е и реконструкцията на спортната инфраструктура в града за 1 млн. лева. Продължваме и изграждането на храма Свети Дух, сумата е около 350 000 лева, но очакваме подкрепа и за иконостаса и други дейности. Трябва ни около 1 млн. лева, за да завършим храма и парка край него. Общо тази година строителната ни програма е за над 15 млн. лва. Стремим се да направим средата, в която живеем, още по-добра. Няма човек, който е дошъл в Монтана и да не е отчел, че градът е много променен и осъвременен. Но най-важното е, че това отчитат и хората тук.– Подобрената жизнена среда със сигурност е много важно условие за развитието на града. Но това е невъзможно без повече работни места, добри заплати и перспективи за развитие.– Взаимоотношенията на общинската администрация с бизнеса са на много добро ниво. А това дава възможности за привличане на инвестиции и икономически растеж. В момента тече преотреждане на терени за разширяване на прозводството на най-големите работодатели на територията на Монтана – фирмите Монбат, Емко, Крос, Стройкерамика, БКК. Само в новата фабрика „Фиш компас” инвестициите са 10 млн. лева. Това са нови работни места и приходи за хората, но и за местната хазна. Планираме да разширим и технологичния парк, защото вече е тесен за фирмите, които изградиха предприятия и търговско-сервизни комплекси. Чрез парка градът се увеличи с над 1 км. Разширяват се производствената база и цялата индустриална зона на Монтана. Това е повод за оптимизъм и доказателство, че хората предпочитат нашия спокоен и зелен град, който не е далеч от столицата. В Монтана безработицата е около 7 %, а преди години бе 23 %. С темповете, с които се движи икономиката на общината, много скоро дори ще има проблем с квалифицираната работна ръка.– А какво се случва в 23-те села на общината, където живеят над 10 000 души?– 2017 е годината с най-висок бюджет в община Монтана досега. И средствата в него са предвидени и за мащабна строителна програма в селата. За съжаление като областен град Монтана няма възможност да кандидатства по програмата за развитие на селските райони и това ни обрича да работим само със собствени средства за благоустрояване и ремонти по селата. В пет села трябва да оправим читалищните сгради, те са в тежко състояние и не са пипани от години. А това са най-важните обществени сгради в българските села. Училищата и детските градини там вече са малко, останаха само читалища и църкви. И ние държим да ги подържаме в добро състояние, за да се ползват от хората. Ще ремонтираме читалищните сгради в Долно Белотинци, в Горно Церовене, Долна Рикса, в Сумер и Стубел. Миналата година потегнахме пет читалища, сега – още пет. Бяхме си поставили за цел да имаме християнски православни храмове във всичките 23 села и го направихме. Сега довършваме иконостаса на новата черква в Трифоново, изграждат се черквите във Войници и Крапчене и ремонтираме храмовете във Винище и Липен. Имаме ангажименти и за реконструкция на четвъртокласната пътна мрежа във седем села. Най-големите са в Смоляновци и триъгълника Долна Рикса, Клисурица и Славотнин. Трябва да добавя и килийното училище в Долна Вереница, ангажиментите по храма в Горна Вереница и оградата около черквата. Имаме много работа в селата тази година. В общината се реализират над 40 проекта, само в селата са над 25. Когато решаваш проблемите на хората не можеш да ги делиш на малки и големи.– Какво ще кажете на хората в Монтана и общината по случай празника Свети Дух?– Градът има прекрасна природа, достатъчно ресурси и възможности за развитие, но истинския капитал са хората, които продължават да живеят и работят, да раждат и отглеждат децата си тук. Но амбициите и очакванията на хората растат. Онова, което ни е задоволявало вчера, вече е недостатъчно днес. Като местна управа ние правим всичко, за да привлечем средства и с идеите и енергията на всички наши жители да преобразим родния си край.Честит празник на всички! Желая здраве и късмет. И поглед напред! Нашият гостЗлатко Живков е роден на 5 ноември 1959 г. Завършил е ВТУ „Св. Св. Кирил и Методий”, магистър е по история. Специализирал е „История на българското Възраждане” в СУ „Св. Климент Охридски”. Бил е учител, директор и началник на Инспектора на МО в област Монтана. Пети мандат е кмет на Монтана. От 2007 г. е зам. председател на НСОРБ и член на Комитета на регионите в ЕС. Женен, с две деца.", "date": "2017.06.05", "title": " Златко Живков – кмет на община Монтана: Монтана посреща празника си съc строителна програма за 15 млн. лева"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%bf%d0%be%d0%b5-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82-5/", "text": "Терористичната групировка „Ислямска държава“ официално пое отговорност за от събота срещу неделя през нощта, при което загинаха седем души, а десетки други бяха ранени, съобщава агенция „Отряд бойци на „Ислямска държава“ извърши вчерашната атака в Лондон“, гласи изявление на групировката.", "date": "2017.06.05", "title": " „Ислямска държава“ пое отговорност за атентата в Лондон"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b7%d0%b0%d1%81%d0%b5%d0%b4%d0%b0%d0%b2%d0%b0-%d0%bf%d0%be-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b1%d0%b8%d0%b2%d1%88%d0%b8%d1%8f/", "text": "Софийският градски съд ще заседава по делото срещу бившия ректор на Медицинския университет професор Ваньо Митев и бившият главен секретар на учебното заведение – Алексей Алексеев, предава .Те са обвинени в сключване на неизгодни сделки. Според прокуратурата двамата са нанесли материални щети на висшето учебно заведение, сключвайки сделки за закупуването на високопроходим автомобил, за излишни договори с адвокати, консултанти и научни организации, както и за рекламна кампания в Лондон.Обвинението разполага и с данни, че не са събирани такси за обучение от чужди студенти, които според прокуратурата неправомерно са били записани да следват „държавна поръчка“. По изчисления на прокуратурата общо нанесените щети са за близо милион и 400 000 лева.", "date": "2017.06.05", "title": " Съдът заседава по делото срещу бившия ректор на Медицинския университет професор Ваньо Митев"}
{"url": "https://trud.bg/%d0%b8%d0%b7%d0%bd%d0%b5%d0%bd%d0%b0%d0%b4%d0%b2%d0%b0%d1%89%d0%be-%d1%81%d0%be%d1%80%d0%be%d1%81%d0%be%d0%b8%d0%b4%d0%b8%d1%82%d0%b5-%d1%82%d0%be%d0%b7%d0%b8-%d0%bf%d1%8a%d1%82-%d0%bd%d0%b5-%d0%bf/", "text": "Както е известно, на последното си заседание Министерският съвет отпусна 800 хиляди лева за реставрацията на Голямата базилика в Плиска – най-голямата християнска църква в Европа до ХV век, майка на всички български църкви. В помещенията на манастира около нея е създадена кирилската азбука и от там са тръгвали мисионерите на царете Борис, Симеон Велики и Петър да кръщават с нея страните и народите на Източна Европа.За голямо съжаление соросоидите този път не протестираха. Може би са попрочели нещо (някои от тях могат да четат) и са разбрали, че това, което прави правителството на Бойко Борисов е световна практика. И че в момента италианци и гърци освен десетки крепости и църкви, реставрират изцяло и най-големите си паметници. Гърците – храмовете на Акропола (с Партенона общо седем на брой), а италианците – Колизеума. Последният – с бетон. Подчертавам думата „бетон”, защото вече чувам мърморенето на хоризонта. Както се оказа, че римляните са го издигнали още в I век. Но иди ги разправяй тези работи на „красивите и умните” (всъщност грозни и невежи).Сега се чува, че Европейският съюз е отпуснал по програма „Региони в растеж” 90 милиона евро за реставрация за древни паметници. Пари ще има и от други източници – други европейски програми, правителства, от общини и частни лица. Необходимо е да не се допусне разпиляване на средствата. Защото досега – при реставрирани над 30 крепости, са допуснати и провали. Те са от различно естество. Първият провал е реставрацията с пластмасови плоскости. Това се случи в Преслав и за малко в Несебър, провален на третия ден от всеобщото възмущение. На второ място – безличната реставрация с 1-2 метра над основите. За масовия посетител – това не е известно що е то. За непривикналия посетител това изглежда като основа на разрушени обори на ТКЗС или казарма на славната ни някогашна армия. Такива са крепостите в Мездра, Траянови врата, Минерална баня – Хасковско. Дори един фрагмент от стените, дълъг 30-40 метра, увенчан със зъбери, щеше да подскаже на драгия посетител, че става дума за древна крепост. Четвъртият провал разбира се са кражбите. При липса на сериозен контрол се слагат камъни и вар за 5-6 хиляди лева, а се отчитат да речем 500 хиляди. Печален пример в това отношение е крепостта Маточина.И все пак да не отчайваме драгия читател. Прекрасните примери са много, много повече – реставрациите на вила „Армира” край Созопол, Пещера, Кюстендил, (без излишна скромност) Голямата базилика в Плиска, Белчин и т. н.Археологическото проучване на крепостите, което дава общата информация за миналото, може да бъде полезно с използването за целите на културно-историческия туризъм. Но поради ред исторически обстоятелства, крепостите са дошли до наши дни в руини – най-често в основи, едва подаващи се от земята. Затова е нужна реставрация. Тук се появява поредната опасност – да бъдат дадени пари по линия на „връзки”, „партийна принадлежност” или откровен лобизъм на малостойни обекти, лишени от удобни пътища и т.н.Затова от висотата на годините си и главно на натрупаните познания и опит, ще си позволя съм посочил списък на крепости и сгради, които смятам за особено значими в нашата история. До тях има добри пътища и дори има осъществени частични реставрации. Този списък вече го правя няколко пъти, понякога сам, понякога с проф. Николай Овчаров. Давам го на поискалите го министерства. И дотук.Сега (надявам се) с помощта на българските медии ще го направя достояние на цялата българска общественост. За да не се разпиляват обществени пари. Ако някоя община или бизнесмен имат средства да възстановят нещо извън този списък (например около родното му място), да заповядат.Това не е всичко, което историята ни е оставила. Даже никак. Това е само може би най-важното, защото България прелива от история. Само крепостите са 6 хиляди. Някои от тях са доста добре запазени, като Кипиловско кале (до Котел) например, но те са встрани от хубави пътища и не са проучени археологически. Позволих си да посоча само 30 обекта, защото обичам реалните неща и поради това, че в тях работата може да започне още от утре, ако се намерят пари. 30 обекта са приоритетДиректорът на Националния исторически музей – Божидар Димитров посочва в писмото си до институциите 30 обекта, които са приоритетни за възстановяване и реставрация, не само защото са от национално значение, но и защото има изградена инфраструктура до тях. Така те биха се превърнали в атрактивни туристически дестинации.Сред тях са вътрешния град и голямата базилика в Плиска, кръглата църква и патриаршеската базилика в Преслав. Обекти има във Велико Търново, Несебър, Созопол, Червенка, Атия, Ахтопол, Калиакра и други.", "date": "2017.06.05", "title": " Изненадващо соросоидите този път не протестираха\t\t\t"}
{"url": "https://trud.bg/%d1%85%d0%b0%d1%81%d0%ba%d0%be%d0%b2%d0%be-%d0%bd%d0%b0-%d0%b2%d0%be%d0%b4%d0%b5%d0%bd-%d1%80%d0%b5%d0%b6%d0%b8%d0%bc-%d0%be%d1%82-%d0%b4%d0%bd%d0%b5%d1%81/", "text": "Хасково е на воден режим от днес. Водата ще се спира по график като всеки квартал ще бъде на сухо минимум 12 часа.Решението е на извънредно свикания кризисния щаб, събран от областния управител, след като стана ясно, че запасите от вода на града вече са изчерпани. В Хасково бяха спрени и двете помпени станции, заради открития уран във водата.В болницата водата няма да бъде спирана. Освен това има квартали, които ще останата незасегнати от режима.В петък се очакват резултатите за нивата на алфа активност в спрените помпени станции. Ако те са добри, станциите ще бъдат пуснати и това се очаква да реши проблема с водата. Събота и неделя водата няма да се спира.", "date": "2017.06.05", "title": " Хасково на воден режим от днес\t\t\t"}
{"url": "https://trud.bg/%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%bd%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0-%d0%bf%d0%be%d1%87%d0%b8%d1%82%d0%b0-%d1%81%d0%b2%d0%b5%d1%82%d0%b8-%d0%b4%d1%83/", "text": "Православната църква отбелязва днес Свети Дух. Празникът се отбелязва в понеделник след Петдесетница, когато на петдесетия ден от Господното възкресение Дух Свети слязъл над апостолите във вид на огнени езици и ги дарил с благодатните дарове. Празникът се нарича Петдесетница, защото отбелязвали петдесет дни след юдейската Пасха.В понеделник след Петдесетница църквата прославя Светата Животворна Троица – Бог-Отец, Бог-Син, Бог-Дух Свети, които имат равно достойнство. Светите отци казват, че Светият Дух не е създаден от Отца, не е сътворен, не е роден, но произлиза от Него. Тази Божествена тайна Православната църква не се решава да подложи на разсъждение, защото смята, че Господ открива на човека само толкова, колкото му е необходимо за неговото спасение и много тайни остават за нас зад непроницаема завеса. Светият Дух обогатява човека с духовни дарове и плодове духовни, украсява човека и с многообразни добродетели, прави го дърво добро, плодоносно, създаващо добри плодове (Мат. 7:17). Плодовете на Духа, по думите на апостол Павел, са: любов, радост, мир, дълготърпение, благост, милост, милосърдие, вярност, кротост, себеобуздание (Гал. 5:22-23).Според представите на християнската вяра Свети Дух дава живот на тварите и освещава човешките души и тела. Той се изобразява като гълъб в църковните изображения.В народните поверия се казва, че от този ден започва т. нар. Русалска седмица, когато нечистите и зли сили излизат сред хората. Затова се провеждат различни обреди с цел да бъдат омилостивени и прогонени. Домовете трябва да бъдат украсени с цветя, пелин и орехова шума, за да се осигури плодородие, здраве и семейно благополучие през лятото, а злото да стои надалеч.Пелинът и ореховата шума трябва да се оставят до края на седмицата, за да се предпазим от болести през лятото. Вярва се, че който се разболее през тази седмица, трудно ще оздравее.Жените през този ден не трябва да перат или предадат. Забранено е и спането на открито, за да запазим здравето си през летните месеци.", "date": "2017.06.05", "title": " Православната църква почита Свети Дух"}
{"url": "https://trud.bg/%d0%be%d0%b3%d0%bb%d0%b0%d0%b2%d1%8f%d0%b2%d0%b0%d0%bd%d0%b0%d1%82%d0%b0-%d0%be%d1%82-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%ba%d0%be%d0%b0/", "text": "Оглавяваната от Саудитска Арабия международна коалиция, която се бори срещу бунтовниците в Йемен, обяви, че слага край на членството на Катар, съобщава AFP.Информацията идва, след като повечето страни от Персийския залив – по-конкретно Саудитска Арабия, Бахрейн, Обединените арабски емирства и Египет – прекратиха връзките си с Доха заради засиленото напрежение в региона.От коалицията обясниха, че изключването на Катар от коалицията в Йемен е заради практики на страната „които укрепват тероризма, както и заради подкрепата й към терористични организации в Йемен, включително „Ал Кайда“ и „Ислямска държава“.", "date": "2017.06.05", "title": " Оглавяваната от Саудитска Арабия коалиция в Йемен изключи Катар"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bd%d0%b0-%d0%b8%d0%b7%d0%bd%d0%b5%d0%bd%d0%b0%d0%b4%d0%b2%d0%b0%d1%89%d0%b0-%d0%b8%d0%bd%d1%81%d0%bf%d0%b5%d0%ba/", "text": "Изненадващо вътрешният министър Валентин Радев е инспектирал границата и контрола по опазването й в района на Средец и ГКПП Малко Търново, съобщават от пресцентъра на МВР.Това е един от най-натоварените участъци на границата с Турция. Служителите на „Гранична полиция“ запознали министър Радев с организацията на работа и начина на разпределение на екипите по охрана.Министърът поискал информация за взаимодействието между граничните полицаи и военнослужещите и лично проверил как работят съвместните екипи. На министъра били показани и участъци, където нелегални мигранти са правили опити да преодолеят двуредовото възпрепятстващо съоръжение, нарушавайки целостта му.Служителите на ГДГП поставили въпроса за бързото възстановяване на пълноценната работа на интегрираната система за наблюдение на границата. Министърът се ангажирал това да стане в най-кратки срокове.", "date": "2017.06.05", "title": " Валентин Радев на изненадваща инспекция по границата в района на Средец и ГКПП Малко Търново"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b5-%d0%b8%d0%b4%d0%b5%d0%bd%d1%82%d0%b8%d1%84%d0%b8%d1%86%d0%b8%d1%80%d0%b0%d0%bb/", "text": "От британската полиция, която разследва терористичния акт от събота срещу неделя вечерта, заявиха, че вече знаят самоличностите на тримата нападатели, които убиха седем души и раниха 48, съобщаваИмената им ще бъдат огласени възможно най-скоро, когато е „оперативно възможно“.По-рано органите на реда след полицейска операция в апартамент, принадлежащ на един от тримата нападатели, които бяха ликвидирани на местопрестъплението, арестуваха 12 души.В събота срещу неделя вечерта микробус удари пешеходци на Лондонския мост. След това трима мъже слязоха и намушкаха граждани в базар наблизо. Накрая нападателите бяха застреляни от осем полицаи, които изстреляха общо 50 патрона. Погрешка те уцелиха и цивилен гражданин. Той е настанен в болница, като няма опасност за живота му.", "date": "2017.06.05", "title": " Британската полиция е идентифицирала нападателите от Лондон\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%ba%d1%83%d0%bd%d1%87%d0%b5%d0%b2-%d0%bf%d0%be%d0%b8%d1%81%d0%ba%d0%b0%d0%bb%d0%b8-%d1%81%d0%bc%d0%b5-%d1%81%d1%8a%d0%b4%d0%b5%d0%b9%d1%81%d1%82%d0%b2%d0%b8%d0%b5/", "text": "От БАН увериха, че този петък – 9 юни, ще имаме окончателни резултати дали може водата да се пие, или не може в Хасковско, данните за изотопите ще са ясни тогава, каза пред главният държавен здравен инспектор д-р Ангел Кунчев.Той отбеляза, че е поискана и подкрепа от Световната здравна организация.Към СЗО се обърнахме за съдействие, вече имаме комуникация, очакваме отговора им, добави Кунчев.Той обясни, че алфа активността налага задълбочаване на изследванията, за да разберем кои от изотопите предизвикват тази алфа активност.Имаме подобни изследвания и в две други лаборатории, за да ускорим получаване на резултатите, заяви главният здравен инспектор.Спадна нивото на алфа активност, но трябва да сме сигурни, затова чакаме резултатите, обясни още Кунчев.Изграждат се и нови кладенци в Хасковско, но това е временно, понеже в най-засегнатите области като Хасковска, Ямболска и Пловдивска явно проблемът е траен, коментира главният здравен инспектор.Там, където има проблем с урана, той може да се появи отново, просто трябва да се намери трайно решение, добави той.", "date": "2017.06.05", "title": " Ангел Кунчев: Поискали сме съдействие от СЗО за урана във водата у нас"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bd%d0%b5%d0%b9%d1%87%d0%b5%d0%b2-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d1%81%d0%ba/", "text": "Трябва да се възстанови изнесеното обучение по медицина– Доцент Нейчев, тази година спечелихте престижната награда „Златна Панацея” на Медицинския университет – София, по време на честванията на 100-годишнината на университета. Кажете нещо повече за нея.– Тази награда се връчва на учени със значим принос в науката. Един от основните фактори в оценяването на кандидатите е научната им продукция и комисията е оценила публикациите ми в реномирани международни научни списания с общ „импакт фактор” 110 и с над 870 цитирания.– Това е изключително високо постижение, особено за хирург. Вие сте и на половин длъжност доцент по биохимия в университета. Едва ли има друг подобен случай. Как успявате да съчетаете тези на пръв поглед несъвместими дисциплини и как ви стига времето?– Да, наистина на пръв поглед хирургията, която традиционно се счита за предимно практическа клинична дисциплина, няма много общо с биохимията, занимаваща се с основните биологични принципи и механизми на организация и функция на организма. Но това е само на пръв поглед, а истината е, че биохимията като дисциплина е единствена и съвършена в това, че позволява разбирането и логичното обяснение на процесите в организма на човека, както в здравословно, така и в болестно състояние на молекулно, клетъчно и системно ниво. Това означава, че на практика няма лекарска специалност, чиито клинични и научни методи и практики да не се основават на познаването на фундаменталните биохимични принципи. Точно поради тази причина в САЩ много лекари в различни дисциплини, включително хирургията, имат най-малко бакалавърска или магистърска степен от годините прекарани в колежите, където са се занимавали с основни науки, към които спада и биохимията. Още през първите си студентски години имах афинитет към биохимията и посещавах извънучебните курсове, водени от академик Ваньо Митев. Основното, което научих тогава е, че само разбирайки най-точно кои са биохимичните, патологични механизми, лежащи в основата на болестните симптоми, може да разбереш болестта като цяло, а от там да стигнеш до правилните терапевтични подходи. Това всъщност бе и причината да следвам двете неразривно свързани специалности – биохимия и хирургия.– Как съумявате да се занимавате едновременно с наука на най-високо ниво и да изпълнявате задълженията си като лекар?– Въпрос на организация, воля и неимоверен труд. В САЩ без това няма как да успееш. Конкуренцията е нечовешка. Трудовият ми ден протичаше така: ставане в 4-4,30 часа; в болницата съм за визитация най-късно в 5,30; в 7 часа имаме задължителна научно-клинична конференция; от 8,0 до 14-15 часа са плановите операции. След това следва следобедна визитация и във вечерните часове, някъде до 20-21часа работа в научните лаборатории и обсъждане на текущите резултати. И това на практика е разпределението на почти цялата работна седмица на всички университетски хирурзи.– Какво Ви накара да се върнете в България?– Има множество причини, които ме накараха да се върна и да практикувам временно в България. Основната причина обаче е, че бях в САЩ с виза J-1, която задължава лекарите, завършили обучението си да се върнат в родните си страни и да привнесат модерните американски знания и техники. Те са длъжни да работят по специалността си за минимум две години, след което могат да продължат кариерата си в САЩ, ако пожелаят. От друга страна, аз никога не съм прекъсвал връзките си с българските колеги и бях изумен от промените в Катедрата по химия и биохимия на Медицинския университет в София, в Медицинския факултет и университета като цяло за времето, през което съм отсъствал.– В какво се състоят тези промени?– Когато заминах през 2005-а инфраструктурата на Медицинския университет беше в плачевно състояние. Заплатите бяха унизително ниски, а наука се правеше изключително трудно поради липса на средства за елементарни консумативи. През годините се връщах за кратко в България и след избирането на акад. Митев за ректор всяка година виждах значителни промени. В момента лабораториите в Катедрата по химия и биохимия са обзаведени по-добре от някои водещи университети в САЩ. Същото констатира и моята колежка доцент Мария Драгнева, която се завърна в България през 2012 г. след 10-годишен престой в университет номер едно в света – Харвард.Освен това порутената сграда на ПУЦ и като цяло инфраструктурата на университета бе напълно реновирана, а доходите на преподавателите повишени над 4 пъти. В катедрата по химия и биохимия се работи на световно ниво, а преподавателите са специализирали години в най-престижните университети на САЩ, Англия, Япония, Франция, Германия и др.– Като лекар и изследовател, живял и практикувал дълго време в САЩ, как оценявате скандалите в Медицинския университет в София, които започнаха миналата година и се стигна до широко тиражирани обвинения срещу академик Ваньо Митев?– Не мога да проумея намесата на МОН по времето на госпожа Меглена Кунева в чисто вътрешни проблеми на университета, разрешаването на които е във функциите на общото събрание на учебното заведение. В САЩ такава политическа намеса в управлението на автономен университет е напълно невъзможна. Няма никаква логика да се анатемосва и обвинява в безстопанственост ръководител, оставил 100 милиона лева след себе си и при това след драстично повишение на доходите на преподавателите и обновяване на цялата материална база. Освен това първият мандат на академик Митев мина по времето на световната рецесия и намалено финансиране от МОН с 30%.– Запознат ли сте по-подробно с обвиненията или говорите от общи съображения?– Запознат съм с обвиненията от пресата, телевизиите и електронните медии. Как е възможно да се отива на съд за закупуването на високопроходима лека кола за университет с уникален по рода си финансов резерв, разраснал дейността си многократно и увеличил броя на чуждестранните студенти 4 пъти до над 3000?! За подобни мениджърски „престъпления” в САЩ позлатяват. Например деканите на водещи и проспериращи американски университети от класата на академик Митев получават огромни заплати от порядъка на 500 хиляди – 1 милион долара годишно, като имат опция да живеят в къщи собственост на университета, а някои декани като този на елитния университет Johns Hopkins имат на разположение като превозно средство и хеликоптер.– Какво Ви шокира най-много?– Най съм шокиран от обвиненията за изнесеното обучение в Щвейцария и Кипър. За водещите университети в света е характерно изнесеното обучение в различни форми. Колко бяхме радостни като разбрахме, че незабележимата на картата България има университет, способен да се сравнява с най-добрите примери в света. Този уникален за България успех бе постигнат в жестока конкуренция с местни водещи университети. Например в Италия МУ-София успя да осъди италианските министерства на образованието, на вътрешните работи, на външните работи за неправомерната им забрана за откриване на изнесено обучение на университета в Италия. Частни структури в Германия също започнаха борба срещу откриването на изнесено обучение в Кьолн. Сега обаче човек остава с объркващото впечатление, че изнесеното обучение на МУ-София е законно и се защитава от италианското правосъдие, а се забранява и преследва от българското образователно министерство по времето на госпожа Кунева.– Имаше обвинения и за загуби.– За какви загуби на МУ става дума, при положение, че университетът няма и стотинка разход, а само приход? Най-ощетени са преподавателите от предклиничните дисциплини, които за 25 работни дни в Киасо имаха чист доход от 5000 евро, платени от италианците. МУ-София се прочу в Европа и не случайно се придвижи само за година с 550 места напред в международните класации. Всички политически сили говорят непрекъснато за това колко важно е образованието за България, и че е основен приоритет. А когато се яви уникален модел в университет, показал, че в момент на световна икономическа криза може да се генерира образование на световно ниво и голям финансов ресурс, се позволява този модел да бъде разрушен, вместо да бъде използван като пример и усъвършенстван. И това се прави от министър-реформатор?! Надявам се съдът да възроди съсипаното от госпожа Кунева изнесено обучение, което е огромно постижение, международно признание и реклама на българското висше образование в чужбина.– Какви са плановете Ви за в бъдеще?– Заминавам за САЩ към края на годината, но нямам никакви намерения да прекъсвам контактите си с България. Една от главните ми цели е осъществяването на съвместни проекти между университета в София и университета на Централна Флорида. Ще се опитам да осигуря специализации на млади български хирурзи в ръководената от мен клиника. Нашият гостДоц. Владимир Нейчев е роден през 1971 г. в Бургас. Завършил е медицина в МУ–София, има специалности по хирургия и биохимия. През 2005 заминава за САЩ, където работи последователно в The Johns Hopkins University Hospital и Danbury Hospital афилииран с University of Vermont. Преминава целия курс на дипломно и следдипломно обучение по хирургия в САЩ където е дипломиран хирург от Американския Борд по Хирургия. Има специализация по ендокринната онкология и хирургични ендокринопатии.Членува в множество американски и български съсловни, научни и медицински колегии и асоциации, и в редица университетски и болнични съвети.", "date": "2017.06.05", "title": " Доц. д-р Владимир Нейчев, университетски хирург пред „Труд“: Университетски хирург в САЩ се става с труд и воля"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2/", "text": "Концесионерът на мина „Оброчище“ има неизплатени концесионни възнаграждения към бюджета, които са близо 205 000 лева, каза пред министърът на енергетиката Теменужка Петкова.На това основание от правото, което ми дава законът за подземните богатства, от днес временно ще прекратя тази концесия до изпълнение на ангажиментите на концесионера. През този период той е длъжен да изплаща трудови възнаграждения, добави Петкова.Временно се спират всички дейности по добив, но всички други задължения остават, добави още Петкова.Тя призова миньорите да излязат от мината, за да може и концесионерът да изпълни ангажиментите си и да не бъде подлаган на риск животът им там.„Това временно спиране на договора не е основание да се търсят неустойки от страна на концесионера, както и не е и основание да се счита, че периодът, за който ще бъде спрян временно този договор, следва да бъде и задължително увеличен срокът на концесията. Законодателят ясно го е разписал в закона за подземните богатства“, обясни министър Петкова.Въздухът в мината се влошава, но миньорите продължават протеста. Те очакват властите, за да обсъдят проблемите на мината и неизплащането на пари и да се намери решение. Проверка на главна инспекция на труда показа нарушения, обещано е след 8 юни да бъдат изплатени евентуално заплатите за май.Колективния трудов договор е подписан, но не са изпълнени записаните договорености в него, завиха миньорите. Затова искаха разваляне на концесията.Очаква се омбудсманът и представител на министерството на икономиката да пристогнат в мината в „Оброчище“.", "date": "2017.06.05", "title": " Министър Петкова временно прекратява концесията на мина „Оброчище“"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2-%d0%bb%d0%be%d0%bd%d0%b4%d0%be%d0%bd-%d0%ba%d0%b0%d1%82%d0%be/", "text": "„Америка изпраща своите молитви и най-дълбоки съболезнования за жертвите на това злостно клане”, заяви американският президент Доналд Тръмп. Той обеща, че страната му ще направи всичко по силите си, за да помогне на Великобритания да изправи виновните пред съда.В събота вечерта бял  При терористичното нападение, за което групировката „Ислямска държава” пое отговорност, загинаха седем души.„Възобновяваме своята решителност, дори по-силна от преди, за да защитим САЩ и съюзниците им от един подъл враг, който поведе война срещу невинни хора и тя продължи прекалено дълго. Това кръвопролитие трябва да спре и то ще спре”, каза Тръмп в свое изявление след гала вечер в театъра „Форд” във Вашингтон – мястото, където е убит 16-ият американски президент Ейбрахам Линкълн, информира. На нея той беше придружен от съпругата си Мелания.Президентът обеща да работи всеки ден, за да защитава сигурността на страната си.", "date": "2017.06.05", "title": " Тръмп определи атентата в Лондон като „злостно клане“"}
{"url": "https://trud.bg/%d1%88%d0%b5%d1%81%d1%82-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b4%d0%b6%d0%b0%d0%bc%d0%b8%d0%b8%d1%82%d0%b5-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1/", "text": "Във Великобритания 6% от джамиите се контролират от уахабитите, които бълват радикални ислямисти. Това каза пред  анализаторът Боян Чуков.През последните години са затворени 500 църкви и са построени 400 джамии на територията на Великобритания, отбеляза той.Водещи юристи казват, че трябва правото трябва да се промени и трябва да бъдат вкарани елементи от шериата. Цялата обстановка в страната генерира и подготвя подобни хора, смята Чуков.„Един овчар от Пакистан, който е дошъл в Лондон и отишъл в една от тези джамии, контролирани от уахабитите, след 2-3 г. е готов воин на Аллаха да се жертва. Те се индоктринират”, отбеляза анализаторът.„Идеята е, че искат да живеят по-добре, но да се спазват техните правила”, каза бившият секретар на МВР Николай Радулов. „Не се знае колко са незаконните медресета в лондонските квартали, които по същия начин индоктринират посещаващите ги”, заяви той. Според него става дума за криворазбран либерализъм.„Още по време на Студената война големите глобални фактори използваха радиалните ислямисти за решаване на своите геостратегически задачи. По този начин беше създадена „Ал Кайда” и много други терористични организации. След падането на Берлинската стена всичко това се разчупи, тези парчета бяха сглобени отново и се ползват с абсолютно същата цел”, каза още Боян Чуков.Само двама от световните лидери – Доналд Тръмп и Владимир Путин, искат да изтрият глобалния тероризъм от лицето на земята, всички останали дават уклончиви отговори, коментира той.Радулов прогнозира, че вълната от терористични атаки ще продължи дълго. „Съществуват механизми това да се спре, но тези механизми по различни причини бяха унищожени след падането на Желязната завеса. Единственият начин да знаем какво замислят тези хора е ако имаме информационни източници близо до тях, обучени да разпознават признаците”, посочи той.", "date": "2017.06.05", "title": " 6% от джамиите във Великобритания бълват радикални ислямисти, заяви Боян Чуков"}
{"url": "https://trud.bg/%d0%b3%d0%be%d1%82%d0%b8%d0%b5-%d0%b4%d0%b5%d1%81%d1%82%d0%b5%d0%bd%d0%b5-%d0%ba%d0%be%d1%8f-%d1%82%d0%be%d0%b0%d0%bb%d0%b5%d1%82%d0%bd%d0%b0-%d0%bf%d0%be%d0%bb%d0%b7%d0%b2%d0%b0/", "text": "Либералната демокрация, наложена и поддържана в ЕС, има малко общо с разумната либерална идеология от XIX в., но има доста общо с комунизма в късното му съветско изпълнениеПо върховете на властта в Евросъюза и НАТО шестват все по-странни люде, чудновати, силно различни, сравнено с проебладаващите социално-психологически типажи в страните членки. Събрали се в Брюксел лидерите на тези страни да дирят пътища и средства за борбата с тероризма, а първите дами плъзнали по посещения в културни центрове.По време на едно от тях в музея на световно известния белгийски художник Рене Магрит решили да се снимат за спомен и показване в медиите. Кадрото несъмнено е обиколило света и хвърлило в потрес милиони зрители и читатели. С луксозно облечените дами цъфнал(а) и Готие Дестене, който има брак с премиера на Люксембург. Костюмиран(а), с вратовръзка, но щом се е строил със съпругите, ще да е откъм женската страна на кефа.Барабар Петко с мъжете, шегуват се по нашенско, а тук – барабар Готие с жените. Според повечето източници обаче архитектът играе мъжката роля в гей връзката. Коя ли тоалетна е посещавал хубавецът по време на разходката с дамите, че да стане ясно женен ли е или омъжена?Съществено е, защото не се касае за изолиран случай. Впечатлява очевидната тенденция в европейските страни във властта политтехнологично да се прокарват своеобразни личности. Със силно различно социално-психологическо поведение от широките народни маси, несъмнено и със силно различни в перспектива интереси. Джоана Сигурдардотир в Исландия влезе в историята и като първият премиер в света, с публично признание за хомосексуални наклонности. В Белгия Елио Ди Рупо стана първият гей премиер в Европа.Ако понечим да изброяваме министрите и кметовете в Евросъюза с призната нетрадиционна сексуална ориентация, на читателя ще му стане скучно. Още повече са онези, които са такива, но предпочели да останат без брак или да бъдат под прикритието на сключен хетеросексуален такъв. Споменатата Джоана Сигурдардотир е такъв пример преди в Исландия да узаконят гей браковете.И у нас своеобразните в политиката не изостават от европейската тенденция, имаме такива партийни водачи, министри, депутати и дори премиери. Ми няма да се излагаме пред чужденците, я! Ще достигнем и надминем най-напредналите в овластяването на сексуалните малцинства!Има и други показатели, по които усилено се стараем да ги догоним. По демографския например. Там лютата битка с популизма в политиката води до траен ръст на депопулацията в почти всички западни европейски страни. И ако някога тя е била като последица от епидемии, войни, стихийни бедствия и масова емиграция, днес като основна причина се очертава сривът на семейството като социален институт. Като най-доброто от хилядолетия място за оцеляване на човека, за създаване и отглеждане на деца.Като се хвърли поглед върху биографиите на лидерите на всички европейски страни, бързо се убеждаваме, че с редки изключения те са кривнали от дълбоко вкоренената традиция на човечеството и не са положили никакви усилия за продължението на рода си. Напротив, дали са обратен пример за населението в своите държави.Иди че се надсмивай над конспирологията! Очевидно се касае за процес, който е следствие на замисъл и настойчиво се стимулира. Деца нямат формално хетеросексуалните водачи на трите водещи в Евросъюза държави. Бездетни са Ангела Меркел в Германия, Тереза Мей във Великобритания и Еманюел Макрон във Франция. Същото важи за Марк Рюте в Холандия, Стивън Лофвен в Швеция и Паоло Джентильони в Италия. Самият шеф на Еврокомисията Жан-Клод Юнкер е в тази редица!Народите следват водачите си, духовните и цивилните си пастири. В резултат на личния пример на управниците, на подкрепата им за криво тълкуваните политкоректност, гейпарадизъм и мултикултурализъм. Европа се обезлюдява откъм носители на европейски дух и традиционни християнски ценности. Неизбежно нахлуват носители на други ценности и традиции. Очевидно за мнозинството разумни коренни европейци в държавите от Евросъюза протича ускорен процес на деградация на политическото водачество.Реакциите на населението спрямо политическата класа според социологическите сондажи са забележимо отрицателни. За повечето е ясно, че проблемите от различно естество се увеличават, а сегашните управници не са на ниво не дори да ги решават успешно, а просто да ги обозначат и подредят по значимост. Стабилността в Европа, продължила шест-седем десетилетия, се превърна в несигурност, а те се правят, че не я забелязват. Защото са необходими сериозни реформи, а те не могат и не желаят да ги подхванат. Всяка организация, която спре да изпълнява функциите си, започва да деградира.Либералната демокрация, наложена и поддържана в ЕС, има малко общо с разумната либерална идеология от XIX в., но има доста общо с комунизма в късното му съветско изпълнение. Преди всичко с месианските претенции за единствена правота и с методите да се прилага репресия под лозунгите за свобода и демокрация. Познава се по практиката да се търсят и издигат на ръководни позиции правоверни вместо способни и подготвени.Ето защо по наложените избирателни процедури, обслужващи „правоверните“ партии, гражданите неизменно получават повече от досегашното и после са недоволни и дори отвратени. От хората днешната доктрина предполага да загърбят обществото, а не да се освободят от властта, както някога е настоявала либералната идеология. Но за да се освободи от обществените си връзки и ангажименти, човекът неизбежно следва да се отдалечи от семейството, вярата си, от икономиката!Ето как подобно на комунизма днешният също извратен либерализъм се превръща в религия. Управниците един по един режат корените на европейската цивилизация, следователно и на европейските народи. Дървото олицетворява взаимодействието на трите фази на Времето – Минало, Настояще и Бъдеще. С прерязването на християнските корени например, се причинява загниването на ствола, на Настоящето, логично капят и листата от короната, олицетворяваща потомците, децата, внуците и правнуците – бъдещето ни.Логично е за такава операция да се изтласкват във върховете на властта представители на различните малцинства, а от политически безплодни хора няма как да се дочакат плодове. Става пределно ясно, защо всички други възможности се оказват популистки, нацистки, фашистки, еретически, а за носителите им много скоро ще започнат да искат някакви съвременни форми на публични auto da fe – актове на вярата със символични в началото изгаряния.У нас е набрала скорост и друга тенденция – все по-често и без друго малобройната челяд на първенците ни е изнесена или е на път да се изнесе в Америка или Западна Европа. Следват примера им много обикновени млади българи, бъдещето на България се изнася извън от небългарски управляваната ни родина. Същевременно тук вече се публикуват списъци на неправилни според непеошките „правоверни“ инквизитори медии и журналисти. Тенденцията все още може да се обърне, но с друг тип водачи, които ще дават други примери за подражание.", "date": "2017.06.05", "title": " Готие Дестене коя тоалетна ползва?\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb%d0%b8%d1%82%d0%b5-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%bd%d0%b5-%d1%81%d0%b0-%d0%bf%d1%80%d0%b5%d0%bc/", "text": "Катастрофиралите вчера мигранти са преминали през зелена граница, те категорично не са преминали с буса през българската граница. Това каза пред  директорът на „Гранична полиция” Светлан Кичиков.Това е станало на място, където все още предстои да бъдат изградени системите за по-добро наблюдение, инженерно-възпрепятстващото съоръжение, обясни директорът.юПо думите му тези хора са щели да бъдат заловени със сигурност на българската територия, защото задачата са службите е не само да ги възпират, а да унищожават тези канали, да стигнат до организатора.За жалост организаторите вече наемат непълнолетни лица да им вършат работа, тъй като всички знаят, че те не носят наказателна отговорност, допълни гл. комисар Кичиков.От началото на годината досега има 2054 опита на граждани на трети страни да навлязат на територията на България през българо-турската граница.От началото на годината у нас са задържани 52-ма организатори, които се занимават с превози, каза още Светлан Кичиков.Миналата година за същия период за 2016 г. е имало 19 147 опита за преминаване на границата, а тези, които са преминали и са задържани, са по-малко от 400, каза директорът на „Гранична полиция“.Голямата част от задържаните са хванати в района на самата граница.„Нашата цел е да противодействие на каналджийската дейност. Ако го задържим на самата граница, трудно бихме могли да стигнем до организаторите на канала. Ако ги предотвратим, това е временно прекъсване на тази нишка“, каза гл. комисар Кичиков.По думите му те стигат до организаторите, но въпросът е да съберат достатъчно годни доказателства, за да им бъде повдигнато съответното обвинение.Според системата, с която работят организаторите, заплащането за превоза е, ако бъдат придвижени от начална до крайна точка, там закъдето са си платили. Финалната точка обикновено е страна от Западна Европа.В някои случаи сумата варира до няколко хиляди евро на човек, за да може да премине през българска територия и да продължи през Западна Европа.Дават се едни огромни суми, за да бъде извършено това движение, коментира гл. комисар Кичиков.В Турция властите също предприемат такива мерки, които да ограничават движението на тези граждани така, че да не напускат тяхната територия и техните усилия със сигурност не са малки.Миналата седмица бяха задържани голям брой чужди граждани на турска граница, опитващи се да преминат на българска територия. Ние също подаваме сигнали и турските власти реагират адекватно, допълни гл. комисар Кичиков.Той не можа да каже каква част от тях са опасни, защото в този процес са ангажирани и други служби за сигурност, провеждат се беседи с тях и се преценява.Извънредното посещение на вътрешния министър Валентин Радев на границата при Малко Търново е било изненада и за него, обясни Кичиков.Заведоха го точно на съоръжението в района на Малко Търново, където е изградена новата част. Точно там оградата е двойна. Това е мястото, където е било срязано съоръжението и се започва да бъде затваряно, обясни директорът на „Гранична полиция“. Междувременно стана ясно, че част от мигрантите, пострадали при катастрофата, вече са разпитани.Започва да се изяснява картината относно тяхната самоличност, включително и на загиналите, съобщи пред  говорителят на МВР-Пазарджик Мирослав Стоянов.Разпитите ще продължат и днес като се търси отговор на въпросите как и откъде са влезли в страната ни. МВР чрез МВнР е влязло в контакт с дипломатическите представителства на съответните държави, от които са чуждите граждани.Относно катастрофата – предстои да бъде назначена авто-техническа експертиза, за да стане ясна причината за инцидента. Основната версия остава заспиване на шофьора зад волана, но не се изключва техническа неизправност или сблъсък с друго превозно средство.След като се възстановят и бъдат изписани от болницата, мъжете ще бъдат отведени в дом за временно настаняване на чужденци.", "date": "2017.06.05", "title": " Катастрофиралите мигранти не са преминали с буса през българската граница\t\t\t"}
{"url": "https://trud.bg/%d0%bf%d1%81%d0%b8%d1%85%d0%b8%d1%87%d0%bd%d0%be-%d0%b1%d0%be%d0%bb%d0%b5%d0%bd-%d0%bd%d0%b0%d0%bf%d0%b0%d0%b4%d0%bd%d0%b0-%d1%81-%d0%bd%d0%be%d0%b6-%d1%80%d0%be%d0%b4%d0%bd%d0%b8%d0%bd%d0%b8-%d0%b2/", "text": "Психично болен мъж и наркоман нападна с нож свои роднини в Благоевград. Инцидентът е станал рано сутринта в понеделник. Агресиралият мъж  нахлул в стаята на вуйчо си и вуйна си, докато те  спали.Започнал да крещи , а после да ги мушка  с нож където свари. 60-годишните му роднини са ранени предимно в областта на главите и ръцете, но са без опасност за живота. Настанени са в болница за наблюдение. А 38-годишният психично болен мъж е настанен в психиатричното отделение с помощта на полицията.Това не е първи случай на проява на агресия на болния, той и друг път е изпадал в подобни ситуации. Неговите близки са починали, затова и вуйчо му поел грижите за него. Николай П. е наркоман и впоследствие е развил и психично заболяване.", "date": "2017.06.05", "title": " Психично болен нападна с нож роднини в Благоевград"}
{"url": "https://trud.bg/%d0%bd%d0%b0%d0%b9-%d0%bc%d0%bb%d0%b0%d0%b4%d0%b8%d1%8f%d1%82-%d0%ba%d0%bc%d0%b5%d1%82-%d0%bd%d0%b0%d0%bc%d0%b5%d1%80%d0%b8-%d0%b2%d1%80%d0%b5%d0%bc%d0%b5-%d0%b7%d0%b0-%d1%81%d0%b2%d0%b0%d1%82%d0%b1/", "text": "Най-младият кмет у нас Гьокхан Реджеб/23г./, който ръководи шуменското село Коньовец, намери време да вдигне сватба с любимата си Сабрие. Двамата се врекоха във вечна вярност и ознаменуваха брака си с голямо празненство в събота. Тържеството логично събра на първата им семейна трапеза в механа край Шумен много кметове на населени места от региона, които са приятели и съветници на Гьокхан.Както „Труд“ писа, студентът от Шуменския университет „Еп.Константин Преславски“ беше избран още на първи тур и седна в кметския стол на село Коньовец. То е село от 36 г., създадено е от пришълци, които работят в конезавод „Кабиюк“.Миналата година Гьокхан се сгодил и с красивата му избраница си разменили пръстени. Отложили сватбата за след година, заради многото отговорности. Селският кмет е търсен за всичко от местните хора – доверяват му се за проблеми и до това той да ги бракосъчетава, въпреки крехката си възраст. Снимка Фейсбук", "date": "2017.06.05", "title": " Най-младият кмет намери време за сватба"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bd%d0%b0-%d1%82%d1%83%d1%80%d1%86%d0%b8%d1%8f/", "text": "Обезценяването на лирата се очаква да повиши потребителските цени и да понижи покупателната способност на населениетоПрез първите месеци на 2017 г. коефициентът на безработица достига 12,6%Турция е следващата балканска страна, която ще разгледам. Тя се отличава от останалите представители на региона по значително по-голямото си население и територия, която обаче не се намира само на полуострова. Доходите в страната са все още ниски спрямо развитите икономики. Така през 2015 г. доходът на човек според паритета на покупателната способност е 52% от средния за Европейския съюз. Освен това страната е член на Организацията за икономическо сътрудничество и развитие и на Г-20, тъй като икономиката й се нарежда на седемнадесето място в света.Периодът след 2000 г. е много успешен за турската икономика. Макроикономическата и фискалната стабилност дават възможност за нарастване на заетостта и доходите. Турция се нарежда сред страните в горната част на средните за света доходи на човек от населението. Освен това протича процес на урбанизация, отваряне на икономиката за търговия и инвестиции, хармонизиране на част от законодателството с това на ЕС и подобряване на достъпа до публични услуги. Така икономиката е достатъчно гъвкава, за да се възстанови бързо от Глобалната финансова криза.След 2012 г. обаче развитието се забавя. Нормата на безработица се повишава, доходите на човек от населението нарастват бавно, а реформите губят фокуса си върху икономическия растеж. Ситуацията в ЕС, терористичните актове и потоците от бежанци изискват промяна в икономическата и социалната политика. Отражението върху туризма и чуждестранните инвестиции е негативно, местните частни инвестиции масово се отлагат, а възможностите за износ са ограничени. Обстановката се усложнява от политическата нестабилност, опита за преврат и реакцията на властите. Така икономиката е под потенциала си и се очаква това състояние да се запази през следващите години.Население и демографски процесиЕдно от основните предимства на турската икономика е тенденцията населението на страната да се увеличава бързо. Към началото на 2016 г. то достига 78.7 млн. души. Така спрямо началото на века то нараства с приблизително 14 млн. души. Раждаемостта е висока – 16.9 на хиляда, а естественият прираст е 11.8 на хиляда. Нетната миграция, дори при абстрахиране от бежанската вълна, също е положителна. Средната възраст е ниска – 31.1 години, при 42.6 години в ЕС. Относителният дял на населението до 14-годишна възраст е 24%, докато това над 65-годишна възраст е едва 8.2%, въпреки че се увеличава през последните години. Очакваната средна продължителност на живота е 78.2 години и тенденцията е тя да се увеличава.Проблемите в образователната система са една от пречките пред потенциала на турската икономика. Индикатор за това са резултатите от PISA, който представлява програма от тестове за международна оценка на учениците. В сравнение с резултатите от предходното проучване (44-то място) Турция вече изостава до 49-то място от 72 страни. Изследването се отнася до способностите на учениците на 15-годишна възраст в областта на науките, математиката и четенето. Около 31.2% от подложените на теста ученици в Турция се представят под средното ниво, докато при най-добре представящите се страни този дял е приблизително 10%. Проблемите вероятно ще се подсилят поради масовото уволнение на преподаватели в университетите и училищата след опита за преврат.Текущо състояниеТемпът на реален растеж на брутния вътрешен продукт се забавя значително през 2016 г. до 2.9% след 6.1% през 2015 г. Негативен принос за това има третото тримесечие на годината, когато турската икономика се свива на годишна база. Растежът на частното потребление и износа в края на годината допринасят за известно съживяване. Дефицитът по текущата сметка се разширява през 2016 г. поради резкия спад на приходите от туризъм, докато по финансовата сметка се регистрира изтичане на капитали заради нарасналата несигурност и влошеното състояние на местната икономика и на външната среда.При заетостта се регистрира леко подобрение, но безработицата се покачва след 2012 г. През 2016 г. коефициентът на безработица достига 10.9%, но негативната тенденция продължава през първите месеци на 2017 г., като през февруари стойността на този показател е вече 12.6%, т.е. с 1.7 процентни пункта по-висок отколкото съответния месец на предходната година. Подобно развитие се наблюдава и при младежката безработица, която показва почти идентична тенденция и стойности както по време на финансовата криза.Динамичното развитие на туризма след 2000 г. го прави един от най-важните отрасли на турската икономика. Така относителният дял на страната достига над 3% от броя пристигащи туристи за света като цяло. Общият брой туристи и приходите от туризъм се увеличават с около 2.5 пъти след 2003 г. През 2014 г. страната посреща 41.4 млн. туристи, докато приходите от туризъм достигат рекордните 34.3 млрд. долара. През 2015 г. броят на туристите леко се повишава, докато приходите се понижават. Въпреки това през тази година туризмът генерира приблизително 3.7% от БВП и 13% от общите приходи от износ. Освен това директната годишна заетост е около 600 хил. работни места (приблизително 2.3% от общата), докато непряко се поддържат още около 1 млн. работни места.Ситуацията през 2016 г. се променя значително. Терористичните актове, вътрешната политическа нестабилност, както и влошените отношения с Русия поради инцидента в Черно море, са факторите за сериозен спад в туризма. Броят на туристите намалява с над 10.2 млн. души спрямо предходната година (-24.6%), докато приходите се понижават с над 9.3 млрд. долара (-29.7%). През първите девет месеца на годината броят на туристите от ЕС се понижава с около 30% на годишна база, докато ограниченията от страна на Русия върху чартърните полети и пътуванията намаляват туристите за Турция с над 2/3.Парична политикаПаричната политика на централната банка на Турция е насочена към поддържане на стабилност на цените и на финансовите пазари и институции. Ценовата стабилност е дефинирана като годишна инфлация от 5% с граници на колебание от 2 процентни пункта. Валутният курс е оставен да плава свободно. В резултат от относително високата цел за инфлацията и реализиране на по-висока действителна инфлация спрямо целевата се регистрира трайна тенденция за обезценяване на турската лира. От 2012 г. нататък неизменно централната банка не постига целта си за темпа на инфлация дори при дефинирането й в широка граница от 4 пр. пункта.През 2017 г. се регистрира допълнително ускоряване на инфлацията, като през април тя достига 11.9% на годишна база. Факторите за това са покачването на цените на енергийните ресурси на международните пазари, обезценяването на турската лира и лошата местна реколта поради неблагоприятни метеорологични условия.Обезценяването на лирата се очаква да допринесе допълнително за повишаването на потребителските цени и за понижаване на покупателната способност на населението. От друга страна финансовото състояние на предприятията може да се влоши поради наличието на задължения в чуждестранна валута, което ще повлияе негативно върху частните инвестиции. Централната банка реагира на тази тенденция със затягане на паричната политика чрез повишаване на основните лихвени проценти, но това може да има задържащ или отрицателен ефект върху потреблението въпреки запазването на по-висока от целевата инфлация.Фискална политикаТурция провежда политика на умерени бюджетни дефицити. В резултат от това равнището на държавния дълг през последните години не надвишава 35% от БВП. Правителството обаче предприе фискална експанзия през 2016 г. в опит да не допусне спад на икономиката, което разшири дефицита до 2.6% от БВП поради по-високите разходи. Тази политика продължава и през настоящата година за сметка на увеличени публични инвестиции и данъчни облекчения, което ще бъде фактор за нарастване на държавния дълг, но все още в управляем размер.През последните години Турция разчита на развитието на инфраструктурата чрез публично-частно партньорство. Размерът на инвестициите след 2010 г. се увеличава над пет пъти най-вече в секторите транспорт, енергетика и здравеопазване, за които и законодателството е по-благоприятно. Държавните гаранции по тези проекти обаче представляват потенциална опасност пред публичните финанси в по-дългосрочен период.Среда за бизнес и регулацииСпоред класацията на Световната банка за правене на бизнес средата в Турция не е особено благоприятна. През 2017 г. страната се нарежда на 69 място от 190 икономики, като се премества с 6 места надолу спрямо предходната година. Предимствата на регулаторната уредба са при защитата на миноритарните инвеститори и при прилагането на договорите. Недостатъците са свързани с плащането на данъците, процедурите при несъстоятелност, получаването на разрешителни за строеж, достъпа до кредити, започването на бизнес. През последните години са предприети действия за намаляване на броя действия и разходите на време и средства за спазването на отделните регулации, но Турция все още изостава в повечето области спрямо страните от региона.Експертите от МВФ очакват запазване на относително нисък растеж поради продължаващата политическа и икономическа несигурност. Основните фактори, които подсилват несигурността, са свързани с прехода към президентска система след референдума, бъдещето на отношенията с Европейския съюз, напрегнатата ситуация в югоизточната част на страната и конфликтите с някои от съседните азиатски държави. Поради това е необходимо възстановяване на доверието на бизнеса, опростяване на регулациите, облекчаване на административни процедури и повишаване ефективността на правораздавателната система. Трудовият пазар трябва да стане по-гъвкав, което ще допринесе за подобряване на конкурентоспособността на икономиката.", "date": "2017.06.05", "title": " Икономиката на Турция"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82/", "text": "Аз съм експерт и не съм обвързан с никоя партия. Така описва себе си новият министър на икономиката Емил Караниколов. За поста ме предложи Волен Сидеров, но иначе съм работил предимно с ГЕРБ. Премиерът Бойко Борисов ме прие добре, ние се познаваме още от Столичната община, допълва той. Признава обаче, че е защитил правото да оглави Министерство на икономиката с презентация, която изнесъл пред Волен Сидеров и ръководството на Атака. В нея изложил подробно какво смята да прави по време на мандата.Емил Караниколов е завършил финансов мениджмънт и право в Университета за национално и световно стопанство. Професионалната си кариера започва в общинското предприятие “Туристическо обслужване”. По-късно работи като юрист-консулт в Столична община, а след това е сътрудник в кабинета на заместник-кмета по “Координация и контрол, обществен ред и сигурност” Юлия Ненкова. За около 7 месеца става директор на специализирана администрация в областна управа София-град, а последните седем години оглавява Агенция за приватизация и следприватизационен контрол.Държавата е инвестирала много в мен. Започнах да работя на 18 години, като служител по предпечатна подготовка, а на 23 постъпих в общинската администрация, разказва икономическият министър.И допълва, че е имал възможността да се учи от едни от най-големите професионалисти – сегашния председател на Комисията за защита на конкуренцията Юлия Ненкова и бившия секретар на Министерския съвет Росен Желязков.И въпреки че беше главен приватизатор в държавата като шеф на ресорната агенция, първото му решение като министър беше да предложи промени в закона, с които да спре продажбата на дялове от държавните дружества.Приватизацията в България беше изключително грешна и това е една от причините да сме бедни, смята Караниколов. И твърди, че начинът на създаване на работно-мениджърските дружества (РМД) е един от основните проблеми. Причината – РМД-тата имали предимство при приватизацията, защото са можели разсрочено да покриват 90% от инвестицията, докато другите купувачи е трябвало да вадят парите наведнъж.Другият проблем, според него, е била възможността да се сключват анекси към приватизационни договори, с които е можело да се отменят инвестиции.Вече е изчерпан ресурсът на държавата за приватизация. Идеята е оттук нататък дружествата, които са останали и съществуват вече над 20 години, да продължат да се развиват, смята икономическият министър.Той посочва три приоритетни области в своя мандат. Първо – анализиране на административните пречки пред бизнеса, на чиято база ще се предложат нормативни промени. Започнали сме преглед на 180 регулации на бизнеса, които са към Министерството на икономиката, посочи Караниколов. И даде пример – за да направите преустройство на апартамент, документите, които се искат са същите, колкото да построите 5-етажна сграда.Друг ангажимент на ведомството ще е придвижването на проектите, свързани с инвестиции, в това число и въвеждането на принципа на мълчаливото съгласие.Третият му приоритет е повишаване на капитала на Българската фондова борса и търговията през нея. Категоричен е, че няма да прави смени в бордовете на държавните дружества, освен ако някъде няма пълно неизпълнение. Нещо повече смята, че те трябва да бъдат намалени. Има бордове с 5 човека управителен орган и трима администрация – това не е редно, дава пример Караниколов.И като доказателство върна старото ръководство на Държавната консолидационна компания (ДКК), което служебният министър на икономиката Теодор Седларски се опита да смени, но не успя заради оспорване в съда.Намали от петима на трима членове и бордът на директорите на Национална компания “Индустриални зони” (НКИЗ).Министърът даде заявка, че ще следи изкъсо структурите към ведомството. Още в първите дни на поста разпореди започването на интензивни проверки на язовирите в цялата страна. А по-късно поиска изготвяне на подробен доклад за състоянието на затворените уранови мини, след като излязоха данни за наличие на уран в питейната вода на няколко града. Обича книгитеЗа личния си живот Емил Караниколов не обича да дава информация. Знае се, че е женен и има две дъщери – Андреа, на 7 години, и Ема – на 4. Живее със семейството си в апартамент в столичния квартал “Изток”.Предпочита да чете вместо да спортува. Но не отказва да кара колело в Борисовата градина с дъщерите си. Любимото му стихотворение е ,,В окопа” на Иван Вазов, защото, по думите му, добре описва проблемите на Балканите. За негоОпитен юристЕмил Караниколов е опитен юрист в областта на приватизацията, 10 години се занимава с това. Най-важното нещо, което трябва да направи Министерството на икономиката, е да ускори процеса по намаляване на административната тежест, да осигури по-прозрачна бизнес среда с по-малко бумащина, разрешителни и съгласувателни режими. Изключително подготвенТова е един изключително подготвен, интелигентен и действен човек и затова заложих на него, да изпълнява ролята на министър на икономиката. Знам, че той ще свърши работа. Като човек той е изпълнителен и почтителен и няма да се възгордее от това, че е министър. Очакваме да решава проблемиРаботодателите очакваме от него да работи за подобряване на бизнес средата у нас. Сред основните ни цели са намаляване на административните прегради, което ще доведе и до по-голям ръст на икономиката. Трябва да бъде адвокат на бизнесаМинистерството, което той оглавява, е много сложно. Въпреки че съм от опозицията, му пожелавам успех, защото все пак съм и представител на бизнеса, а той има нужда от стабилно управление. Моят съвет е да бъде адвоката на българския бизнес в правителството.", "date": "2017.06.05", "title": " Емил Караниколов – Експертът"}
{"url": "https://trud.bg/%d0%bd%d0%b0%d0%b4-33-000-%d1%84%d0%b0%d0%bb%d1%88%d0%b8%d0%b2%d0%b8-%d1%81%d1%82%d0%be%d0%ba%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bb%d0%b8-%d0%b7%d0%b0-%d0%bc%d0%b5%d1%81/", "text": "Над 33 000 фалшиви стоки са задържали за месец митнически служители на пристанище Варна, съобщават от Агенция „Митници“.Митически служители от Митница Варна задържали през месец май 33 709 артикули по съмнения, че са фалшиви. При всички осем случая пратките са пристигнали с контейнери от Китай. Сред задържаните стоки са детски играчки, плажни принадлежности, каски, куфари, раници, пласки (джобни бутилки за алкохол), запалки, както и голямо количество детски играчки, носещи словни наименования и фигуративни изображения с надписи и лога на Disney, Marvel, Hello Kitty, Yu-Gi-Oh, Minions, Sponge Bob, Jack Daniels, Lego, Monster Energy, Transformers, BMW, Porsche, Mercedes Benz, Audi, Chanel, Gucci и Louis Vuitton.Артикулите са задържани в съответствие с Регламент (ЕС) № 608/2013 на Европейския парламент и на Съвета.Трима от маркопритежателите вече са потвърдили, че задържаните стоки, носещи техни марки, са фалшиви и подлежат на унищожаване.", "date": "2017.06.05", "title": " Над 33 000 фалшиви стоки са задържали за месец митнически служители на пристанище Варна"}
{"url": "https://trud.bg/%d1%85%d0%b2%d0%b0%d0%bd%d0%b0%d1%82%d0%b8-%d0%b2-%d0%ba%d0%b0%d0%b4%d1%8a%d1%80-%d0%b7%d0%b0%d0%bf%d0%b8%d1%81%d0%ba%d0%b8-%d0%bd%d0%b0-%d0%b4%d0%b5%d1%82%d0%b5%d0%ba%d1%82%d0%b8%d0%b2-%d1%80%d0%b0/", "text": "Един от нападателите на „Лондон бридж“ най-вероятно е бил известен на антитерористичните власти със своите ислямистки възгледи, съобщи Daily mail. Това се вижда от записки на ръка върху тетрадка на детектив, уловени в кадър.27-годишният джихадист даже е бил сниман в телевизионен репортаж да развява знаме на ИДИЛ в лондонски парк.Рано тази сутрин са били извършени още арести във връзка с атентата на два адреса – в Нюхам и в Баркинг, съобщиха от полицията. Задържани са 12 души на възраст между 19 и 60 години, един от тях по-късно е бил освободен.Властите обявиха, че тримата нападатели са идентифицирани, но засега няма да обявяват самоличността им.Eдин от нападателите в Лондон участвал в документален филм за джихадисти, заснет от британския Канал 4, разкриват анонимни източници на в. „”. Смята се също, че се опитал да стигне до Сирия, но не успял. Тази информация не е потвърдена от официалните власти. Мъжът е заснет във филм, озаглавен „Джихадистът от съседната врата”, който проследява гостуването на двама ислямистки проповедника в Лондон.Предполагаемият терорист е работил за лондонския транспортен оператор „Ти Еф Ел”, както и в клон на веригата за бързо хранене „Кей Еф Си”. Според роднини мъжът се опитал да отиде в Сирия, за да се включи във войната там, но бил разубеден от семейството си. Жена му била бременна по това време и той се разколебал.Филмът „Джихадистът от съседната врата” е едногодишно разследване под прикритие, което беше излъчено през януари тази година. Предполагаемият атентатор е заснет на събитие на Мохамед Шамсудин, спорен ислямистки проповедник. В документалния филм присъстват и кадри как Шамсудин и предполагаемият атентатор се молят пред знаме на „Ислямска държава”. При заснемането на филма двамата мъже са били задържани за около час от полицията, но знамето не било открито. При своя лекция в Лондон Шамсудин заяви, че „Шериатът идва във Великобритания” и че „черното знаме ще се вее над „Даунинг стрийт 10”.", "date": "2017.06.05", "title": " Хванати в кадър записки на детектив: Един от нападателите на „Лондон бридж“ е бил известен на властите\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b8-%d1%86%d0%b0%d1%80%d1%8f%d1%82-%d0%b4%d0%b8%d1%81%d0%ba%d1%83%d1%82%d0%b8%d1%80%d0%b0%d1%82-%d0%b5/", "text": "Борисов, Станишев, Сакскобургготски  и вицепрезидентът Илияна Йотова участват в дискусия за европейското бъдеще преди председателството на България на ЕС.Премиерът Бойко Борисов и още двама бивши премиери – Симеон Сакскобургготски и  Сергей Станишев, който е и президент на ПЕС са лектори на дискусия на тема „Европа отново на път“.Преди да бъде даден старт на форума всички присъстващи запазиха едноминутно мълчание в памет на загиналите жертви при поредния атентат в Лондон.", "date": "2017.06.05", "title": " Борисов, Станишев и царят дискутират европейското бъдеще на България"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%b2%d0%b5%d0%b4-%d0%bd%d0%b0%d0%b1%d0%b8-%d1%87%d0%b8%d1%81%d1%82%d0%b0%d1%87%d0%ba%d0%b0/", "text": "Пиян швед наби чистачка в курорта Слънчев бряг. Жената, която е на 63 години, е с наранявания в областта на долната челюст, съобщиха от полицията.53-годишният Г.С. бил отседнал в хотела в комплекса. Най-вероятно бил пиян, внезапно станал агресивен и докато жената чистела, минавайки край нея, я ритнал в главата. След жестокия удар от чужденеца, чистачката загубила съзнание.Г.С. е задържан за 24 часа. По случая е образувано бързо полицейско производство.", "date": "2017.06.05", "title": " Пиян швед преби чистачка в Слънчев бряг"}
{"url": "https://trud.bg/13-%d1%82%d0%b5-%d0%bc%d0%b8%d0%bd%d1%8c%d0%be%d1%80%d0%b8-%d0%b2-%d1%80%d1%83%d0%b4%d0%bd%d0%b8%d0%ba-%d0%be%d0%b1%d1%80%d0%be%d1%87%d0%b8%d1%89%d0%b5-%d0%bf%d1%80%d0%b5%d0%ba%d1%80%d0%b0%d1%82/", "text": "От 1 юни 17 работници отказаха да излязат от галериите на 350 м под земята заради поредното забавяне на техните заплати и ваучери за храна. В понеделник сутринта бунтът под земята продължиха 13 работници, но с пристигането на Мая Манолова те бяха изведени навън и за тях беше потърсена лекарска помощ.На място пристигна и окръжният прокурор на Добрич Пламен Николов.Държавното обвинение е получило за първи път документацията от концесионера на мините „Евроманган“ и ще бъде извършена проверка между декларираното количество руда и изнесеното от галериите. Междувременно министърът на енергетиката Теменужка Петкова съобщи, че временно се прекратява концесията на рудника, а нейният заместник Жечо Станков трябва да връчи заповедта за временно спиране на концесията на представителите на фирмата.Преди близо два месеца миньорите също протестираха и тогава отново омбудсманът Мая Манолова беше при тях.Работниците алармираха сега, че нито една точка в подписания на 23 април т.г. договор с работодателя не се спазва. „Евроманган“ дължи на миньорите 205 000 лв.за заплати и ваучери.", "date": "2017.06.05", "title": " 13 -те миньори в рудник „Оброчище“ прекратиха своя бунт под земята\t\t\t"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b8%d1%86%d0%b0-%d0%bf%d0%be%d0%bc%d1%80%d1%8a%d0%ba%d0%bd%d0%b0-%d0%b7%d0%b0%d1%80%d0%b0%d0%b4%d0%b8-%d0%b0%d0%b4%d0%b0-%d1%81-%d0%ba%d1%83%d1%87%d0%b5%d1%82%d0%b0/", "text": "Хора живеят на „Марс“, пазаруват на „Венера“, пият кафе в „Галактика“На фона на масовото обезлюдяване на селата, Звездица е притегателна сила за млади хора, бизнесмени и предприемачи. Най-космическото село у нас наброява вече 3 хиляди души, но само половината са с административна регистрация тук.„Живея на „Марс”, пазарувам хляб на „Венера”, но си пия кафето на „Галактика”. Ежедневните реплики в красивото варненско село са предизвикани от имената на улиците му, назовани на звезди и планети. Обаче местните са в шок заради разкрития, свързани кучешкия Освиенцум – онзи ад за отглеждане и нелегална търговия с кучета, за който не спира да се говори. Медиите посочиха, че мястото му е в землището край Звездица. А тук не са и подозирали какво се случва с четириногите, защото живеят мирно и тихо – междузвездни войни не се водят, кражби и инциденти не са ставали.„Доста проверки сме правили с органите на реда по сигнали, но удряха на камък. Стените на кучкарника са високи, има камери, пиле не може да прехвръкне, а животните изчезваха от там яко дим при всеки опит да се влезе вътре”, каза кметът на селото Николай Йорданов, който е бивш полицай. Думите му бяха потвърдени след успешното разбиване на развъдника със съдействието на евродепутата Емил Радев от окръжния прокурор Владимир Чавдаров. Тогава стана ясно, че за кучкарника са подавани стотици сигнали, полицията е правила проверки, но собственикът все успявал да се спаси.„Действал е конспиративно, вероятно и с протекции на служители от контролните институции”, посочи обвинител №1 във Варна. Скандалният собственик на развъдника не е местен човек, но с незаконната си дейност и нечовешка жестокост спрямо гладните и завързани с вериги четириноги потресе цяла България, която ще продължи да го свързва със селото, ядосват се жителите му. Много от тях вече се включват в подписката, която се организира с искане до прокуратурата за съд и най-тежко наказание за собственика на концлагера за кучета.В Звездица са свикнали да вдигат красиви къщи, да изграждат китни дворове и да живеят в хармония с невероятната природа – селото е между морето, Варненското езеро и Момино плато, чиято надморска височина стига 205 м. Веднага след табелата на селото човек попада сякаш в друга вселена. Кметът с няколко души е разчистил тази пролет от храсти и треви пътя до там, поставени са отражателни ленти на близките дървета, за да очертават маршрута и да не стават катастрофи.„Личен контакт и личен контрол”, е принципът на младия управник, който е и местният лидер на ГЕРБ.На улица „Калисто”, където живее местният арт елит, 65–годишният Петър Великов е превърнал двора си в алпинеум с речни и морски камъни, които е събирал и редил фигури с тях. Визията на ботаническата градина, както я нарича стопанинът й, се запазва през цялата година с красиви цветя и дървета. След повече от три десетилетия като докер на пристанище Варна бай Петър, вече пенсионер, е вдигнал къщата си в селото, за да се радва на красивата панорама и чистия въздух тук.На „Калисто” се е разположила Задругата на майсторите, но един по един местните занаяти осиротяват. Майсторът на бъклици се разболял, на керамиката – остарял, а бъчварят починал. Продължава да твори изкусният иконописец Лазар Калинов, брат на скулптора и художник Ставри Калинов . Селото има и дама художничка, поетеса и преподавателка в Националното училище по изкуствата във Варна. В Звездица живее почетният консул на Израел проф. д-р Красимир Методиев, който има издадена стихосбирка „Опит за поезия във време на проза”.Атрактивна и забележителна е къщата-дърво на известния морски бизнесмен и колекционер на ретроколи Георги Бонин. Той е и сред най-щедрите дарители в селото, където всички до един помагат – с лептата, или с труда си. За храма на „Св.Иван Рилски”, който е покровител на селото, осигурили половината от парите за ремонт по проекта „Красива България”, а другата половина събрали звездичани.Селото непрекъснато се застроява. В момента се вдигат поне 20 нови къщи, като прибавя към себе си и нови селищни образувания, които попадат в регулация, появяват се и нови улици. И за тях ще има имена в духа на тукашната традиция, нали астрономите откриват все нови звезди и планети, спокоен е кметът Йорданов.Досега с решение на ОбС във Варна са назовани 28 улици. Ред за именуване чакат още десетина в местността „Летище” – от другата страна на магистралата. Жителите й дават предложения, свързани с космоса и авиацията –като „Дирижабъл”, „Братя Райт”, както на името на първия български военен пилот Радул Милков и др. В селищно образувание „Под селото” улиците носят имената „Млечен път”, „Северно сияние”, „Луна”, Голяма и Малка мечка, „Кентавър”, „Персей”, „Уран” и др.Главната улица се казва „Феникс”, а големият площад, на който е кметството, е „Галактика”. В момента се изработват по поръчка табелите с наименованията, за да се подновят старите.На улица „Сатурн” стои и бившото й име „улица №13”. В селото живеят и доста чужденци. Двама братя от Казахстан са купили парцели, за да строят къщи тук. Терените се продават средно по 30 евро на кв. м, кандидатите да се заселят се увеличават непрекъснато. Има булки от Латвия, Русия, кметът на селото е довел съпруга от Грузия, където бил представител на „Нестле”.В Звездица е останал да живее и англичанинът Дейвид. При това разширение, елмощностите няма да стигнат и трябва да се сменят трафопостовете, казва Николай Йорданов. Готов е техническият проект за канализация, но трябва да бъде одобрен от ОбС. Сега домакинствата карат на септични ями и локални пречиствателни станции. Вода има, но може и тя да стане дефицит при това нашествие на все нови пришълци . Край селото има и древни чешми, някои останали от времето на траките.В селото няма безработни- препитание дават цеховете за пакетиране на кафе, за производство на щори, туршия, а наоколо има богати лозови масиви. Кметството има бюджет за тази година от 54 000 лв., но община Варна и кметът Иван Портних помагат при възникнали проблеми и неотложни нужди. 120-130 ученици пътуват с градския транспорт до Варна, а при новата организация ремонтът на Аспаруховия мост не създава толкова задръствания, както беше миналата година.Старото име на Звездица е Кьоклуджа, което означава корен. Неизвестни някога кръстници са дали сегашното име на селото, вярвайки в пътеводната си звезда за по-добър живот и то е преименувано на 26 февруари 1889 г. Истина е, че се намира на най-високото място край морето, по-близо до звездите и светлините му се виждат да блестят дори от Варна, която е на десетина километра. Идеята за именуване на улиците на звезди и планети хрумнала на бившия кмет Никола Николов, който се консултирал с астрономите от варненската обсерватория „Николай Коперник”.", "date": "2017.06.05", "title": " Звездица помръкна заради ада с кучетата\t\t\t"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd-%d1%81%d0%b0%d0%ba%d1%81%d0%ba%d0%be%d0%b1%d1%83%d1%80%d0%b3%d0%b3%d0%be%d1%82%d1%81%d0%ba%d0%b8-%d0%b5%d0%b4%d0%b8%d0%bd%d1%81%d1%82%d0%b2%d0%be%d1%82%d0%be/", "text": "След броени месеци Вие ще застанете начело на най-смисления съюз в света. България ще председателства в тежки и решителни моменти за бъдещето на Европа. С тези думи се обърна към премиера Бойко Борисов Симеон Сакскобургготски, министър-председател на България (2001-2005), по време на дискусията „Европа отново на път“.По думите му за пръв път от Втората световна война единството на Европа е поставено на карта. „Европа или ще бъде обединена или въобще няма да я бъде. Всички заедно трябва да запазим и изградим бъдещето на ЕС, така че следващото поколение да живее по-добре.“, категоричен бе Сакскобургготски.„Аз съм роден преди 80 години – с цяло поколение преди ЕС. Затова ще разберете, че аз съм от хората, за които ЕС не е даденост или нещо, което е на готово. Моето поколение живя разделено в Европа – от войни, политика и „Желязната завеса“. Но появата на този съюз направи Европа общност от хора с еднакви съдби и еднакви мечти“, заяви Н. В. Симеон Сакскобургготски. „Днес е важно не просто да се протестира срещу, а да кажем ние с какво можем да допринесем за оцеляването на съюза и неговите ценности“, допълни той. „Няма да допуснем ЕС да се разпадне, напротив – всички заедно трябва да го запазим и изградим така, че следващите поколения да живеят по-добре, по-щастливо у дома – в една обединена Европа“, каза още той. „Логото, което стои пред нас – „Европа отново на път“ е в нашите ръце“, допълни Сакскобургготски.Форумът започна с минута мълчание в памет на жертвите на терористичните атаки в Лондон.", "date": "2017.06.05", "title": " Симеон Сакскобургготски: Единството на Европа е поставено на карта"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b8-%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%be-%d1%82%d1%80%d1%8f/", "text": "Страната ни задължително трябва да влезе в еврозоната – това сме го записали в и договора за присъединяване. Ако не искаме да бъдем втората скорост на Европа, трябва да влезем в еврозоната, защото след това, което се случи в Гърция, е нормално всички държави да пазят парите си.Това заяви премиерът Бойко Борисов в речта си на дискусията „Европа отново на път“, организирана от президента на ПЕС Сергей Станишев.Бившият премиер и лидер на БСП обясни, че след излизането на Великобритания в ЕС за следващата финансова рамка от 7 години бюджетът на съюза ще бъде със 70 млрд. евро по-малко. Той не изключи възможността да се увеличи членският внос на държавите.Европейският съюз трябва да се защитава със своя отбрана като цяло, каза още Борисов. Каква е Европа в момента? Ние свикнахме някак си с новините. Ако направя една справка – аз съм написал 20-30 съболезнователни адреса само в последните месеци. Чудим се какво да напишем в тях. Всяка сутрин се събуждаме и дали в Лондон, дали в Афганистан, дали на друго място – десетки убити и ранени. И се въртим около средствата и не си говорим за причините, които не са удобни политически. А то е толкова ясно, докато върви надпревара за въоръжение. Изведнъж стана модерно да говорим колко пари – в милиарди евро и долари да се отделят за въоръжение.Само преди 25 години каква радост беше, когато се говореше за разоръжаване, за намаляване на бюджетите за отбрана. Вместо ЕС да каже – добре, защо не си направим обща европейска армия. Какво по-просто от това? Имаме единни решения. Колко танка има Германия, Франция, България – дали са ни нужни поотделно на всички тези държави? Европейският съюз трябва да се защитава със своя отбрана като цяло“, обясни премиерът.", "date": "2017.06.05", "title": " Премиерът: България задължително трябва да влезе в еврозоната\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%88%d0%be%d1%84%d1%8c%d0%be%d1%80%d0%b8-%d0%b7%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%bd%d0%b0%d1%80%d0%ba%d0%be%d1%82/", "text": "Полицейска операция по линия на Eвропейската мрежа на службите на Пътна полиция (TISPOL) срещу употребилите алкохол, наркотични или упойващи вещества водачите на моторни превозни средства започва от днес на територията на Европейския съюз. В операцията се включва и  страната ни, съобщава пресцентърът на МВРТя ще продължи до 11 юни, а основната й цел е шофьорите да осъзнаят последствията, които биха причинили, управлявайки колите си след употреба на алкохол или наркотични вещества. Една от трите основни причини за възникване на тежки инциденти по пътищата на Европа, с голям брой жертви, е управлението на МПС, след употреба на алкохол, наркотици или други упойващи вещества. Гражданите на всички държави членки на организацията, изразяват силно безпокойство от нарастващия брой водачи, качили се след употреба на алкохол или под въздействието на упойващи вещества.По време на проверките на територията на страната пътните полицаи ще извършват проверки и за валидна задължителна застраховка “Гражданска отговорност” на автомобилите.", "date": "2017.06.05", "title": " Проверяват шофьори за алкохол, наркотици и упойващи вещества\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b0-%d1%80%d0%be%d0%b6%d0%b4%d0%b5%d0%bd%d0%b8%d1%8f-%d1%81%d0%b8-%d0%b4%d0%b5%d0%bd/", "text": "Българският премиер Бойко Борисов ще бъде на официално посещение в Турция на 13 юни, когато е рожденият му ден.В Анкара той ще се срещне с президента Реджеп Ердоган и с премиера Бинали Йълдъръм.Основен акцент в разговорите се очаква да бъде бежанската криза.", "date": "2017.06.05", "title": " Борисов при Ердоган на рождения си ден"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%bf%d1%80%d0%b5%d0%bd%d0%b5%d1%81%d0%be%d1%85%d0%b0-%d1%86%d0%b2%d0%b5%d1%82%d1%8f%d1%82%d0%b0-%d0%be%d1%82-%d1%83%d0%bb%d0%b8%d1%87%d0%bd%d0%b8/", "text": "Любители на цветята в Търговище подеха истинска война с красивите растения в градските градини, превръщайки ги в безплатен източник за разкрасяване на балкони и дворове. Няколко пъти вече тази година буквално опоскват цветята и от общинското предприятие „Флора” се налага да възстановяват многократно откраднатите растения.Последното унищожаване е в градините пред драматичния театър, където за първи път бяха засадени ароматни шибои. Изкушени от красивите и дъхави цветя, хората стремглаво изтръгвали стотици растения. Същите набези са станали практика и при саксиите, закачени високо на уличните стълбове. В тях има изящни сакъзчета и каскадни петунии. Те изкушавали дори мъже да влачат столове по улиците, за да стигнат саксиите и да скубят с корени цветята, за да ги пренасят в домовете си. В Общината се видяха в чудо от огромния интерес на гражданите, които масово решиха да се снабдяват с цветя от обществените площи. Заявиха, че вече няма да предупреждават, а ще глобяват, защото няма спасение. В Наредбата за изграждане и опазване на зелената система на територията на община Търговище е определена глоба от 50 до 300 лв. Записано е още, че стойността на унищожената или повредена растителност се възстановява в петорен размер от извършителите.В момента се преглеждат записите от камерите, за да се установят крадците пред театъра. Миналата година чрез тях бяха разкрити любителки на цвета, които за отрицателно време проскубаха площите и пред сградата на общинската администрация. Преди години пък имаше тотално изрязване на цвета, приличащи на зелки, които са декоративен тип. Цели карета от градинките осъмнаха унищожени, след като някой явно беше решил да ги консервира за зимата.", "date": "2017.06.05", "title": " Граждани пренесоха цветята от уличните градини на балконите си"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d1%87%d0%b5%d1%81%d1%8a%d0%bd-%d1%81%d1%8a%d0%b1%d1%80%d0%b0-%d0%bf%d1%80%d0%be/", "text": "Те акцентират и върху качествата на по-дребния и не така изкушаващ с търговския си вид наш продукт, който тотално се срина в последните години с нахлуването на китайски и египетски чесън с ниските им цени. Според тях българският бил с много по-ценни качества.  За лечебните му свойства пък можело да се говори много и досега той бил алтернатива при редица здравословни проблеми.Организаторите и колегите им от читалищата от околните села бяха приготвили и множество блюда, с които черпеха. Имаше палачинки, копривени кюфтенца, сиренки, много разядки, пържени панирани чесънчета, различни консерви и други. За да улеснят гостите, които си харесваха едно след друго ястията, домакините бяха отпечатали състава и начина на приготвяне на всяко и раздаваха рецептите.  Както подобава, имаше и богата фолклорна програма. Празникът на чесъна вече ще стане част от календара на Пробуда, но догодина ще го правят към края на юни-юли, когато извадят реколтата.Този дъхав празник влиза и в серията тържества, които много читалища по селата  в община Търговище правят, посвещавайки ги на традиционни за тях кулинарни изкушения. Сред вече наложените са празниците на баклавата, мекиците, катмите и други.", "date": "2017.06.05", "title": " Празник на българския чесън събра производители и любители в село Пробуда\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%b7%d0%b0%d1%81%d0%b0%d0%b4%d0%b8%d1%85%d0%b0-%d0%b4%d1%8a%d1%80%d0%b2%d0%b5%d1%82%d0%b0-%d0%bf%d0%be-%d0%bf%d1%8a%d1%82%d1%8f-%d0%ba%d1%8a%d0%bc-%d0%b0/", "text": "Учениците от ОУ „Филип Тотю“ в село Върбовка, засадиха 50 липи край обновения път за Античния керамичен център до Павликени. Те участваха в инициативата „Аз създадох зелен живот“ и по този начин получиха знания по опазване на културното наследство. Момчета и момичета от IV до VIII клас от училището участваха и в уроци по грънчарство, проведени от професионалния грънчар Анна Спасова.И двете, обучението по грънчарство и засаждането на дръвчета, са осъществени във връзка с изпълнението на проект „Античен керамичен център – Павликени, популяризация и модернизация“, осъществен от Община Павликени в партньорство с Исторически музей-Павликени по Програма БГ08 „Културно наследство и съвременни изкуства“, Мярка 1 „Реставриране, обновяване и опазване на културното наследство“, финансиран от Финансовия механизъм на Европейското икономическо пространство 2009-2014.За своето участие учениците получиха удостоверения, връчени лично от кмета на Община Павликени инж.Емануил Манолов. Церемонията се проведе в двора на училището на 1 юни пред множество деца и родители.", "date": "2017.06.05", "title": " Ученици засадиха дървета по пътя към Античния керамичен център  в Павликени"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bd%d0%b5-%d0%b1%d0%b8%d0%b2%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%ba%d0%b0%d0%bc%d0%b5-%d0%b5/", "text": "Да не допускаме Европа на различни скорости. Това каза лидерът на БСП Корнелия Нинова по време на дискусията „Европа отново на път“.По думите на Нинова за тези 10 години, през които България е член на ЕС, Европа е преживяла кризи – финансова, икономическа, социална, а сега – и мигрантска. „Тези кризи породиха евроскептицизъм, национализъм и поставиха европейските лидери пред изпитание и пред въпроса: „Европа на път, но накъде, днес и сега?“, коментира Нинова. „На нашето внимание са поставени 5 сценария за развитие, вероятно не са единствените. Сигурно има и 6-и, сигурно може и от 5-те да се направи най-добро и да се направи един нов. Но аз бих искала да изразя принципна позиция – нашата е да не допускаме Европа на различни скорости – групи държави-членки в ЕС, които да се развиват на различна скорост. Смятаме, че това не е решение на проблемите“, каза още тя.", "date": "2017.06.05", "title": " Корнелия Нинова: Не бива да допускаме Европа на различни скорости"}
{"url": "https://trud.bg/%d0%b1%d0%b0%d0%b1%d0%b0-%d0%b4%d0%b0%d0%b4%d0%b5-600-%d0%bb%d0%b2-100-%d0%b5%d0%b2%d1%80%d0%be-%d0%b8-%d0%b7%d0%bb%d0%b0%d1%82%d0%be-%d0%bd%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc/", "text": "Телефонна измама по схемата «съдействие за задържане на група измамници», разследват криминалисти от РУ – Велико Търново.Потърпевшата е 73-годишна жена от областния град. Тя е дала на извършителите около 600 лв., 100 евро и златни накити. По случая е започнато досъдебно производство.", "date": "2017.06.05", "title": " Баба даде 600 лв, 100 евро и злато на ало измамници"}
{"url": "https://trud.bg/%d0%b4%d1%80%d0%b0%d0%bc%d0%b0-%d1%81-22-%d0%b4%d1%83%d0%b7%d0%bf%d0%b8-%d0%bf%d1%80%d0%b0%d1%82%d0%b8-%d0%bb%d0%b5%d0%b2%d1%81%d0%ba%d0%b8-%d0%b2-%d0%bb%d0%b8%d0%b3%d0%b0-%d0%b5%d0%b2%d1%80%d0%be/", "text": "Невиждана драма с 22 дузпи прати „Левски“ в Лига Европа. „Сините“ завършиха 1:1 с „Верея“ и баражът трябваше да се реши след изпълнение на наказателни удари. Преди това Божидар Краев откри, а Иван Бандаловски изравни в последните секунди на редовното време. При последвалите продължения гол отново не падна.Точни за „Левски“ последователно бяха Роман Прохазка и Божидар Краев, но Бурабия пропусна третата дузпа, а Сашо Александров четвъртата. За „Верея“ от бялата точка се разписаха Георги Андонов, Валери Домовчийски, Момчил Цветанов, а Педро Еуженио направи пропуск. След това Алекс Боримиров вкара за „Левски“, а Елиаш вместо да реши мача, стреля извън вратата, за да стане драмата пълна.Антон Огнянов изпълни следващата дузпа за „сините“ и бе точен, но Владимир Зафиров също вкара за „Верея“. Давид Яблонски отново даде преднина на „Левски“ след безапелационен удар, но Селим Керкар също не сбърка. Пиргов за „Левски“ и Ангелов за „Верея“ реализираха следващите два удара, след което тийнейджърът Станислав Иванов не трепна и вкара, а Бандаловски стори същото. Десетата дузпа за Левски изпълни вратарят Митрев и прониза мрежата на колегата си, но Самуел Инкоом също не сгреши за „Верея“. Друг юноша – Ивайло Найденов вкара следващата дузпа за „Левски“, а Митрев парира удара на стража на „Верея“ Колев и сложи точка на спора.Така „Левски“ спечели последния билет за Европа.", "date": "2017.06.05", "title": " Драма с 22 дузпи прати „Левски“ в Лига Европа"}
{"url": "https://trud.bg/%d0%be%d0%bb%d0%b5-%d0%b1%d1%8c%d0%be%d1%80%d0%bd-%d1%88%d0%b8%d0%bb%d1%81%d1%82%d0%b5%d0%b4-%d0%b5-%d0%bd%d0%be%d0%b2%d0%b8%d1%8f%d1%82-%d0%b3%d0%bb%d0%b0%d0%b2%d0%b5%d0%bd-%d0%b8%d0%b7%d0%bf%d1%8a/", "text": "Оле Бьорн Шилстед ще бъде новият главен изпълнителен директор на Теленор България, считано от 1 август 2017 г., съобщават от пресцентъра на компанията.Г-н Шилстед ще замени на поста Саша Филипович, който временно изпълняваше тази длъжност от 20 май 2017 г., след преназначаването на предишния главен изпълнителен директор Майкъл Фоли за ръководител на Grameenphone, поделението на Теленор Груп в Бангладеш. След встъпването в длъжност на г-н Шилстед, Саша Филипович ще продължи да изпълнява задълженията си като главен търговски директор на Теленор България. В качеството си на главен изпълнителен директор на Теленор България, г-н Шилстед ще бъде част и от ръководството на клъстер „Централна и Източна Европа“ на Теленор Груп.Оле Бьорн Шилстед се присъединява към Теленор Груп през 2000 г. и е работил като вицепрезидент и управляващ директор на азиатския офис на групата в Сингапур, а в последствие става старши вицепрезидент и директор „Корпоративно развитие“ за Азиатския регион на Теленор Груп. В периода 2009 – 2015 г. оглавява представителния офис на Теленор Груп в Москва, а през последните две години е главен директор „Корпоративно развитие“ на Теленор Унгария.Оле Бьорн Шилстед притежава дипломи по машинно инженерство и бизнес администрация от университета „Конгсберг“ (Норвегия) и е завършил програмата за развитие на бизнеса на IMD – Лозана (Швейцария). Женен, с три деца. „Щастливи сме, че Оле Бьорн прие предложението да оглави Теленор България. Работихме изключително успешно с него в Теленор Унгария и той притежава доказани лидерски качества, отдаденост, откритост и желание постоянно да усвоява нови неща. Уверена съм, че ще бъде изключително полезен в осъществяването на стратегията на Теленор България и за постигането на амбициите на Теленор Груп в региона“, заяви изпълнителният вицепрезидент на Теленор Груп за Централна и Източна Европа г-жа Александра Райх.„Очаквам с нетърпение да се присъединя към силния и много успешен екип на Теленор България. Ще се постарая добре да опозная и проуча този пазар, за да мога да помогна на компанията да запази и затвърди лидерската си позиция като операторът с най-висок дял приходи от мобилни услуги и Телклиентска удовлетвореност на българския пазар“, сподели г-н Шилстед.Telenor има повече от от 3,3 милиона активни потребители в България. Към края на март 2017 г., услугите на компанията са достъпни за 99,63% от населението и на 89,75% от територията на страната. Към май 2017 г., 4G мрежата на Теленор покрива 89.06% от населението на страната. Теленор България е част от международната Теленор Груп, която оперира в 12 държави в Европа и Азия, и има 172 милиона абонати.", "date": "2017.06.05", "title": " Оле Бьорн Шилстед е новият главен изпълнителен директор на Теленор България"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b4%d0%be%d0%b1%d1%80%d0%b8%d1%87-%d1%81%d0%bf%d0%b5%d1%88%d0%bd%d0%be-%d0%bf/", "text": "По разпореждане на главния прокурор Сотир Цацаров Окръжна прокуратура -Добрич, служители на МВР, ДАНС, Инспекцията по труда и НАП започнаха  проверерка на дейността на концесионера на рудник „Оброчище“- „Евроманган“ АД. Вече се изискват всички документи по изпълнение на концесионния договор. Установява се  на място съответствието на посочените в докладите на концесионера до Министерство на икономиката и енергетика инвестиции и действително направените такива. Проверява се наличието на съответствие между обявената за добита обогатена манганова руда и продадената такава от дружеството концесионер, с оглед данни за извършено данъчно престъпление.Проверява се спазването на трудовото законодателство и изпълнението на ангажиментите на концесионера по опазването на околната среда и водите. До този момент е установено, че промишлените отпадъчни води от мината се изливат в река Батовска, без никакво пречистване, което е било задължение на „Евроманган“ АД по силата на договора за концесия. Проверката продължава.", "date": "2017.06.05", "title": " Главният прокурор Сотир Цацаров разпореди проверка на „Евроманган“"}
{"url": "https://trud.bg/%d0%be%d0%b3%d0%bd%d1%8f%d0%bd-%d0%b4%d0%b0%d0%bc%d1%8f%d0%bd%d0%be%d0%b2-%d0%b5-%d1%87%d0%b5%d1%82%d0%b2%d1%8a%d1%80%d1%82%d0%b8%d1%8f%d1%82-%d1%87%d0%bb%d0%b5%d0%bd-%d0%bd%d0%b0-%d0%b2%d1%81%d1%81/", "text": "Жребий определи четвъртия член на ВСС от квотата на прокуратурата. Това е Огнян Дамянов. Той имаше равен брой гласове снощи с Ясенка Шегърминова, предава .Изборът е пряк, тоест всеки от прокурорите носи отговорност. Вече изборът се прави така, а не чрез делегати, заяви главният прокурор Сотир Цацаров. Той предпочита ново тайно гласуване, а не жребий, но такъв е законът. Това е прецедент – равен брой гласове.Вторият тур от изборите за попълване на прокурорската колегия в следващия Висш съдебен съвет приключи драматично снощи.Нито един от кандидатите не получи над 50% подкрепа, а двама се оказаха с равен брой гласове.Само 73 прокурори предпочетоха да пуснат хартиени бюлетини. Останалите се довериха на електронната система, чиято сигурност и прозрачност беше обект на критики през последните дни.Така измежду 12-имата обвинители с амбиция да стават съдебни кадровици вчера бяха избрани само трима – окръжният прокурор на Перник Пламен Найденов (485 гласа от 1160 възможни), апелативният прокурор от Бургас Георги Кузманов (481) и бившият зам.-министър на правосъдието и настоящ кадър на ВКП Даниела Машева (445).С по 440 гласа останаха да се борят за последното четвърто място във ВСС Ясенка Шигарминова (АП-Пловдив) и Огнян Дамянов (ОП-Разград).", "date": "2017.06.05", "title": " Огнян Дамянов е четвъртият член на ВСС от квотата на прокуратурата"}
{"url": "https://trud.bg/%d0%b7%d0%b0%d1%89%d0%be-%d0%bc%d1%83%d1%82%d1%80%d0%b0-%d1%81%d0%b8-%d0%ba%d1%83%d0%bf%d1%83%d0%b2%d0%b0-%d0%bc%d0%bd%d0%be%d0%b3%d0%be-%d1%81%d0%b8%d1%80%d0%b5%d0%bd%d0%b5/", "text": "Две приятелки си говорят.– Ужас, вчера за пръв път отидох с мъжа ми на риба и се скарахме жестоко.– Защо, какво стана?– Ами, първо говорих много високо и плаших рибата, после слагах погрешната примамка, после подсичах неправилно. Но най-лошо стана, когато хванах повече риба от него…***Пожарникар се прибира и разказва на жена си за новата сигнална система в работата:– Когато системата пусне един звънец, ние всички обличаме екипите и слагаме каските. Когато има два звънеца – бързо се спускаме по тръбата и тичаме към двора, а на три звънеца се качваме в камионите и отиваме да гасим пожара. Нека и вкъщи да си направим система със звънци. Един звънец – ти се събличаш гола, два звънеца – скачаш в леглото, три – и аз скачам в леглото и цяла нощ правим любов!Прибира се след няколко дни и от вратата вика:– Един звънец!Жената се съблича.– Два звънеца!Жената скача в леглото.– Три звънеца!Съблича се и скача при жената.По някое време жената вика:– Четири звънеца!– А какво означава това? – чуди се пожарникарят.– Удължи маркуча, не стига до пожара! – му отговорила жената.***Мутреса пристига в автосервиз с потрошена кола, вади един куп чаркове от багажника и казва:– Вчера катастрофирах, събрах каквото беше изпаднало от колата на пътя и идвам да ми я оправите.Монтьорът започва да преглежда частите:– Това е здраво, ще го монтираме. Това е счупено, ще ви го сменим. А този капак от шахта ще идете да си го върнете, откъдето сте го взели…***Двама мъже нападнали две монахини и започнали да ги изнасилват.Едната отправила молитва към Бога:– Господи, прости им, те не знаят какво правят…Другата се обадила:– А, не знам за твоя, но моят знае, знае!***Разстроен мъж и психиатър:– Докторе, аз съм кон!– Е, хайде сега! Виждам, че вие сте един хубав млад мъж – опитва се да го успокои докторът.– Не, кон съм! Жената постоянно ми го повтаря! Любовницата – и тя, колегите – също! Все ми викат: \\“Кон, вземи това! Кон, занеси онова!\\“ Не издържам вече и ще взема да се самоубия!– Недейте така, това са временни настроения, отидете да разпуснете някъде тази вечер и ще ви мине! – съветва го психиатърът.– Ама, докторе, вие не знаете всичко! Вчера отивам с приятели на конни състезания и още щом се появих на хиподрума, един жокей ми се метна на гърба.– Така ли? – изненадал се психиатърът. – А вие какво направихте?– Ами каквото можах … – второ място!***Една мутра влиза в бакалията и купува една буца сирене. След половин час пак пристига и купува две буци сирене. След още половин час пак идва и иска цяла тенекия.Продавачът не издържа и пита:– Абе брато, какво го правиш това сирене, бе. Каква е далаверата.– Ела с мен и ще ти покажа.Качват се на бавареца и отиват в планината до една пещера.Слиза мутрата, отваря тенекията и почва да хвърля сирене на буци в пещерата.Отвътре се чува мляскане, ръмжене и всякакви звуци.– Е, и каква е далаверата – пита продавачът.– Не знам, ама го гледай как обича сирене…***Момче от провинцията кандидатства на работа в голям универсален магазин в Ню Йорк. Шефът го назначава на пробен срок.Първият му работен ден е дълъг и изморителен. В 17:00 часа шефът пита хлапето колко продажби е извършило.– Само една – отговаря момчето.– Как така само една – ядосва се шефът. Повечето продавачи правят по 20-30 продажби на ден. И колко пари докара?– 333 334 долара.– Как го направи? – не може да повярва шефът.– Ами, дойде един мъж, на когото продадох първо малка кукичка, после средна кукичка и накрая голяма кукичка. После му продадох малка въдица, средна въдица и накрая голяма въдица. Попитах го къде ще ходи за риба, а той отвърна: „В океана“. Заведох го на щанда за лодки и му продадох скутер. Той се притесни, че фолксвагенът му няма да може да тегли скутера, затова го заведох в отдела за автомобили и му продадох джип.Шефът отстъпил две крачки назад и възкликнал учудено:– Продал си всичко това на човек, който е поискал само една кукичка?– О, не – отвърнало момчето – Той дойде да купи тампони на жена си, а аз му казах: „И без друго уикендът ти е провален, защо не отидеш на риба?“", "date": "2017.06.05", "title": " Защо мутра си купува много сирене?"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b2-%d1%81%d0%bb%d1%83%d1%87%d0%b0%d1%8f-%d1%81-%d0%ba/", "text": "Организатори на канала са чужди граждани, които живеят у нас. Това обяви пред  главният прокурор Сотир Цацаров във връзка с катастрофата с бус, пълен с мигранти на магистрала „Тракия”, при която вчера загинаха 9 чужди граждани и шофьорът. Той обясни, че може да се стигне до хипотеза, близка до доказателства. Според него не може да се твърди, че става дума за двама души. Очевидно е, че се работи в канал.Микробусът беше шофиран от непълнолетен младеж без книжка, криминално проявен и осъждан за кражба, който загина на място. Задържан беше собственикът на превозното средство – таксиметровият шофьор Дарин Атанасов от квартал „Ботунец”.Не може да се каже кой е участвал, работи се по организаторите на канала, допълни Сотир Цацаров.Той се ръководи от едни и същи хора и на влизане и на излизане, които не са граждани на Европа. Това е бизнес, коментира още главният прокурор.Тук става дума за такса при влизане в страната и излизане или оставане тук, допълни още Цацаров.Организацията в случая е малко по-примитивна, според разследването. Не става дума за оборудван бус. Бежанецът вече е стока, каза още Цацаров.", "date": "2017.06.05", "title": " Главният прокурор Цацаров: В случая с катастрофиралите мигранти на „Тракия” организатори на канала са чужди граждани"}
{"url": "https://trud.bg/%d1%84%d0%be%d1%82%d0%be%d0%b3%d1%80%d0%b0%d1%84-%d0%be%d1%82-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%b8%d0%b7%d0%ba/", "text": "Фотограф-художникът Цончо Балканджиев от Павликени е удостоен със статуетката „Академика“ за приноса му към българската фотография. Призът беше присъден от Национално сдружение „Фотографска академия „Янка Кюркчиева“ и връчен от председателя й Явор Попов по време на откриването на Месеца на фотографията и на Осемнадесетото издание на Националния годишен преглед-конкурс на фотоизкуството в България “ФотоАкадемика”.Най-високата  годишна награда на НСФА Цончо Балканджиев заслужи с постиженията си в своя над 40-годишен стаж като фотограф. Негови снимки са включени в 35 международни фотографски салона. Цончо Балканджиев е носител и на международното признание „Артист на FIAP“  от 2013г. Има 15 самостоятелни изложби. Последната, „Родопски шарки“, мина с голям успех в София в началото на тази година.", "date": "2017.06.05", "title": " Фотограф от Павликени с награда за изключителен принос"}
{"url": "https://trud.bg/%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d1%81%d1%82%d0%b0%d0%b2%d0%b0-29-%d0%b8-%d1%87%d0%bb%d0%b5%d0%bd-%d0%bd%d0%b0-%d0%bd%d0%b0%d1%82%d0%be/", "text": "Малката балканска държава Черна гора в понеделник официално ще бъде обявена за 29-и член на западния отбранителен съюз – НАТО, припомня германският национален ежедневник Die Zeit.Министър-председателят Душко Маркович ще депозира документа за присъединяване пред правителството на САЩ, отговорно за поддържането на Северноатлантическия договор. На церемонията в Държавния департамент във Вашингтон ще присъства също и генералният секретар на Алианса Йенс Столтенберг. От американска страна се очаква помощник държавният секретар на САЩ по политическите въпроси Томас Шанън.НАТО официално одобри присъединяването на Черна гора през май 2016 г. Решението на Подгорица срещна ожесточени протести от страна на Москва, която вижда в източното разширяване на Алианса заплаха за собствената си сигурност. Поради тази причина руснаците отдавна предприемат опити да попречат на членството на страната във военния съюз на Запада.Армията на Черна гора се състои от около едва две хиляди войници. Въпреки това, адриатическите пристанища в страната имат важно значение. През XIX век австрийците са построили военноморско пристанище в Которския залив, което по-късно се използва и от армията на Югославия, припомня изданието.", "date": "2017.06.05", "title": " Черна гора става 29-и член на НАТО"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b8%d1%81%d0%ba-%d0%b8%d0%bc%d0%b0-%d0%b7%d0%b0-%d0%b2%d1%81%d1%8f%d0%ba%d0%b0-%d0%b4%d1%8a/", "text": "Риск има за всяка една държава, безусловно. Навсякъде има вече терористични актове. Как да кажа, че няма риск за България, при положение, че имаше и на Сарафово. Няма служба в света, която може да го предотврати и да се спре. Това каза премиерът Бойко Борисов по повод поредния терористичен акт в Лондон след дискусията „Европа отново на път“.„Полезен ход е да спрат войните. Да спре това безумие в надпреварата „въоръжаване“, защото тази техника рано или късно отива да бомбардира някъде в Арабския свят. В следствие на което почват бежански войни и мотивира млади хора, които са израснали в Европа и които службите не могат да хванат“, коментира Борисов.„Разбира се, че има заплаха за България. Няма защитена страна и страна, която да каже, че няма риск за нея. Тук не е въпросът да плашим населението. Английските служби са едни от най-добрите в света, с които съм работил. От САЩ през Русия, Париж, Брюксел, Лондон – въпрос на време и място или някакво действие от съответната държава е дали ще се случи това нещо. Отдавна вече тероризмът не е някакво случайно явление. Аз с удоволствие слушам нашите експерти по телевизията, но с много от тях не съм съгласен. Терористите гледат телевизия и наблюдават действията на европейските лидери и действат веднага наказателно“, заяви още Борисов. Той обърна внимание, че така, както на нашата страна е поставян въпросът за интеграцията на ромите, трябва и на европейските страни да се постави въпросът за интеграцията на мюсюлманските общности.„Това е истината, не е модерно да я кажем, по точно е опасно дори от политическа гледна точка, но това са фактите“, посочи премиерът.", "date": "2017.06.05", "title": " Премиерът Борисов: Риск има за всяка държава – няма служба в света, която може да спре тероризма"}
{"url": "https://trud.bg/%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d0%bf%d0%be/", "text": "Афганистанската армия има нужда от повече войници и екипировка, за да победи талибаните и да отстои завоюваните си позиции, предава “Ройтерс“, цитирайки бригадния генерал Мохамад Насим Сангин.В сянката на терористични атентати в Кабул, като този отнел живота на повече от 80 души миналата седмица, продължаващият конфликт в редица провинции на страната, в когото ежемесечно намират гибелта си десетки представители на афганистанската армия и полиция, остава встрани от световното внимание.Към този момент армията в Афганистан е изправена пред редица проблеми – висока смъртност сред военните, намаляващ брой на желаещите да служат, липса на почивка поради многото огнища на военни действия, деморализиране на войската породена от корупцията на политическо ниво.Въпреки трудностите обаче генерал Сангин подкрепя мнението, че чужди войски не трябва да подновяват откритите военни действия срещу талибаните.“Познаваме най-добре страната си и сме способни сами да победим враговете си. НАТО може да ни осигури повече екипировка и обучение, но ние ще вербуваме афганистанци да водят войната,“ коментира той.По думи на генерал Сангин, който е военен още от младежките си години, армията успява да отблъсне талибаните от проблемните райони и да ги накара да се изтеглят към планините. След време обаче поради недостатъчния си брой да воюват на няколко фронта, военните части освобождават завзетите територии, за да се бият другаде, където има нужда и талибаните отново окупират освободеното.По предварителна информация от американска страна се подготвят планове за изпращането на между 3000 и 5000 нови обучаващи военни, което поражда съмнения, че това е само първата стъпка САЩ да се върне активно във войната в Афганистан.  ", "date": "2017.06.05", "title": " Афганистанската армия се нуждае от повече войници и екипировка за отстояване на завоюваните от талибаните позиции\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0-%d0%b4%d0%b2%d0%b0%d0%bc%d0%b0-%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%b8/", "text": "Инцидентът на площада в Торино по време на мача между Ювентус и Реал е бил провокиран от тийнейджъри, които са имитирали терористи, установи разследването.Полицията е изгледала видеозаписи от мястото на събитието и е задържала двама младежи, които са предизвикали паническото бягство. Единият от тях, облечен само с шорти и раница на гърба, е вдигнал високо ръце и е започнал да крещи, че ще взриви бомба, а хората са се разбягали във всички посоки. Приятелят му се опитал да успокои хората, но вече било късно.Пред полицията двамата са обяснили, че това е било просто шега и не са очаквали подобен развой.В резултат на блъсканицата бяха ранени 1527 души. „Извън темата, но това са двама тийнейджъри, които възпроизвели тътена в Торино, за да се пошегуват, това разказват те пред полицията“, пише потребител в туитър.    ", "date": "2017.06.05", "title": " Полицията задържа двама тийнейджъри за инцидента в Торино, решили да се пошегуват"}
{"url": "https://trud.bg/%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d1%81%d0%b5-%d1%80%d0%b0%d0%b7%d1%85%d0%be%d0%b6%d0%b4%d0%b0-%d1%81-%d0%bd%d0%be%d0%b6-%d0%b2-%d0%b3%d1%8a%d1%80%d0%b1%d0%b0/", "text": "Потресаваща сцена се разиграла рано сутринта в понеделник в бургаския жк „Изгрев“. Смаяни съседи видели млад мъж да излиза през входната врата на блок 115 с…нож, забит в гърба. Инцидентът е станал около 07:30 часа, казаха от полицията. Раненият е откаран в болницата и му предстои операция. Той се казва Георги и бил в апартамент в същия блок, заедно с две жени. Полицаите са го разпитали, преди да влезе в операционната  но след като разбрали от лекарите, че състоянието му е стабилно. Георги прикривал дамите и обяснил на униформените, че инцидентът станал случайно. „Подхлъзнах се в кухнята и се нанизах сам на ножа“, повтарял упорито той. Разследващите подозират, че става дума за любовен триъгълник и драмата станала заради изневяра.", "date": "2017.06.05", "title": " Бургазлия се разхожда с нож в гърба\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d1%8a%d1%82%d0%b5%d0%bd-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b2-%d0%bf%d0%b0%d0%b2%d0%bb%d0%b8%d0%ba%d0%b5/", "text": "По искане на Районна прокуратура – Павликени, съдът взе мярка за неотклонение „задържане под стража“ по отношение на 39-годишен мъж системно извършвал престъпления по транспорта. Марин Г.е привлечен в качеството на обвиняем по бързо производство за това, че на 29 май в Павликени при управление на товарен автомобил марка „Форд Транзит си служел с табели-ламаринени табели с черен надпис С 14 00 ВМ. Номерата не били издадени от съответните органи. Освен това Марин Г.дръзнал да шофира в срока на изтърпяване на принудителна административна мярка за временно отнемане на свидетелството за управление на моторно превозно средство.На 30 май към това досъдебно производство са обединени материалите по досъдебно производство на РУ-Павликени срещу същото лице за шофиране след употреба на алкохол и с табели на управлявания от него автомобил, които са на друго МПС или саморъчно направени. Нарушенията са засечени на 18 и на 26 май.Съдът прие доводите на прокуратурата, че от събраните по делото доказателства може да се направи обосновано предположение за авторството на деянието. Повдигнато обвинение е за престъпление наказуемо с лишаване от свобода от една до три години и глоба от 200 000 лева. Обвиняемият е осъждан многократно за престъпления по чл.343бот НК извършени за достатъчно дълъг период от време- два пъти 2002 г.,един път през 2006 г.,два пъти през 2010 г. и един път през 2012 г.в различни части на страната.Марин Г. е санкциониран по административен ред за времето от 2001 г. до2017 г. 25 пъти с влезли в сила наказателни постановления за нарушения на закона за движение по пътищата. Освен това досъдебно производство, срещу същото лице,за същите престъпления има още три висящи досъдебни производства в РУ-Полски Тръмбеш,РУ-Белене, РУ-Левски,„Поради това съдът прие, че може да се направи обоснован извод, че съществува реална опасност обвиняемият, който е със завишена степен на обществена опасност, да извърши и друго престъпление по транспорта и да се укрие от органите на разследването и взе мярка за неотклонение „задържане под стража“, съобщиха от Апелативната прокуратура във Велико Търново.Определението на съда подлежи на обжалване пред Окръжния съд в старата столица.", "date": "2017.06.05", "title": " Задържаха пътен рецидивист в Павликени"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%83%d1%87%d0%b5%d0%bd%d0%b8%d1%86%d0%b8%d1%82/", "text": "Близо 50 ученици от Велико Търново и техни съмишленици родолюбци извървяха пътя на Ботевата чета. Походът им продължи шест дни – групата потегли от Козлодуй на 27 май и на 2 юни изкачи връх Околчица. Младите хора от клуб „Незабравка” и ръководителката им Снежанка Димитрова бяха приветствани от заместник-кмета на старопрестолния град проф. Георги Камарашев. Той ги поздрави от името на кмета на Велико Търново Даниел Панов.Всеки участник в националния поход „По пътя на Ботевата чета” получи благодарствена грамота, подписана от Даниел Панов. Учениците и Снежанка Димитрова връчиха на проф. Камарашев фланелка с лика на големия български поет и революционер Христо Ботев, както и благодарствено писмо до Даниел Панов.Великотърновската група се представи достойно – походниците завоюваха първо места в категорията „Екология – средношколци”, няколко победи в спортните състезания в Софрониево, както и първа награда в надиграването на народни хора в центъра на Козлодуй.В похода участваха възпитаници на осем училища от Велико Търново и едно учебно заведение от Дряново. Средства в подкрепа на родолюбивата инициатива дари народният представител от региона и председател на най-голямата парламентарна група Цветан Цветанов. С негова помощ до връх Околчица се изкачи и още една група от Велико Търново, наброяваща над 20 души.", "date": "2017.06.05", "title": " Зам.-кмет на Търново поздрави учениците, преминали пътя на Ботевата чета"}
{"url": "https://trud.bg/%d0%bc%d1%8a%d0%b6-%d0%be%d0%bf%d0%b8%d1%82%d0%b0-%d0%b4%d0%b0-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8%d0%b5-%d0%bf%d1%80%d0%b5%d0%b4-%d0%bf%d0%be%d0%bb%d0%b8%d0%ba%d0%bb%d0%b8%d0%bd/", "text": "Психично болен мъж направи опит да се самоубие с нож в баничарница и предизвика ужас и паника сред десетки минувачи.  Трагедията се разигра днес по обяд в района на поликлиниката в Благоевград.Мъжът пристигнал от разложкото село Баня в областния град за медицински изследвания. Дали е минал лекарски преглед, тепърва ще се установява. Но изведнъж  мъжът хукнал към близката закусвалня в района . Продавачката държала нож в ръцете си  докато се осъзнае какво става, човекът грабнал ножа и започнал да се мушка в тялото  пред уплашените погледи на хората.На място е извикан медицински екип.Пострадалият е настанен в болницата в града с порезни рани в областта на врата и бедрото. Мъжът е настанен в отделението по хирургия, той е бил с обилна кръвозагуба.На мястото на инцидента са били изпратени екипи на полицията, които да извършат оглед и да установят какво е довело до опита за самоубийство на пострадалият.Най-вероятно пациентът е изпаднал в нервна криза и ще му бъде направена консултация с психиатър.", "date": "2017.06.05", "title": " Психично болен мъж се кла сам в баничарница, предизвика паника сред десетки хора"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d1%83%d1%87%d0%b8%d1%82%d0%b5%d0%bb%d0%b8-%d0%b2-%d0%b4%d0%b5%d1%82/", "text": "Заплатите на старшите и главните учители в детските градини в община Благоевград вече са над нивата, договорени в Колективния трудов договор. Увеличението е в сила от 1 юни и е в резултат на адекватната и целенасочена политика, водена от кмета д-р Атанас Камбитов. Въпреки спекулациите и некоректната информация, подадена от част от синдикалистите в Благоевград, че повишение няма да има, кметът Камбитов спази обещанието си и увеличението вече е факт. Промените ще засегнат около 100 работещи в сферата на образованието в община Благоевград. След увеличението, възнагражденията ще достигнат 705 лева за старши учител и 735 лева за главен, спрямо 460 лева минимална работна заплата в страната. Обстойно направени изчисления и анализи, показват, че Община Благоевград ще дофинансира със 150 000 лева за възнаграждения на учителите в детските градини.От 1 януари 2017 година общинското ръководство изплаща и по-висок размер на възнагражденията при професионална квалификационна степен, за възпитателите в детските заведения за работа с деца със специални образователни потребности, за класните ръководства и лекторски часове.Осигуряването на максимален комфорт на децата в детските заведения в Благоевград е сред основните приоритети на кмета д-р Камбитов. В резултат на целенасочената политика на Община Благоевград, децата имат отлични условия, хранят се здравословно, изцяло съобразено с изискванията на Министерството на здравеопазването. Непрекъснато се подобрява и материалната база в детските и учебни заведения. ", "date": "2017.06.05", "title": " Увеличават заплатите на учители в детските градини в Благоевград"}
{"url": "https://trud.bg/%d0%bd%d0%be%d0%b2%d0%b0-%d0%bb%d1%8a%d0%b2%d0%b8%d1%86%d0%b0-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b7%d0%be%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b0/", "text": "Нов женски лъв вече обитава зоологическата градина в Благоевград. Животното бе транспортирано от зоопарка в град Варна и бе настанено в благоевградския парк за животни късно снощи. Решението за доставяне на лъвицата бе взето непосредствено след смъртта на предишната, която дълги години живя в благоевградската зоологическа градина. Новото попълнение сред животните е на две години. То бе транспортирано съобразно всички условия за безопасност и хуманно отношение към животните. В момента лъвицата е отделена чрез мрежа от мъжкия екземпляр, с цел двете животни да се опознаят визуално, преди да започнат да делят общо пространство.В зоопарка в Благоевград в момента има около 220 броя животни от близо 30 вида. Сред тях са мечки, маймуни, благородни елени,, бодливи свинчета, папагали, патици, нутрии, фазани, чакали.Наскоро, по-разпореждане на кмета на Благоевград д-р Атанас Камбитов, бяха предприети дейности за разширяване на част от клетките в зоологическата градина в Благоевград. Целта бе да се осигури по-широк периметър на движение обитателите.През последните година бяха изградени пет нови клетки, включително клетката на мечките, на чакалите, вълците, лопатарите. Зоопаркът разполага с ветеринарно-медицински кабинет, оборудван с необходимата апаратура. Животинските видове имат медицински картони, в които се вписват направените прегледи и евентуални лечения. Животните се хранят по утвърдени хранителни дажби. Хигиенизирането на помещенията става ежедневно. Здравословното състояние на животните, обитаващи благоевградския зоопарк, е добро и се следи от специалисти. ", "date": "2017.06.05", "title": " Нова лъвица пристигна в зоологическата градина в Благоевград"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bd%d0%b0%d1%89%d1%80%d0%b5%d0%ba-%d0%b7%d0%b0-%d0%bc%d1%8a%d0%b6-%d1%81-%d0%bc%d0%b0%d0%bd%d0%b8%d1%8f-%d0%b4%d0%b0-%d0%ba%d1%80%d0%b0%d0%b4/", "text": "Психично болен с опасна мания да краде коли и да ги зарязва, като им свърши бензина, всеки момент цял да бъде пуснат от болницата във великотърновското село Церова кория. Заради това униформените в Горна Оряховица били отново нащрек, защото винаги при появата на младия апаш започвали да „валят“ жалби от потърпевши.26-годишният Росен И. страдал от параноидна шизофрения от много години, а единствената му страст била да отмъква отключени автомобили. После ги изоставял по пътищата. След това полицията го прибирала, но поради тежката болест той бил пращан на лечение в психоболницата, където може да остане до три месеца. След това всичко започвало отначало.Състоянието на Росен се влошавало рязко, ако спре да си пие лекарствата. Той дебнел по улиците на града водачи на автомобили, които излизали за малко от тях да си свършат някаква работа, но ги оставяли отключени. Така болният мъж мигом се мятал зад волана и отпрашвал с колата с пълна газ и изчезвал. През последната година по този начин той е задигнал 4 возила.В момента срещу него има още две досъдебни производства за кражби на коли от 5 март и 12 май тази година. Росен е успял за броени минути да задигне под носа на стопаните „Форд фокус“ и „Опел Астра“. В единия случай мъжът слязъл да си купи хляб от бакалията, а във втория другият паркирал кола пред банка и се забавил само 5 минути в офиса, но когато излязъл, от колата му нямало и помен.", "date": "2017.06.05", "title": " Полицията нащрек за мъж с мания да краде коли в Горна Оряховица\t\t\t"}
{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%b7%d0%b0-%d0%bb%d0%b8%d1%88%d0%b0%d0%b2%d0%b0%d0%bd/", "text": "Турските власти започнаха процедура за лишаването от гражданство на 130 души, сред които е и мюсюлманският проповедник Фетхуллах Гюлен и редица депутати от прокюрдската Демократична партия на народите.Това пише в онлайн изданието на в. , позовавайки се на вътрешното министерство на страната. Според него, всичките 130 души ще загубят турското си гражданство, ако не се върнат в страната в срок от три месеца.Гюлен и членовете на неговата организация ФЕТО са главните заподозрени в неуспешния опит за държавен преврат от 15 юли 2016 г. Тогава загинаха над 240 души, а над 2000 бяха ранени. След това правителството започна мащабни чистки на държавния апарат и други структури от лица, оказващи подкрепа на ФЕТО и Гюлен.По-рано прокуратурата поиска за Гюлен и още десетима фигуранти по това дело 92 доживотни присъди и от 56 до 174 години затвор за извършените престъпления. Самият проповедник живее от 1999 г. в САЩ и отхвърля всички обвинения по свой адрес.", "date": "2017.06.05", "title": " В Турция започна процедура за лишаването от гражданство на 130 души, сред които Фетхуллах Гюлен"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d1%81%d0%bf%d0%b8%d1%80%d0%b0-%d1%88%d1%83%d1%80%d0%be%d0%b1%d0%b0%d0%b4%d0%b6%d0%b5%d0%bd%d0%b0%d1%89%d0%b8%d0%bd%d0%b0%d1%82%d0%b0-%d1%81%d1%8a%d1%81/", "text": "Във Франция планират да забранят със закон шуробаджанащината, съобщава. Новите разпоредби ще изкоренят практиката министри и парламентаристи да назначават на работа членове на семейството си. Целта е  да се повиши нравствеността в политическия живот.Този проект беше обещан от президента Еманюел Макрон още по време на предизборната му кампания. Правителството сега разчита да възстанови доверието на гражданите в дейността на обществените служби. Това кабинетът очаква да стане с два нови закона и промени в Конституцията.Смятам, че тази законодателна мярка е малко излишна и е в услуга на едни настроения, които бяха засилени по време на предизборната кампания. Това посочи в интервю за предаването „Преди всички“ на програма „Хоризонт“ доц. Валентина Георгиева от Софийския университет:Сякаш Макрон тук държи да каже, че си изпълнява обещанията. Такъв закон на мен ми се струва леко излишен. Бих се позовала на един друг французин – философ и социолог Пиер Бурдийо, неговата теза за държавата е, че държавата притежава монопола върху всеобщото, тоест ние си създаваме държави, обществата излъчват някакви свои представители да управляват в името на всеобщия интерес. Това е легитимността, с която те впоследствие окупират властта. Политиците би трябвало да управляват в името на всеобщия интерес, но в същото време те са частни лица и в това се състои парадоксът на бюрократичното поле. Има някакви комисии, някакви избрани представители, при които се случва така, че една група индивиди, облечени във власт, трябва да решават от името на общия интерес и да надскочат своя частен интерес.", "date": "2017.06.05", "title": " Франция спира шуробаджанащината със закон\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bd%d0%b0%d1%80%d0%ba%d0%be%d1%84%d0%b5%d1%80%d0%bc%d0%b5%d1%80-%d1%81%d0%ba%d1%80%d0%b8%d0%bb-%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f/", "text": "Полицията в Лом разкри производител на наркотици, укрил градина за канабис в дървен шкаф. Дрогата е конфискувана, а случаят се разследва. Наркофермерът за втори път е залавян с нелегална оранжерия, съобщиха от Областната дирекция на МВР в Монтана.В неделя криминалистите от Районното управление на полицията в Лом започнали специализирана операция за противодействие на разпространението на наркотиците. Пазителите на реда влезли и претърсили частен дом в град Вълчедръм, който е ползван от Даниел Т./44 г./. При обиска в дървен шкаф в лятна кухня ченгетата открили тайна оранжерия, обзаведена с лампа и система за поддържане влажността на въздуха. В нелегалната градина имало 18 пластмасови кутии, превърнати в саксии, с посадени в тях живорастящи растения от рода на канабиса. Растенията са иззети. По случая е образувано досъдебно производство.Даниел Т. работи като дърводелец в дома си във Вълчедръм, но повечето време се занимава с нелегално производство на наркотици, разказаха полицаи. Миналата година в съседен на неговия двор – собственост на семейството му, в необитаема къща е била открита голяма оранжерия за производство на канабис с отоплителна, осветителна и напоителна системи. Най-вероятно след разбиването на първата си оранжерия наркофермерът е подготвил в същата необитаема сграда при по-голяма конспиративност втора градина за дрога, смятат криминалистите.За нелегалното производство на наркотици Даниел Т. го грозят от 2 до 5 години затвор и глоба от 5000 до 10 000 лева.", "date": "2017.06.05", "title": " Спипаха наркофермер, скрил оранжерия за дрога в шкаф"}
{"url": "https://trud.bg/%d1%82%d1%80%d0%b5%d0%b7%d0%b5%d0%b3%d0%b5-%d0%b8-%d0%ba%d0%b0%d1%80%d0%b5%d0%bc%d0%b1%d1%8c%d0%be-%d0%b8%d0%b4%d0%b2%d0%b0%d1%82-%d0%b7%d0%b0-%d0%bc%d0%b0%d1%87%d0%b0-%d0%bd%d0%b0-14-%d1%8e%d0%bd/", "text": "Легендарният голаджия на „Ювентус“ Давид Трезеге и един от емблематичните халфове, печелили трофеи с „Реал“ (Мадрид) – Кристиан Карембьо, също се присъединяват към голямото шоу в София на 14 юни. Точно след тазгодишния финал в Шампионската лига между „Реал“ и „Юве“ две от големите фигури, играли за финалистите в най-престижната клубна футболна надпревара, потвърдиха, че идват в България за грандиозния благотворителен спектакъл между отборите на Димитър Бербатов и Луиш Фиго.Трезеге и Карембьо са световни и европейски шампиони с Франция.Давид Трезеге е чужденецът с най-много голове в историята на „Ювентус“ – 171. В Шампионската лига държи рекорда за гол, при който топката е изстреляна с най-висока скорост – 157.33 км/ч в четвъртфинала между „Монако“ и „Манчестър Юнайтед“ през 1998 г. Има по две шампионски титли на Франция с „Монако“ и на Италия с „Ювентус“. Голмайстор на Серия А и най-добър футболист в Италия за 2002 г., финалист в Шампионската лига през 2003-а, носител и на Суперкупата на Италия през тези два сезона.С националния отбор на Франция става световен шампион за юноши до 19 г- през 1996 г., за да дойдат и изключителните успехи на голмайстора с мъжкия отбор. Триумфира на световното първенство през 1998 г., а след това и на Евро 2000 в Белгия и Холандия – златното момче на Франция вкарва решителния „златен гол“, с който тимът му бие Италия с 2:1 и вдига трофея. Стига до финал и на Мондиал 2006.Кристиан Карембьо е в състава на Франция за триумфите на световното първенство през 1998 г., на европейското през 2000 г. и Купата на конфедерациите през 2001 г. Става шампион на Франция с „Нант“ през 1995-а. Преминава в „Сампдория“, след което идват годините на най-големите успехи с „Реал“ (Мадрид). Печели два пъти Шампионската лига – през 1998 и 2000 г. Големите шампиони Трезеге и Карембьо! Очакваме ги в отбора на Фиго за Мача на годината в София!Билети за Мача на годината може да купите онлайн от eventim.bg и в мрежата в цялата страна – в билетния център на НДК и на касата с удължено работно време в The Mall в София, в бензиностанции OMV, в Office1, Orange, „Технополис“, Usit Colours и в Български пощи.Обявените звезди дотук: Луиш Фиго Роберто Карлош Робер Пирес Деко Давид Трезеге Кристиан Карембьо Дуайт Йорк Мичел Салгадо Максуел Йенс Леман Франческо Толдо Нуно Гомеш Гайска Мендиета Иван Кордоба Предраг Миятович Димитър Бербатов Райън Гигс Пол Скоулс Гари Невил Неманя Видич Рио Фърдинанд Патрис Евра Едвин ван дер Сар Роби Кийн Христо Стоичков Красимир Балъков Стилиян Петров Мартин ПетровБербатов покани и 9-има настоящи талантливи български играчи да се докоснат до звездите по време на Мача на годината. Това са Георги Миланов от ЦСКА (Москва) и Ивайло Чочев от „Палермо“, Кирил Десподов и Божидар Чорбаджийски от ЦСКА, Божидар Краев от „Левски“, вдигналите купата на България с „Ботев“ (Пд) Тодор Неделев и Антонио Вутов, Ияд Хамуд от „Локомотив“ (Пловдив) и Кристиян Кръстев от „Славия“, представител на националите до 19 г., които се класираха на Евро 2017.", "date": "2017.06.05", "title": " Трезеге и Карембьо идват за мача на 14 юни"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%ba%d0%b0-%d0%be%d1%82%d0%ba%d1%80%d0%b8%d1%82%d0%b0-%d1%81%d1%86%d0%b5%d0%bd%d0%b0-%d0%b7%d0%b0-%d1%81%d0%bf%d0%b5%d0%ba%d1%82%d0%b0%d0%ba%d0%bb%d0%b8-%d0%b8/", "text": "Младежкото ток шоу „НИЕ“ на Национална университетска телевизия „Алма матер“, със съдействието на Българската национална телевизия, младежки неправителствени организации, Столична община и Асоциация за развитие на София ще търси ресурси за изграждане на Културен център, Младежка открита сцена за спектакли и концерти в Студентски град. Темата ще бъде дискутирана на 5 юни от 21,45 по БНТ2. Предаването е събрало в студиото ентусиасти с гражданска кауза да превърнат Студентски град в град на студентите.На територията на Студентски град има пет университета и колежа, общежития за студенти и преподаватели почти на всички висши училища в София. Но едва ли се замисляме, че Студентски град е сред първите общини по брой увеселителни заведения, казина и дискотеки, но няма Студентски културен център, оформени кампусни зони и открити сцени за младежко творчество. Причината е свързана с реституирането на имотите и желанието на собствениците за лесна печалба.Гости на предаването са: Васил Силяновски от Националното представителство на студентските съвети и председател на Студентски съвет към Софийски университет; Димитър Дилчев, кмет на община Студентска; Калина Христова, студент по право, живее в Студентски град; Марта Райхел, студент по изобразително изкуство в Националната художествена академия, живее също в Студентски град.Разговорът за бъдещето на Студентски град е свързан с тъжната история на дискотека „Амнезия“. На мястото на съборената, незаконно построена дискотека, днес има Параклис, който ни напомня за студента по медицина Стоян Балтов, зверски пребит през далечната 2009 година. Затова и студентите-журналисти застават зад каузата Студентски град на студентите. Често пътят от амнезията до действието е труден и дълъг, но действието или дори въздействието, идва само тогава, когато знаем какво искаме и с кого можем да го направим.", "date": "2017.06.05", "title": " Младежка открита сцена за спектакли и концерти"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%ba%d0%bb%d1%8e%d1%87%d0%be%d0%b2%d0%b0%d1%82%d0%b0-%d0%b4%d1%83%d0%bc%d0%b0-%d1%81%d0%b8%d0%b3%d1%83%d1%80%d0%bd/", "text": "„ЕС има спешна нужда от категоричен отговор – дали е съюз от държави, който ще работи в полза на своите граждани и гарант за мир и стабилност в света, или изчерпваща се инерция, заплашена от поредна криза, която може да се окаже последна.” Това заяви вицепрезидентът Илияна Йотова по време на форума „Европа отново на път”, съобщават от пресцентъра на държавния глава.„Затварянето на дискусията за бъдещето на Европа само в пет възможни рамки, предложени в “Бялата книга”, няма да доведе до справяне с кризата, ако не си отговорим на един съществен въпрос – искаме ли заедно и солидарно да решаваме проблемите, или ще вървим в обратна посока – инвестиции в собствени ресурси и отчуждение от общите ценности”, посочи вицепрезидентът. Според Илияна Йотова хората имат нужда ясно да бъдат назовани конкретните проблеми, да се предлагат варианти, да има диалог, да има ясни експертизи за перспективите, в които всеки да има своето бъдеще.Ключовата дума „сигурност“ днес живее във всеки европейски дом, подчерта вицепрезидентът. Илияна Йотова очерта социалния аспект на темата, като посочи, че почти десет години след пика на икономическата и финансова криза няма точна и прецизна експертиза за резултатите върху всички държави членки, “Затова когато днес се говори за необходимост от скорости, те не са инструмент за развитие, а само констатация – следствие от недалновидни решения. Един от най-лошите резултати е задълбочаващото се неравенство, липсата на справедливост“, каза вицепрезидентът. “Как отговаряме например на една специфична, но все по-тревожно голяма група хора, назовани с едно не дотам понятно име – „прекариат“, т.е. милионите работници в ЕС, които са застрашени следващия месец, а дори и следващата седмица да загубят работата си?! Статистиката ги отчита в графа „работещи“, но не отчита качеството на работните места, нейната дълготрайност”, посочи Илияна Йотова.Според нея не може да има никаква сигурност в бъдещето на Европа и на обществата в държавите членки, докато хората масово се боят, че утре вече няма да са на работа и не могат да нахранят децата си.Илияна Йотова отбеляза също закъснението на дебата за приоритетите, които ЕС ще заложи в своя бюджет в следващия програмен период. Хората не просто ще вярват на Европа, ще я чувстват като свой гарант за сигурност, даже ще бъдат наши съюзници, ако знаем техните страхове и приемаме адекватни решения, каза вицепрезидентът .Бъдещето на политиката на сближаване също бе акцент от изказването на Илияна Йотова. „Специално искам да подчертая, и да поздравя президента Румен Радев, че успя да спечели спора с много от своите колеги и значението на тази политика да бъде записано сред приоритетите в Римската декларация“, посочи вицепрезидентът. Илияна Йотова изрази надежда да видим в приоритетите на ЕК след 2020 година смела и амбициозна политика по регионално развитие, в която няма да има „първа и втора“ категория държави. „Това ще бъде и основната дискусия по време на българското председателство и позицията на страната ни трябва да бъде категорична и твърда“, допълни още вицепрезидентът.Илияна Йотова обърна внимание и на връзката между външна и вътрешна сигурност. Видимите резултати в сферата на сигурността продължават да бъдат малко и не могат да разсеят страховете на хората, заяви вицепрезидентът. По думите на Илияна Йотова мигрантите и бежанците и липсата на работещи решения предизвикват тези страхове. Вицепрезидентът припомни, че през 2016 г. ЕК изготви План за действие за европейската отбрана, в който да участва и силна, конкурентна и иновативна отбранителна индустрия. „Предстои създаване на Европейски фонд за отбрана за инвестиции и съвместни изследвания, оборудване и технологии и по-сериозно обвързване на тези производства в държавите членки. Дискусиите ще бъдат отново по време на нашето председателство“, заяви още Илияна Йотова.По темата за бежанската криза вицепрезидентът акцентира, че промяната на европейската система за убежища е необходимост вече с няколкогодишна давност. „Реформата, която се предлага за Дъблинския регламент е не само неприемлива и неработеща, но и вредна. Ако се приеме ще има съдбата на квотните разпределения за презаселване и преразпределение, т.е. няма да работи“, допълни Илияна Йотова.Вицепрезидентът коментира и темата за борбата с тероризма. „Отдавна не е достатъчно да кажем Je suis… Подкопаването на вътрешната ни стабилност ще продължи да бъде цел на терористите. Това е може би най-мащабната политика, която трябва да се провежда – от битката с мизерията, социалното изключване и маргинализацията, липсата на образование и перспектива до координираната и ефективна работа на службите за сигурност. Категорично трябва да си даваме сметка, че върви борба на два свята за душите, особено на младите хора – на крайната радикализация и фанатизъм с перспективата и развитието.“, заяви Илияна Йотова.Според нея не са достатъчни само връзките между отделните държави членки, държавите членки и европейските институции, както и между различните системи за сигурност. „Координацията като инструмент вече не работи, трябва промяна в договора със задължителни клаузи и ако това е достатъчно дълъг процес, като първа стъпка Европейският център за борба с тероризма, в рамките на Европол, може да разшири функциите си“, каза вицепрезидентът.Политиката на съседство и международните конфликти бе също сред темите от изказването на вицепрезидента. „ЕС трябва да върне лидерската си роля в регионите извън неговите граници. Като казвам това, мисля преди всичко за Западните Балкани. България е единствената стабилна страна в тази част на Европа“, посочи Илияна Йотова.В рамките на дискусията „Европа отново на път” бяха обсъдени предизвикателствата пред България и ЕС 10 години след приемането на страната ни в съюза, 5-те сценария за бъдещето на ЕС, приоритетите и целите на България преди и по време на председателството на Съвета на ЕС. Във форума участваха министър-председателят Бойко Борисов, министър председателят (2005-2009 г.) Сергей Станишев, министър-председателят (2001-2005 г.) Симеон Сакскобургготски, членове на Министерския съвет на Република България, политици от различни политически сили, дипломати, политолози, анализатори, представители на гражданското общество и на научните среди.", "date": "2017.06.05", "title": " Илияна Йотова: Ключовата дума „сигурност“ днес живее във всеки европейски дом"}
{"url": "https://trud.bg/%d0%bf%d1%83%d1%82%d0%b8%d0%bd-%d0%be%d1%82%d1%80%d0%b5%d1%87%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f/", "text": "Руският президент Владимир Путин отрече да е имало намеса от руска страна в президентските избори в САЩ в края на миналата година пред американската телевизия NBC, предава РИА Новости.“Не ни е нужно да се месим в каквото и да било. И президентите, и партиите на власт се сменят, но политическата насока си остава същата – в този смисъл малко или много знаем какво да очакваме. По тази причина не би имало никакъв смисъл да се месим,“ коментира Путин.По думите му САЩ трябва да е последната страна, която обвинява Русия във вмешателство, предвид това, че активно се меси във вътрешните политически процеси на страни по целия свят. ", "date": "2017.06.05", "title": " Путин отрече обвиненията срещу Русия за намеса в президентските избори в САЩ\t\t\t"}
{"url": "https://trud.bg/%d0%b4%d0%b8%d1%81%d0%ba%d1%83%d1%81%d0%b8%d1%8f%d1%82%d0%b0-%d0%b5%d0%b2%d1%80%d0%be%d0%bf%d0%b0-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%bf%d1%8a%d1%82-%d0%bf%d1%80%d0%b5%d0%b7/", "text": "Министър-председателят Бойко Борисов и двама бивши премиери – Симеон Сакскобургготски и Сергей Станишев, който е и президент на ПЕС, бяха лектори на дискусия на тема „Европа отново на път“.Преди началото на форума всички присъстващи запазиха едноминутно мълчание в памет на загиналите при поредния атентат в Лондон.", "date": "2017.06.05", "title": " Дискусията „Европа отново на път“ през обектива на „Труд“ (СНИМКИ)"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%bc%d1%8f%d1%80%d0%ba%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b5-%d0%bf%d0%be%d0%b4-%d1%81%d1%82/", "text": "По искане на Районна прокуратура – Стара Загора съдът определи мярка за неотклонение “задържане под стража” спрямо.По искане на Районна прокуратура – Стара Загора съдът взе мярка за неотклонение „задържане под стража“ спрямо Стефан Й., на 19 г., привлечен като обвиняем по досъдебно производство за това, че извършил полово сношение с лице от същия пол, като употребил за това сила и деянието е извършено по отношение на лице, ненавършило 14 годишна възраст – престъпление по член 157, алинея 3 във връзка с алинея 1 от Наказателния кодекс.Установено е, че на 29.05.2017 г. в гр. Стара Загора, обвиняемият Стефан Й. отвел 10-годишно дете в дома си и след като е упражнил сила, е извършил полово сношение.Стефан Й. не е осъждан. Престъплението, за което е привлечен в качеството на обвиняем и задържан Стефан Й. се наказва с лишаване от свобода от три до дванадесет години.Районен съд – Стара Загора е преценил, че от събраните по делото доказателства може да се направи обосновано предположение, че Стефан Й. е извършил деянието, за което е привлечен като обвиняем и съществува реална опасност да се укрие или да извърши друго престъпление.Взетата спрямо Стефан Й. мярка за неотклонение може да се обжалва и протестира пред Окръжен съд – Стара Загора.", "date": "2017.06.05", "title": " Съдът определи мярка „задържане под стража“ за 19-годишния младеж, изнасилил дете в Стара Загора"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%83%d1%81%d0%bb%d0%be%d0%b2%d0%b8%d1%8f%d1%82%d0%b0-%d0%b7%d0%b0-%d0%be%d1%82%d0%bf%d1%83%d1%81%d0%ba%d0%b0%d0%bd%d0%b5-%d0%bd%d0%b0-%d0%b5%d0%b4%d0%bd%d0%be%d0%ba/", "text": "Правителството публикува за обществено обсъждане проект на постановление за определяне на размера на еднократната помощ за ученици, записани в първи клас на държавно или общинско училище, за покриване на част от разходите в началото на учебната 2017/2018 година.Помощта остава в размер на 250 лв. Отпуска се по реда на Закона за семейни помощи за деца (ЗСПД) на семейството, чиито деца са записани в първи клас в държавно или общинско училище за първи път и чийто средномесечен доход на член от семейството за предходните 12 месеца е по-нисък или равен на 400 лв., съгласно Закона за държавния бюджет на Република България за 2017 г.Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на чл. 26 от Закона за закрила на детето.Очаква се за учебната 2017/2018 г. с еднократна помощ за ученици, записани в първи клас, да бъдат подкрепени 46 000 деца. Средствата, определени със ЗДБРБ за 2017 г. за изплащане на помощта при предложения размер, са 11 500 000 лв, посочва социалният министър Бисер Петков", "date": "2017.06.05", "title": " Вижте условията за отпускане на еднократна помощ от държавата за семейства с първокласници"}
{"url": "https://trud.bg/6000-%d0%bf%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%81%d0%b5-%d1%8f%d0%b2%d1%8f%d0%b2%d0%b0%d1%82-%d0%bd%d0%b0-%d0%b2%d1%8a%d0%bd%d1%88%d0%bd%d0%be-%d0%be%d1%86%d0%b5/", "text": "6000 петокласници ще се явят на външно оценяване по география и икономика на 7 юни 2017 г., съобщават от пресцентъра на образователното министерство. Измерването ще се проведе в 215 училища от всички региони на страната, избрани на случаен принцип.Изпитът стартира в 10 ч. за учениците от първа смяна и в 13 ч. за тези, които са на училище следобед. Продължителността е 50 минути и е съобразена с възрастовите особености на децата. Тестът включва 25 задачи, от които 18 са с избираем отговор и 7 със свободен.Основната цел на външното оценяване е да се установи какви знания са усвоили учениците, дали разбират материала и дали могат да приложат наученото. Друга цел е мониторинг на образователния процес, за да бъдат приложени мерки за подобряване качеството на образованието. На база резултатите от външното оценяване Министерството на образованието и науката ще направи анализ до каква степен децата покриват очакванията от обучението по география и икономика, определени в новата учебна програма за пети клас. Няма да се правят съпоставки на ниво регион, училище, отделен клас или ученик. Децата няма да получават текущи оценки, които да бъдат вписани в бележниците им. Анализът на резултатите ще има за цел да разкрие връзката между обема на учебното съдържание и образователните изисквания на новата учебна програма.Изследването е разработено от Център за оценяване в предучилищното и училищното образование, МОН и Асоциацията на професионалните географи и регионалисти.", "date": "2017.06.05", "title": " 6000 петокласници се явяват на външно оценяване по география в сряда"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bf%d0%b8%d1%8f%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2/", "text": "Пияна шуменка зад волана на „Рено Меган“ се удари в стълб. Притеснени очевидци извикаха помощ, но така лъснало, че 43-годишната И.И. шофира след употреба на алкохол. Сблъсъкът станал след 19 часа в неделя на бул.“Велики Преслав“ близо до квартал „Дивдядово“. Като отишли на мястото униформените заварали мъж и жена до колата. Дамата казала, че тя е шофирала. Изгубила контрол над автомобила и се блъска в осветителния стълб. Дрегерът отчел 1,40 промила алкохол в издишания въздух. Жената отказала да даде кръвна проба за анализ. Задържана е за срок до 24 часа в полицейското управление в Шумен, съобщават от полицията. За извършено престъпление е започнато бързо производство. До момента И.И. не се е проявявала с пътни нарушения. Придружителят й обаче бил с отнета книжка. Възможно е да е поела вината с мисълта, че жена няма да вкарат в ареста, но правилата важат за всички.", "date": "2017.06.05", "title": " Арестуваха пияна шофьорка след удар в стълб"}
{"url": "https://trud.bg/%d0%b0%d0%b9%d1%82%d0%be%d0%b7%d0%bb%d0%b8%d1%8f-%d1%81%d1%82%d1%80%d0%b5%d0%bb%d1%8f-%d0%bf%d0%be-%d0%b4%d0%b5%d1%86%d0%b0-%d1%80%d0%b0%d0%bd%d0%b8-10-%d0%b3%d0%be%d0%b4%d0%b8%d1%88%d0%bd%d0%be/", "text": "69-годишен мъж от Айтос стрелял с въздушната си пушка по деца и улучил 10-годишно момче. Инцидентът станал в града, на улица „Кавала“. Около 21 часа няколко деца играели и Васил С. побеснял, че вдигат шум под прозорците му. Той излязъл и започнал да стреля. Уцелил с 4 сачми малолетното момче в тялото.Една сачма е попаднала в дясното бедро, една в десния лакът, една в дясно рамо и една в лява подбедрица на детето – престъпление по чл. 131, ал. 1, т. 9 и 12, вр. чл. 130, ал. 1 от НК, съобщиха от прокуратурата.Детето е настанено в болница без опасност за живота. Извършено е и претърсване в дома на Васил С., където са открити множество муниции за огнестрелно оръжие. Работата по досъдебното производство продължава.", "date": "2017.06.05", "title": " Айтозлия стреля по деца, рани 10-годишно"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d1%82-%d1%80%d0%b0%d0%bd%d0%b5%d0%bd%d0%b8%d1%82%d0%b5-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b2-%d0%ba%d0%b0%d1%81%d0%b0%d0%bf%d0%bd%d0%b8%d1%86/", "text": "Двама от осемте мигранти, които бяха ранени при касапницата с 10 жертви на 98-ия км на автомагистрала „Тракия“, са в критично състояние, с опасност за живота и берат душа в момента в интензивното отделение на МБАЛ „Пазарджик“, съобщи изпълнителният директор на областната болница д-р Васил Вълчев.Единият от най-зле пострадалите мигранти е интубиран, има тежки фрактури, а заради спукване и вътрешен кръвоизлив оперативно е отстранен далакът му.Вторият, който е претърпял операция заради фрактура на бедрото, диша с кислородна маска заради черепно-мозъчна травма, а на двамата постоянно се преливат кръв и плазма.Останалите четирима са настанени в хирургическото отделение и за тях се полагат постоянни грижи, въпреки че нямат лични документи и не са здравно осигурени.Двама от мигрантите, които слабо знаят английски, вече са разпитани от разследващите случая по образуваното досъдебно производство срещу неизвестен извършител, но показанията им са противоречиви. Засега се знае само, че са платили по 500 евро, за да минат турско-българската граница, а крайната им цел е била да стигнат до Франция.Вече няма опасност за живота и на двамата ранени мигранти от микробуса ковчег, които са настанените в УМБАЛ „Свети Георги“ в Пловдив, съобщиха от пресцентъра на най-голямата държавна болница в града под тепетата. Единият от тях е с фрактура на таза и на един от четирите лумбални прешлени и с гръдно-коремни травми и му предстои операция в клиниката по неврохирургия. Вторият вече е претърпял операция за репозиция на счупената зигоматична кост (скула), уточниха от УМБАЛ „Свети Георги“.Пред болничните стаи, където са настанени мигрантите в Пазарджик и Пловдив, дежурят полицаи, а пострадалите в града под тепетата вече са посетени от дипломати от Афганистан и Пакистан.От Окръжна прокуратура-Пазарджик и Областна дирекция на МВР пък търсят съдействие от посолствата на Афганистан, Пакистан и Сирия за разпознаване на самоличността на деветимата загинали чужденци, чиито трупове са в хладилни камери, и организиране на погребения или извозване до родните им места. 25 лв. на ден пък е цената на престоя на труп в хладилна камера според тарифите на болницата и засега няма яснота кой ще плати сметката накрая.1000 лева пък е била тарифата на 16-годишния неправоспособен шофьор на микробуса „Мерцедес Транспортер“ Трайчо Г. от столичния квартал „Модерно предградие“, за да превози 17-те бежанци от границата с Турция до тази със Сърбия, твърдят запознати с разследването. Тийнейджърът, който е криминално проявен и разследван за серия кражби и грабеж, е получил аванс от 300 лв., а останалите пари е трябвало да получи след приключване на „трансфера“.", "date": "2017.06.05", "title": " Двама от ранените мигранти в касапницата на магистрала „Тракия“ берат душа в МБАЛ „Пазарджик“"}
{"url": "https://trud.bg/%d0%b4%d0%b5%d1%82%d1%81%d0%ba%d0%b0-%d0%b1%d0%b0%d0%bd%d0%b4%d0%b0-%d0%be%d0%b1%d1%80%d0%b0%d0%bb%d0%b0-%d0%bb%d0%b5%d0%ba%d0%b0%d1%80%d1%81%d0%ba%d0%b8-%d0%ba%d0%b0%d0%b1%d0%b8%d0%bd%d0%b5%d1%82/", "text": "Две 19-годишни момчета от Игнатиево ще бъдат съдени за кражби от кабинети в местната поликлиника, съобщиха от пресцентъра на Апелативната прокуратура във Варна.Никола Т. и Павел М. действали заедно с двама непълнолетни свои съграждани. В продължение на 2 дни в края на март миналата година детската банда отарашила кабинетите на общопрактикуващ медик и стоматолог. Апашите се възползвали от монтираното на сградата строително скеле и така успели да се доберат до третия етаж. Вратите отворили с помощта на отвертка, а за плячката си носели чувал. Задигнали касов апарат, рутер, флашки, клавиатура, принтер, кафе машина и пакет кафе, часовник, огледало и дори пепелник.Според съдебно-оценителната експертиза общата стойност на откраднатите вещи е 910 лв. Предстои делото срещу 19-годишните крадци да бъде насрочено за разглеждане във Варненския районен съд.", "date": "2017.06.05", "title": " Детска банда обрала лекарски кабинети"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b1%d1%8f%d1%85%d0%b0-%d1%80%d0%b0%d0%bd%d0%b5%d0%bd%d0%b8-%d0%b0-%d0%b5%d0%b4%d0%b8%d0%bd-%d1%86%d0%b8%d0%b2%d0%b8%d0%bb/", "text": "Един цивилен бе убит, а трима полицаи ранени, след като мъж взе заложник и се затвори в апартамент в жилищна сграда в предградие на Мелбърн, съобщава Си Ен Ен.Комисарят на местната полиция Андрю Крисп заяви, че една от предполагаемите версии за случилото се е терористичен акт.“Към този момент не сме уточнили дали този инцидент е терористичен акт, въпреки че силите за борба с тероризма работят по въпроса,“ коментира Крисп.В 4 ч. през нощта  местно време полицията е била извикана в жилищна сграда по сигнал за силен шум, наподобяващ гърмежи или експлозии. Когато служителите на реда пристигат на мястото, заварват във фоайето застрелян мъж. След това установяват, че втори мъж е взел за заложник жена и се е затворил в апартамента й.Два часа по-късно мъжът по незнайни причини напуска сградата, като открива огън по полицията. Преди да бъде обезвреден, той успява да рани трима полицаи, които по предварителни данни нямат опасност за живота.", "date": "2017.06.05", "title": " Трима полицаи бяха ранени, а един цивилен бе убит, след като мъж взе заложник в Мелбърн"}
{"url": "https://trud.bg/3-%d1%86%d0%b5%d0%bb%d0%be%d0%b4%d0%bd%d0%b5%d0%b2%d0%bd%d0%b8-%d0%b7%d0%b0%d0%bd%d0%b8%d0%bc%d0%b0%d0%bb%d0%bd%d0%b8-%d0%b7%d0%b0-%d0%b4%d0%b5%d1%86%d0%b0%d1%82%d0%b0-%d0%bf%d1%80%d0%b5%d0%b7-%d0%bb/", "text": "Три целодневни занимални за децата на Пловдив през лятната ваканция стартират тази седмица в Младежкия център край гребния канал в Пловдив.Официалното откриване бе днес в присъствието на деца, родители и специалисти обучители, като до момента са записани общо 85 малчугани на възраст от 6 до 12 години. Те ще се занимават със спорт, английски и куп най-различни игри, детски ателиета и работилници, които ще развиват тяхната креативност и творчество. Спортна академия „Супер Старс“ осигурява всеки ден 2 различни спорта всеки, забавни игри, активности и забавления. Занималня „Синьо лято“ пък набляга на английския език, футбола, танците, гимнастиката и арт занимания.Инструкторите от занималня „Виктория Волей“ пък ще учат децата на волейбол, крос фит, английски език и ще водят арт занимания. „Радвам се, че толкова много деца са избрали да се запишат в летните занимални, които се организират се от местните спортни клубове и образователни центрове със съдействието на Младежки център. В тях освен обучение ще има и различни весели и забавни игри“, заяви заместник-кметът по спота и младежките дейности Георги Титюков, който пожела на хлапетата спокойно и весело лято. Младежки център-Пловдив организира освен това и 2 безплатни клуба – по английски език и „Артистът в мен“ за юноши и девойки от 12 до 18 години. Дейността на летните занимални в Младежки център-Пловдив ще продължи до 5 септември.", "date": "2017.06.05", "title": " 3 целодневни занимални за децата през лятната ваканция в Младежки център-Пловдив"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bf%d0%b0%d1%80%d1%82%d0%b8%d0%b8-%d1%89%d0%b5-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-%d0%ba%d0%bc%d0%b5%d1%82%d1%81%d0%ba%d0%be%d1%82%d0%be/", "text": "Четири партии са регистрирани за извънредните кметски избори в община Антоново, Търговищко. Частичният вот за кмет на общината е насрочен за 2 юли, след като дългогодишният управник от ДПС Танер Али беше избран за народен представител. Той беше начело на общината от 2003 г.ДПС, ГЕРБ, БСП и „Воля” са дали заявки да излъчат свои кандидати за овакантеното място. Първи са подадени документите на претендента на управляващата на местно ниво партия ДПС. Тя посочва за наследник на кмета Хайредин Мехмедов, който е председател на общинския парламент.ГЕРБ пък издигат 31-годишния Али Алиев, общински съветник.БСП се очаква да утвърди на партийно ниво името на своя кандидат във вторник и да го регистрира до вечерта, когато изтича срокът.", "date": "2017.06.05", "title": " Четири партии ще се борят за кметското място в Антоново"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2-%d0%bb%d0%be/", "text": "Български гражданин е пострадал при нападенията в Лондон на 3 срещу 4 юни т.г. Информация за това е получена в българското посолство в Обединеното кралство от Форин офис, съобщиха от МВнР.В момента пострадалият мъж се лекува в болница и е в стабилно състояние.Посланикът ни Константин Димитров е направил постъпки да го посети. Българското посолство е подало до полицията данните на друга наша сънародничка по сигнал на нейни роднини, за която има съмнения, че е пострадала.", "date": "2017.06.05", "title": " Българин е пострадал при атентата в Лондон, в стабилно състояние е\t\t\t"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%b4%d0%be-20-000-%d0%bb%d0%b2-%d0%b7%d0%b0-%d1%84%d0%b8%d1%80%d0%bc%d0%b0%d1%82%d0%b0-%d0%b2-%d1%87%d0%b8%d0%b9%d1%82%d0%be-%d1%81%d0%ba%d0%bb%d0%b0%d0%b4-%d0%b8/", "text": "Акт за административно нарушение ще бъде наложен на фирма „Мишевски“ ЕООД, в чийто склад в близост до Екологичния завод край Шишманци на 2 юни (петък) в 6.24 часа се запалиха пластмасови и хартиени отпадъци, а пожарът не може да бъде потушен вече четвърти ден. Това съобщи директорът на РИОСВ-Пловдив доц. Стефан Шилев, който уточни, че глобата ще е между 2 и 20 хиляди лева, но точният й размер ще стане ясен, след като се установят всички нарушения на родното екологично законодателството, извършени от въпросната фирма. На „първо четене“ са открити големи разминавания в отчетените количества отпадъци, които са били складирани на площ от 6 дка на площадка с размери 300х20 метра, но се очаква да изскочат и други нарушения.Въпреки че от експертите от РИОСВ-Пловдив отчетоха постъпателно намаляване на изследваните стойности на атмосферния въздух по всички 26 наблюдавани показатели, кметът на Раковски Павел Гуджеров обяви в понеделник частично бедствено положение в Шишманци и околните села на територията на общината. На мястото на пожара и в понеделник продължаваше да има малки тлеещи огнища, от които все още излиза дим. Пожарът не се разпространява, но гори в дълбочина, и огнеборците не се ангажират със срокове за пълното му ликвидиране. По тази причина край Екологичния завод остават мобилните групи на РИОСВ-Пловдив и регионалната лаборатория към Изпълнителната агенция по околна среда, които ще продължат да следят качеството на атмосферния въздух в Шишманци и Белозем до отменяне на частичното бедствено положение от кмета на Раковски, който е бивш зам.-министър в МОСВ. Очаква се бедственото положение да остане до пълното овладяване на пожара и стойностите на циановодород във въздуха да паднат до стойности близки до нулата. В процес на изясняване са причините за избухването на огъня. Все още няма официално становище от разследващите органи и от Регионална дирекция „Пожарна безопасност и защита на населението“ в Пловдив. Неофициалната версия е, че пожарът е тръгнал от мълния.", "date": "2017.06.05", "title": " Глоба до 20 000 лв. за фирмата, в чийто склад избухва пожарът край Шишманци\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b8-%d1%81%d0%b0-%d0%b8%d0%b4%d0%b5%d0%bd%d1%82%d0%b8%d1%84%d0%b8%d1%86%d0%b8%d1%80%d0%b0%d0%bd%d0%b8%d1%82%d0%b5-%d0%b6%d0%b5%d1%80%d1%82%d0%b2%d0%b8/", "text": "Първата идентифицирана от седемте жертви на кървавата атака в Лондон е 30-годишната канадка Кристин Арчибалд, загинала в ръцете на своя годеник Тайлър Фъргюсън. Сестрата на годеника разказва пред , че младата жена е пристигнала в Лондон за уикенда при своя годеник, който е бил седмица по-рано там. По време на атаката двойката се е намирала на „Лондон Бридж“.„Той е разбит на милиони парчета, държал я е и е гледал как умира в ръцете му“, споделя сестрата на Тайлър Каси Фъргюсън. Семейството на Кристин разпространи заявление, в което заявяват, че тъгуват за загубата на тяхната „красива, обичаща дъщеря и сестра“.Кристин е работила като доброволец в приют за бездомни и се е преместила в Европа, Хага (Холандия), за да бъде със своя годеник. „Тя не би разбрала отвратителната жестокост, която причини смъртта й“, твърди семейството.Премиерът на Канада Джъстин Трюдо заяви, че е „съсипан“, че канадец е сред убитите. „Строго осъждаме безмилостната атака, която се случи в Лондон, Великобритания, която уби и нарани много невинни хора“, заявява Трюдо.      Друга пострадала в атаката е 31- годишната Кандис Хедж от Нова Зеландия, която в тежко състояние, след като е намушката в областта на шията, но без да са засегнати жизненоважни органи. В нощта на нападението, Кандис вечеряла в заведение със своя приятел, когато джихадистите нахлуват и започват да колят безразборно посетителите, съобщава .          Оливър Даулинг и неговата приятелка Мари Бондевил също са сред ранените в атаката. Сестрата на Оливър съобщава, че е бил намушкан в лицето, врата и стомаха, претърял е четиричасова животоспасяваща операция,  но е бил стабилен и в индуцирана кома, предаде . Неговата приятелка Мари също е ранена и се бори за живота си, но в друга болница пише      Британският журналист Джеф Хо, бизнес редактор на „Експресни вестници“, също е ранен при нападението в събота вечер, забелязан е да държи врата си, докато бяга. Смята се, че е намушкан в гърлото.В ранните часове на неделя сутринта Исабел Одерберг, приятел на журналиста, пише в , че след издирване е намерен в интензивно отделение в болница в Лондон.              ", "date": "2017.06.05", "title": " Вижте кои са идентифицираните жертви на атентата в Лондон\t\t\t"}
{"url": "https://trud.bg/314-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b8%d0%b7%d0%b2%d1%8a%d1%80%d1%88%d0%b8%d1%85%d0%b0-%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%be%d1%82/", "text": "РИОСВ – Велико Търново подготви информация за своята дейност в периода януари – май 2017 г. Поводът е Световния ден на околната среда – 5 юни, на който се акцентира върху грижата за опазването на природата. Честването на този ден от 1972 г. до днес се осъществява под егидата на Програмата на ООН. Посланието тази година е „Свързване на хората с природата“.През януари – май РИОСВ – Велико Търново издаде 1029 административни акта във връзка с провеждане на процедурите по ОВОС, екологична оценка и оценка за съвместимост и разрешителния и регистрационен режим по реда на Закона за управление на отпадъците, с което е постигнато по-добро управление на инвестиционния процес и прилагането на действащото екологично законодателство на местно ниво.Извършени са 314 проверки на 300 обекта на територията на Великотърновска и Габровска област. От тях 177 са по утвърдения годишен план на инспекцията, а 137 са извънредните проверки – последващ контрол на дадени предписания, по заповед на министъра на околната среда и води и по сигнали и жалби от граждани. За периода в инспекцията са постъпили 31 сигнала и жалби за замърсявания на компонентите на околната среда. По 23 от тях са извършени проверки, а останалите 8 са препратени за решаване по компетентност от други институции. От проверените 23 жалби и сигнали, свързани с правомощията на инспекцията, е установено, че само 15 са основателни.В резултат на контролната дейност са съставени 12 акта за установяване на административни нарушения, по които са издадени 7 наказателни постановления на обща стойност 17 100 лв. Наложени са четири текущи месечни санкции в размер на 7589, 58 лв. за замърсяване на околната среда над допустимите норми по компонентите „въздух“ и „води“.От началото на годината до края на май са събрани общо 67 443 лв. от наложени глоби и санкции. За отчетния период в резултат на контролната дейност са предприети мерки за привеждане в съответствие с изискванията на екологичното законодателство на 67 обекта. От началото на годината са отбелязани четири природозащитни дати с инициативи с деца, ученици, учители и експерти. Предоставен е достъп до информация на осем заявители.", "date": "2017.06.05", "title": " 314 проверки извършиха екоинспектори от Търново за пет месеца\t\t\t"}
{"url": "https://trud.bg/48-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d0%bf%d0%b0%d1%81%d0%b8-%d1%81%d0%bb%d0%b5%d0%b4-%d1%81%d0%bc%d1%8a%d1%80%d1%82%d1%82%d0%b0-%d1%81%d0%b8-%d1%82%d1%80%d0%b8/", "text": "Четвърта донорска ситуация за тази година възникна в МОБАЛ „Д-р Стефан Черкезов” във Велико Търново. На 1 юни 48-годишен мъж е изпаднал в мозъчна смърт, в следствие на инсулт. Въпреки грижите на медиците и след констатацията на мозъчната смърт, близките взели  хуманното решение да дарят органите и така да спасят живота на други тежко болни пациенти. Късно вечерта на 1 юни екип на УБ „Лозенец“ е взел донора за извършване на експлантация на черния дроб и бъбреците. Така на 2 юни черният дроб на донора е трансплантиран в УБ „Лозенец”, а бъбреците в Александровска болница. Към момента чакащите за трансплантация на бъбрек и черен дроб българи у нас са 1067 души. От тях 1015 са нуждаещите се от бъбрек, а 52-ма от черен дроб.", "date": "2017.06.05", "title": " 48-годишен мъж спаси след смъртта си три живота\t\t\t"}
{"url": "https://trud.bg/%d0%bf%d1%80%d0%be%d1%84-%d0%b8%d0%b3%d0%bd%d0%b0%d1%82%d0%be%d0%b2-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87/", "text": "Екипи от лекари от психиатричната болница в Лийстал, Швейцария и психиатричните клиники в УМБАЛ „Св. Марина“ направиха работна среща във Варна. Повод за визитата на швейцарските специалисти бе 25 години от старта на първото международно сътрудничество между двете болници. Ръководителите на екипите – проф. д-р Стефан Тодоров и д-р Теодор Кан, Доктор хонорис кауза на МУ-Варна и почетен жител на Варна, направиха кратка ретроспекция на сътрудничеството и на постигнатите високи резултати в областта на психиатрията. Гостите бяха приветствани и придружени по време на визитата си и от зам.-ректора по международно сътрудничество, акредитация и качество в МУ-Варна проф. Тодорка Костадинова и от зам.-директора по лечебно-диагностичната дейност проф. д-р Силва Андонова.Швейцарските психиатри отчетоха изключителния напредък на психиатричните клиники в Университетската болница във Варна както по отношение на реновираната материална база, така и по отношение на прилагането на нови концепции в терапиите към психичноболните пациенти и създадената толерантна среда за тяхната реинтеграция в обществото и подобряване на качеството и условия за лечение. Най-голямо впечатление им направи развитието и прилагането на съвременните терапевтични програми, включващи елементите на социалната психиатрия и осигуряване на социална среда и подход при лечението.Напредъкът при прилагане на нови концепции за лечение, развитието на социалния аспект в психиатрията, реновираната материална база и модерната среда като част от терапията в УМБАЛ „Св. Марина“ във Варна, както и високотехнологичната апаратура в болницата са отлични предпоставки за активиране на нови, бъдещи проекти между български и швейцарски лекари.„Съвместната работа между лекарите в УМБАЛ „Св. Марина“ и швейцарските специалисти ще продължи. Предстои подписването на нов договор за сътрудничество между нашата и швейцарската болница“, коментира изпълнителният директор проф. д-р Валентин Игнатов.", "date": "2017.06.05", "title": " Проф. Игнатов възстановява сътрудничеството между български и швейцарски лекари във Варна"}
{"url": "https://trud.bg/%d0%bf%d0%be%d1%87%d0%b8%d1%82%d0%b0%d1%82%d0%b5%d0%bb%d0%b8-%d0%bd%d0%b0-%d1%81%d0%b8%d0%bb%d0%bd%d0%b8%d1%82%d0%b5-%d1%83%d1%81%d0%b5%d1%89%d0%b0%d0%bd%d0%b8%d1%8f-%d1%89%d0%b5-%d0%bc%d0%be%d0%b3/", "text": "Любители на силните усещания ще могат да се спуснат по зип лайн от втория етаж на Айфеловата кула, предава Би Би Си.Съоръжението, монтирано на една от най-известните забележителности в Париж, ще предоставя тази възможност, докато трае тенис турнирът „Ролан Гарос“.Зип лайнът е с дължина 800 метра, като се очаква максималната скорост, която ще може да се развие, да е 90 км/ч.", "date": "2017.06.05", "title": " Почитатели на силните усещания ще могат да се спуснат по зип лайн от Айфеловата кула"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%ba%d1%80%d0%b0%d0%b4%d0%b5%d1%86%d0%b0-%d0%bd%d0%b0-%d0%bc%d0%b0%d1%80%d0%b0%d1%82%d0%be%d0%bd%d0%ba%d0%b8%d1%82%d0%b5-%d1%81%d0%b0%d0%ba%d0%b0/", "text": "Криминалистите на РУ на МВР-Асеновград разкриха автора на домова кражба, извършена на 31 май, при която бяха задигнати лаптопа, марковите маратонки и спортния сак на 20-годишен местен жител. В резултата на предприетите следствено-издирвателни действия полицаите са установили извършителя на посегателството на обща стойност от 600 лв. – той се оказал 20-годишен криминално проявен и осъждан младеж от пловдивското село Червен.Първоначално крадецът бил задържан за срок от 24 часа, но след доклад на материалите пред наблюдаващия районен прокурор авторът на кражбата е привлечен като обвиняем и му е наложена мярка за неотклонение „задържане под стража“ за срок до 72 часа.", "date": "2017.06.05", "title": " Разкриха крадеца на маратонките, сака и лаптопа на 20-годишен асеновградчанин"}
{"url": "https://trud.bg/%d0%bc%d0%be%d1%80%d0%b5%d1%82%d0%be-%d0%b8%d0%b7%d1%85%d0%b2%d1%8a%d1%80%d0%bb%d0%b8-%d1%82%d1%80%d1%83%d0%bf%d0%be%d0%b2%d0%b5-%d0%bd%d0%b0-%d0%be%d0%b2%d1%86%d0%b5-%d0%b8-%d0%b4%d0%b5%d0%bb%d1%84/", "text": "Сигнали за открити по морския бряг трупове на делфини и добичета вдигнаха на крак инспектори от РИОСВ, Областната дирекция по безопасност на храните /ОДБХ/ и общината. През почивните дни вълните изхвърлили на плажа пред ВК „Ривиера“ и в кв. Аспарухово две удавени овцe. Трета открил рибар между тетраподите на вълнолома.„Вероятно животните са паднали от товарен кораб и телата им са били отнесени от теченията на различни места“, обясни д-р Даниел Денев от ОДБХ. Той допълни, че по плажовете са открити и четири умрели малки делфинчета от вида муткур. Две от трупчетата морето изхвърлило пред хотел „Берлин“ на Златни пясъци, а другите били намерени на Централния плаж и на ивицата в кв. Аспарухово.След оглед експертите установили, че телата на морските бозайници са в напреднал стадий на разложение. „Няма обаче следи от насилствена смърт – рязани перки или други рани от удари“, поясни д-р Денев.", "date": "2017.06.05", "title": " Морето изхвърли трупове на овце и делфини"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%be%d1%82-%d1%81%d0%b2%d0%b8%d1%89%d0%be%d0%b2-e-%d0%bf%d1%8a%d1%80%d0%b2%d0%b5%d0%bd%d0%b5%d1%86-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5/", "text": "Ученик от Свищов бе отличен като първенец в Национален конкурс. В Руския културно-информационен център в София се проведе официалната церемония по награждаване на участниците в ХІ Национален ученически конкурс „Не се гаси туй, що не гасне“, организиран от НД Русофили. Съорганизатори на конкурса са МОН, Съюзът на българските журналисти, Синдикатът на българските учители, Националният дворец на децата и Съюзът на офицерите и сержантите от запаса. Целите на конкурса са повишаване на интереса сред младите хора към необятната руска култура, обогатяване на знанията им за развитието на българо-руските отношения през вековете, формиране на способности за изразяване на собствено мнение и отстояване на позиции по важни въпроси на обществения и духовен живот в страната и света. В седемте категории се състезаваха над 2500 ученици от различни общини и области от цялата страна. Ученикът на ПГЛПС Ивелин Илиев Иванов от ХІб клас с ръководител Елена Николаева, се включи в категорията Мултимедийни продукти с видеопрезентация „140 години свободен Свищов“. В него той представи накратко победния поход на руската армия и българското опълчение за свободата на родината ни, припомни саможертвата на знайни и незнайни воини по пътя към свободата, показа признателността на българския народ, изразена чрез паметници и паметни плочи, а след това в хронологичен ред и развититето на българо-руските отношения от Освобождението до наши дни. Неговият труд бе оценен от жури и класиран на първо място в категорията си както на общинско, така и на национално ниво. На церемонията бяха връчени грамоти и предметни награди на учениците, заели призови места. Класираните на първо място петима ученици от втора възрастова група и един учител бяха наградени с екскурзия до Москва – столицата на Руската Федерация, осигурена от Фонд „Российский Фонд мира“, която се планира да се проведе през м. август 2017 год. След приключване на награждаването директорът на РКИЦ Павел Журавльов сподели, че получената грамота дава възможност на учениците да получат безплатно образование в Руската Федерация в избран от тях ВУЗ и специалност. Но освен награди за участниците, бяха подготвени и връчени грамоти за лауреати и награди на техните научни ръководители, общо шестнадесет учители.", "date": "2017.06.05", "title": " Ученик от Свищов  e първенец в Национален конкурс"}
{"url": "https://trud.bg/%d0%b2%d1%80%d1%8a%d0%b7%d0%ba%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%b2%d0%b8%d1%81%d1%88%d0%b5%d1%82%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5-%d0%b8/", "text": "Съвместен дългосрочен проект на Стопанската академия „Димитър А. Ценов“ в Свищов и ЗАД Булстрад Виена Иншурънс Груп, озаглавен „Булстрад Академия“, дава възможност за поредица организирани квалификационни обучения за служители от застрахователния бранш. Въз основа на сключен меморандум за стратегическо партньорство между двете институции, в Стопанска академия се проведе обучение по Застрахователен мениджмънт (Организация и управление на застраховането) на 19 служители от структурите на Булстрад и Булстрад Живот в градовете София, Велико Търново, Бургас, Монтана, Пазарджик, Русе, Плевен, Враца, Шумен, Петрич, Сливен, Хасково, Пловдив, Варна и Стара Загора. Първото квалификационно обучение бе за придобиване на нови професионални компетентности по професия „Финансист”, специалност „Застрахователно и осигурително дело”. Водещи лектори от страна на свищовската академия бяха ръководителят на катедра „Застраховане и социално дело” доц. д-р Румен Ерусалимов и преподавателите от същата катедра доц. д-р Венцислав Василев, гл. ас. д-р Анелия Панева и гл. ас. д-р Милен Митков. Гост-лектори от Булстрад бяха изпълнителните директори Иво Груев и Пламен Шинов, Евгения Кало-Колова – директор на дирекция „Правна” и член на разширения Управителен съвет, Иван Иванов – член на УС. Обучението се проведе със съдействието на Центъра за професионално обучение при Стопанска академия, лицензиран от Националната агенция за професионално образование и обучение (НАПОО).Първият випуск на Булстрад Академия получи своите дипломи на официална церемония в реновираната зала на Студентския дом на културата в Стопанска академия, ремонтирана и оборудвана с най-модерна презентационна и аудиовизуална техника със средства на висшето училище и с финансовата подкрепа на застрахователното дружество. Обновената зала, наименована „Зала Булстрад”, бе тържествено открита непосредствено преди церемонията по дипломиране на първия випуск. Ритуалното прерязване на трикольорната лента изпълниха ректорът на Стопанска академия и главните изпълнителни директори на Булстрад Виена Иншурънс Груп и Булстрад Живот Виена Иншурънс Груп.В приветствието си към дипломантите, ректорът доц. д-р Иван Марчевски подчерта, че за първи път в България се реализира толкова ясно декларирана и изпълнена със съдържание връзка между една утвърдена на пазара компания с десетилетни традиции, която е синоним на застраховането, и висшето училище, което е синоним на икономическото образование в България. „За нас това начинание е изключително важно, защото показва на нашите студенти, че Стопанска академия е призната от застрахователния бизнес, че хората които работят тази благородна професия вярват на това, което ние даваме и са готови да поверят в наши ръце хората, които генерират финансовите им резултати, за да помагаме в тяхното обучение“, каза доц. Марчевски. Той поясни, че в реновираната зала Булстрад, която е символ на съвместната инициатива, ще се провеждат церемонии по дипломиране на свищовски студенти-застрахователи и на обучаваните специалисти от застрахователния бизнес. Главният изп. директор на Булстрад – Недялко Чандъров благодари на Стопанска академия за това, че е откликнала за дългосрочно партньорство с компанията и пояси, че целта на Булстрад Академия е през нея да преминат хора, които имат желание да се развиват ежедневно и да придобиват повече икономически и управленски знания в областта на застраховането. Той честити на първите дипломанти и благодари на обучителите. Приветствие към първия випуск отправи и главният изп. директор на Булстрад Живот – Светла Несторова. Тя припомни, че именно в Свищов е основана застрахователната школа в България. По думите й, Стопанска академия е място, исторически свързано със застраховането, носещо аромата и атмосферата на застрахователния бранш. „Свищов е абсолютното естествено място, където ние да дадем едно много силно централно послание за цялото ни общество, посланието за връзката между академичното и практическото, между теоретичните образователни институции, които подготвят хората за реализацията им и бизнеса, където тази реализация на практика се случва. За мен това е знаково партньорство, което би следвало да даде своя отзвук не само за тук присъстващите, но и за останалите институции, защото това, което липсва в обществото ни сега, но за което има много сериозни исторически корени, е връзката между бизнеса и Академията“, заяви Светла Несторова. В приветствието си към дипломантите, Иван Иванов – член на УС на Булстрад представи инициативата, като поясни, че основната концепция, заложена в Булстрад Академия, е идеята да се обедини теоретичното познание с практическия опит в сферата на застраховането и всичко това да бъде поднесено по изключително подходящ и полезен за съответната аудитория начин. Той подчерта, че това е само началото на едно дългосрочно и устойчиво партньорство, и сподели, че вече са планирани прояви до края на настоящата и през следващата година. Иван Иванов благодари на ръководствата на Стопанска академия и на Булстрад, и на обучителите от двете институции. Облечени в академични тоги и под звуците на фанфари, дипломантите от първия випуск на Булстрад Академия получиха своите свидетелства на сцената на реновираната зала. Ректорът на Стопанска академия връчи дипломите на отличниците на випуска Клементина Куцарова и Любомир Андреев, а другите дипломанти получиха свидетелствата си от главните изпълнителни директори на застрахователното дружество.", "date": "2017.06.05", "title": " Връзката между висшето образование и бизнеса реализират в  Стопанската академия в Свищов"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%be%d1%82-%d1%81%d0%be%d1%84%d1%82%d1%83%d0%b5%d1%80%d0%bd%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d1%89%d0%b5/", "text": "В изпълнение на своята стратегия за развитие на обучение, съобразено с текущите потребности на икономиката и за активно и многостранно взаимодействие с бизнеса, Стопанската академия „Димитър А. Ценов“в Свищов сключи Споразумение за взаимодействие и сътрудничество с „Прайм Холдинг“ АД. Като бързо развиваща се компания в областта на информационните технологии „Прайм Холдинг“ има около 250 софтуерни разработчици и към момента е реализирала повече от 500 успешни проекта в Европа, Азия и САЩ. В България софтуерната компания управлява офиси в шест града, като един от офисите беше специално позициониран на територията на свищовската академия. Основните задачи, набелязани в подписаното споразумение за сътрудничеството, са мероприятия по осигуряване на адекватно на съвременните потребности на бизнеса обучение, съвместно съставяне на учебни планове, разработване на учебни материали, практическо обучение на студенти от специалност „Бизнес информатика“ с най-модерния приложен инструментариум в реална работна среда, участие на студенти в стажантски програми и др. Сътрудничеството стартира със стажантска програма за студенти от IV курс на специалност „Бизнес информатика“. Бъдещите икономисти-информатици бяха посрещнати от регионалния мениджър за Северна България – Илиян Атанасов, който ги запозна с идеите, целите и задачите на холдинга, с някои от успешно реализираните от тях проектите, както и със специалистите, които ще ги обучават. Под надзора на своите ментори студентите ще бъдат включени в работата по реални проекти. Ще се обучават, ще бъдат стимулирани да прилагат на практика наученото в академичните зали, да развиват своя потенциал и креативност. В зависимост от техните качества и показани резултати ще им бъде осигурена възможност и за бъдеща професионална реализация в рамките на холдинга. Втората дейност, планирана да стартира през м. септември тази година, е участие на специалисти от „Прайм Холдинг“ в практическото обучение на студенти от II, III и IV курс на специалност „Бизнес информатика“. Предвидено е специалисти на холдинга да водят между 30 и 50% от семинарните занятия по учебните дисциплини „Бази от данни“, „Обектно ориентирано програмиране“, „Приложно програмиране“ и „Програмиране в среда на уеб”. Това ще позволи работата на студентите по практически задачи и проекти да бъде водена от доказали се в ИТ разработките специалисти.", "date": "2017.06.05", "title": " Специалисти от софтуерна компания ще обучават свищовските студенти-информатици"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d0%bf%d0%be%d1%81%d1%80%d0%b5%d1%89%d0%bd%d0%b0-5000-%d0%b3%d0%be%d1%81%d1%82%d0%b8-%d0%b7%d0%b0-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d1%81/", "text": "С празнично шествие от храма „Св. Св. Кирил и Методий” до централния градски площад „Жеравица” започна празника на Монтана – деня на Свети Дух. 13 чуждестранни делегации с 500 гости и още близо 5000 души от региона и цялата страна пристигнаха в областния град, за да празнуват заедно с жителите му.Белоградчишкият епископ Поликарп отслужи тържествена литургия  и водосвет за здравето и благополучието на гражданите и гостите на Монтана и общината.„Нашият град има хилядолетна история и на днешния ден трябва да благодарим на тези, които продължават да живеят и работят тук, да създават семейства и да отглеждат децата си. Трябва да се поклоним и пред паметта на нашите предци, създали и развивали през  вековете нашата Монтана. Днес Монтана е икономически, географски, културен и спортен център на българския Северозапад и най-бързо развиващият се град в този регион. Надявам се това да продължи, защото Монтана е силна като Балкана, защото тук живеят хора, които не се отказват пред трудностите.  Бог да ви дава сили и Монтана да пребъде», заяви кметът на общината Златко Живков.На тържествена сесия на местния парламент бяха обявени новите почетни граждани на Монтана. Отличията бяха връчени на наследниците на Лиляна Пройкова – създателка на Кукления театър в областния град, и на бизнесмена Иван Иванов – собственик на едно от най-големите предприятия в района с 250 работни места, който е и спонсор на много от културните и спортни изяви в общината.”Всичко, което съм постигнал, дължа най-вече на обучението си в техникума в Монтана!”, заяви инж. Иванов и дари паричната премия към наградата си  на Професионалната техническа гимназия „Христо Ботев”. Иванов връчи на кмета Живков и голяма икона, изработена в криптата на храм паметника „Александър Невски” за новата черква на областния град „Свети Дух”. ", "date": "2017.06.05", "title": " Монтана посрещна 5000 гости за празника си Свети Дух"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d0%bc%d0%b5%d1%81%d1%82%d0%b8-%d0%b2%d0%be%d0%b5%d0%bd%d0%bd%d0%b8%d1%82%d0%b5-%d1%81%d0%b8-%d0%be%d1%82-%d0%b1%d0%b0%d0%b7%d0%b0%d1%82%d0%b0-%d0%b8/", "text": "Германският външен министър Зигмар Габриел заяви днес, че поради вътрешни причини Турция не може да осигури достъп на германски депутати до военновъздушната база Инджирлик в Южна Турция и при това положение Германия ще трябва да премести военните си, предаде Габриел заяви на съвместна пресконференция в Анкара с турския си колега Мевлют Чавушоглу, че германският парламент ще поиска от правителството да намери друга база за германските военни в Инджирлик. Той каза още, че процесът на преместването на военните от Инджирлик ще започне, и добави, че иска това да се случи, без да се влошават отношенията с Турция.Чавушоглу посочи, че германска парламентарна делегация ще може да посети друга база на НАТО в Коня, Централна Турция, но намекна, че засега не е възможно да бъде посетена базата в Инджирлик.В момента е възможно да бъде посетена базата на НАТО в Коня, а не в Инджирлик, каза външният министър на Турция.Впоследствие Чавушоглу добави, че ако условията се нормализират, базата Инджирлик ще може да бъде посетена от германска делегация.Турция забрани наскоро на депутати от Бундестага да посетят 250-те германски военни, разположени във военновъздушната база Инджирлик в Южна Турция. Забраната бе въведена отчасти като отговор на решението на Германия да предостави политическо убежище на турски войници, обвинявани от Анкара за участие в опита за преврат през юли 2016 г.  ", "date": "2017.06.05", "title": " Берлин мести военните си от базата „Инджирлик”"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%be%d1%82%d0%ba%d1%80%d0%b8%d1%85%d0%b0-3350-%d0%ba%d1%83%d1%82%d0%b8%d0%b8-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd/", "text": "3350 кутии контрабандни цигари откриха граничните полицаи и митническите служители на ГКПП Лесово при проверка на лек автомобил с турска регистрация, който се опитал да избегне щателна проверка. Автомобилът, марка „Мерцедес“,  пристигнал на граничния пункт на 3 юни, около 23.30 часа, в посока от Турция за България, информират от МВР.Шофьорът на колата и неговият спътник – турски граждани, обявили пред българските митнически служители, че не внасят нищо за деклариране. По искане на Гранична полиция превозното средство било селектирано за щателна проверка и насочено към митническо хале. За да я избегне, шофьорът на колата рязко сменил посоката на движение, напуснал зоната на граничния пункт и навлязъл на територията на България.Колата-беглец била задържана от органите на МВР и върната с полицейски ескорт на пункта за митническа проверка, извършена съвместно със служителите на Гранична полиция. В хода на инспекцията те открили специално изграден тайник в пода на автомобила, в който били скрити 67 000 къса /3350 кутии/ цигари, без акцизен бандерол. Контрабандата стока е иззети. Турските граждани са задържани в ГПУ-Елхово, по случая е образувано досъдебно производство.Срещу шофьора – М.А., турски гражданин, са съставени три акта по Закона за митниците за контрабандните цигари, използването на автомобил с тайник и противопоставяне на митническите органи при изпълнение на служебните им задължения.Работата по случая продължава.  ", "date": "2017.06.05", "title": " Митничари откриха 3350 кутии контрабандни цигари в тайник на кола \t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%b8%d0%b2%d0%b0-%d0%bf%d1%80%d0%b8-%d0%bc%d0%b0%d0%ba%d1%80%d0%be%d0%bd-%d0%b8-%d0%bc%d0%b5%d1%80%d0%ba%d0%b5%d0%bb-%d1%81-%d0%b4%d0%b2%d0%b0/", "text": "Първите международни посещения на министър-председателя Бойко Борисов след встъпването му в длъжност са във Франция и Германия, съобщиха от правителствената информационна служба.Премиерът Борисов ще разговаря с новоизбрания президент на Френската република Еманюел Макрон в Елисейския дворец на 6 юни.Официалното посещение на министър-председателя Борисов в Берлин ще започне по-късно същия ден, когато е планирана срещата му с президента на Федерална република Германия Франк-Валтер Щайнмайер. На 7 юни, сряда, премиерът Борисов ще разговаря с федералния канцлер Ангела Меркел.Акценти в официалните разговори са развитието на двустранните отношения и сътрудничеството в рамките на Европейския съюз.При посещенията си в Германия и Франция министър-председателят ще бъде придружаван от вицепремиера Томислав Дончев и министъра на финансите Владислав Горанов.", "date": "2017.06.05", "title": " Борисов отива при Макрон и Меркел с двама министри"}
{"url": "https://trud.bg/%d1%86%d1%8a%d1%84%d0%bd%d0%b0%d1%85%d0%b0-%d0%b2%d0%be%d0%b4%d0%bd%d0%b8%d1%82%d0%b5-%d0%bb%d0%b8%d0%bd%d0%b8%d0%b8-%d0%b2-%d1%86%d0%b0%d1%80-%d1%81%d0%b8%d0%bc%d0%b5%d0%be%d0%bd%d0%be%d0%b2%d0%b0/", "text": "Водните лилии в езерото с Мечката в Цар Симеоновата градина в Пловдив дадоха своя първи цвят. Едно от любимите места на млади и стари пловдивчани в Цар-Симеоновата градина става още по-атрактивно, след като около цъфналите водни растения с бял цвят спокойно плуват японски златни рибки.„Радостно е, след тежката зима и растенията, и рибите оцеляха. Явно грижите, които полагаме, дават добри резултати“, не крие своето задоволство кметът на Пловдив инж. Иван Тотев. „Средата определено влияе добре на японските златни рибки и те сега са хвърлили хайвера си и се размножават“, допълва директорът на ОП „Градини и паркове“ в Пловдив Стоян Алексиев.През октомври 2016 г. служителите на общинското предприятие започнаха да отглеждат водните лилии и експериментално ги засадиха в езерото с Рибарчето в Цар Симеоновата градина. След това обаче бяха преместени в езерото със статуята на мечка заради наложителен ремонт на инсталацията. Той вече приключи и в момента се пълни с вода, като до края на седмицата половината златни рибки от езерото с Мечката ще бъдат преместени обратно в първоначалното ми местообитание. Така в 2 водни атракции в Цар Симеоновата градина ще плуват едни от най-красивите представителите на този вид.", "date": "2017.06.05", "title": " Цъфнаха водните линии в Цар Симеоновата градина в Пловдив"}
{"url": "https://trud.bg/%d0%bf%d0%b8%d1%8f%d0%bd%d0%b8-%d0%b8-%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%bf%d1%80%d0%b5%d0%b4/", "text": "Пияни и неправоспособни водачи предизвикаха две катастрофи през уикенда в Пловдивска област. Към 19 часа в събота в РУ-Хисаря постъпил сигнал, че между селата Красново и Кръстевич автомобил „Рено“ е преминал през лентата за насрещно движение и се блъснал в крайпътно дърво. След оказана медицинска помощ за домашно лечение са освободени 44-годишният водач от село Кръстевич и 66-годишна пътничка. При проверка служителите на реда установили, че мъжът е употребил 1,74 промила алкохол, а освен това не притежава и свидетелство за правоуправление. По случая се води бързо производство. Второто произшествие настъпило в неделя около 14.40 часа между селата Кърнаре и Христо Даново. При изпреварване на каруца лек автомобил „Опел“, управляван от 39-годишен неправоспособен мъж, се завъртял на пътното платно и ударил насрещно движещ се „Мерцедес“ с 23-годишен шофьор зад волана. На място са прегледани първият водач, негов 23-годишен спътник и 29-годишен пътник, който бил във втория автомобил. Двамата водачи са тествани с дрегер за алкохол и при този зад волана на опела резултатът показал 1,18 промила. Допълнителна справка в масивите на „Пътна полиция“ показала, че той е и неправоспособен. Всички участници в катастрофата са жители на село Христо Даново.", "date": "2017.06.05", "title": " Пияни и неправоспособни шофьори предизвикаха две катастрофи в Пловдивско"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80%d0%b8-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be/", "text": "Двама тийнейджъри на възраст 17 и 18 години пострадаха при пътен инцидент между Кричим и Стамболийски, сигналът за който е подаден в неделя около 18.20 часа на спешен телефон 112. Пристигналите на местопроизшествието полицаи от РУ-Стамболийски установили, че лек автомобил „Пежо“ навлязъл в лентата за насрещно движение и блъснал лек автомобил „Ауди“, който се ударил в крайпътно дърво.За прегледи в болницата са откарани двамата пострадали юноши, които пътували в аудито, като по-малкият от тях е оставен в здравното заведение под лекарско наблюдение. Отрицателни са алкохолните проби и на двамата водани – 40-годишен пловдивчанин и 24-годишен от Куртово Конаре. Работата по случая продължават служители на РУ- Стамболийски.В неделя по пътищата в Пловдивска област са станали 18 произшествия с материални щети. Регистрирани са 3 катастрофи с шестима ранени.", "date": "2017.06.05", "title": " Двама тийнейджъри в болница, след като „Ауди“ се заби в дърво край пътя Кричим-Стамболийски"}
{"url": "https://trud.bg/4-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%b2%d0%b0%d0%bd-%d0%b7%d0%b0%d1%85%d0%b0%d1%80%d0%b8%d0%b5%d0%b2-%d0%bf%d0%be%d0%b4%d0%b3%d0%be%d1%82/", "text": "Специализираният наказателен съд постанови присъда от 4 години затвор за Иван Захариев, познат още като българския Джон Джихадиста, предаде БТВ.Захариев е обвинен в обучение и подготовка за извършване на терористичен атентат.20-годишният Иван Захариев беше задържан на 20 септември 2016 г. при специализирана акция на ДАНС, ГДБОП и СДВР.Според обвинителния акт през 2013 г. Захариев е пътувал от Сидни до Сирия с желанието да се включи в терористична групировка. Оказал се в база на Свободната сирийска армия, където започнали да го обучават да борави с автомат „Калашников”.Не бил приет от нито една бунтовническа организация, тъй като нямал нужната бойна подготовка.Това е първото подобно дело у нас.", "date": "2017.06.05", "title": " 4 години затвор за Иван Захариев, подготвял се за извършване на атентат"}
{"url": "https://trud.bg/%d0%b5%d0%b4%d0%b8%d0%bd-%d0%be%d1%82-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%b2-%d0%bb%d0%be%d0%bd%d0%b4%d0%be%d0%bd-%d0%b5-%d0%b8%d0%bc%d0%b0%d0%bb-%d0%b8%d1%80/", "text": "Един от тримата нападатели, извършили терористичната атака в централната част на Лондон, има ирландски документи за самоличност. Това съобщи ирландския телевизионен канал RTE, позовавайки се на източник от полицията, предава .Към момента правооохранителните органи оказват да коментират информацията. „Британската полиция е открила ирландска лична карта върху тялото на един от тримата нападатели в Лондон“, се казва в медийния доклад, в който се казва още, че мъжът е живял в Дъблин известно време.Предполага се, че той е от марокански произход и е женен за шотландка, но никога не е попадал в полезрението на властите.", "date": "2017.06.05", "title": " Един от нападателите в Лондон е имал ирландска лична карта\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b2%d1%82%d0%be%d1%80%d0%b8%d1%8f%d1%82-%d0%b5%d1%82%d0%b0%d0%bf-%d0%be%d1%82-%d1%80%d0%b5%d0%bc%d0%be%d0%bd%d1%82%d0%b8%d1%82%d0%b5-%d0%bd%d0%b0-%d1%83/", "text": "Започва вторият етап от частичните ремонти на уличната мрежа във Велико Търново. По разпореждане на кмета на старопрестолния град Даниел Панов дейностите стартират още от вторник. Екипи на фирмата изпълнител ще работят от старата градска част към централните зони. Финансирането е осигурено от общинския бюджет, по инвестиционната програма на Общината.Комисия вече е извършила огледи на улиците, стълбищата и тротоарите в целия град. Създадена е организация на необходимите строителни дейности. Поетапно компрометираните от обилните дъждове настилки в отделните улични участъци ще бъдат преасфалтирани. На експлоатационните дружества е указано да възстановят за тяхна сметка засегнатите от дейностите им асфалтови и тротоарни площи.Предстои и изграждането на няколко „повдигнати” пешеходни пътеки в рамките на града. Първите две от тях ще бъдат на улица „Краков”.", "date": "2017.06.05", "title": " Започва вторият етап от ремонтите на уличната мрежа във Велико Търново"}
{"url": "https://trud.bg/%d0%bc%d0%be%d1%80%d0%b5%d1%82%d0%be-%d0%b8%d0%b7%d1%85%d0%b2%d1%8a%d1%80%d0%bb%d0%b8-%d1%82%d1%80%d0%b8-%d0%bc%d1%8a%d1%80%d1%82%d0%b2%d0%b8-%d0%b4%d0%b5%d0%bb%d1%84%d0%b8%d0%bd%d0%b0/", "text": "Три мъртви делфина е изхвърлило морето през уикенда на плажа в Бургас. Труповете на бозайниците са прибрани от общински служители. Все още не е ясна причината за смъртта им.„Надяваме се да не се повтори историята от миналата година, когато морето изхвърли на брега стотина делфина и през целия сезон имаше скандали около смъртта им. Накрая се оказа, че делфините били болни от шарка.“ Това коментираха рибари вчера. „Абсурд е да ни обвиняват че убиваме делфините. Те гонят рибата към брега и даже ни помагат“, обясниха морски вълци.В момента актуалната риба е сафридът, но се лови и попче. Забраната за него падна на първи юни. Морето продължава да е обагрено в странен синкав цвят и е мътно, казаха риболовците. Преди броени дни те сигнализираха, че водата е като призрачна мъгла и вероятно цъфтеж на водорасли е причина за аномалията. Не сме казали, че морето е мръсно, а че е мътно от цъфтежа, затова и не сме сезирали институции, казаха още рибарите.", "date": "2017.06.05", "title": " Морето изхвърли три мъртви делфина"}
{"url": "https://trud.bg/%d0%ba%d1%83%d1%80%d0%b1%d0%b0%d0%bd-%d0%b7%d0%b0-%d0%bf%d0%bb%d0%be%d0%b4%d0%be%d1%80%d0%be%d0%b4%d0%b8%d0%b5-%d0%bf%d1%80%d0%b0%d0%b2%d0%b8%d1%85%d0%b0-%d0%b2-%d1%81%d0%b2%d0%b8%d1%89%d0%be%d0%b2/", "text": "Всяка година, на християнския празник „Свети Дух”, жителите на свищовското село Драгомирово честват празника на селото в църквата „Св. Иван Рилски”. По традиция и тази година се събраха миряни, за да направят курбан за плодородие и берекет.Кметът Марин Крачунов посрещна председателя на ОбС – Свищов д-р Кристиян Кирилов и секретаря на Общината Любомира Петрова, които бяха дошли да уважат празника. Гостите, жителите на селото и децата от местната детска градина присъстваха на празничната литургия, която отец Евгени отслужи. В молитвите си, той благослови хората от селото, нивите, лозята и земята.След литургията, д-р Кристиян Кирилов се обърна към всички, като им пожелаха плодородна година, без природни бедствия и катаклизми. Той припомни библейската история, как на петдесет и първия ден, след Възкресение, Светият Дух дарил апостолите с дарове, и пожела на стопаните да се радват на плодовете от своя труд и даровете на природата.В края на празничния ден, 6 годишната Александра от село Драгомирово поздрави присъстващите с Вазовата молитва в нейно изпълнение.", "date": "2017.06.05", "title": " Курбан за плодородие правиха в свищовско село"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%be%d1%80%d0%bb%d0%b0%d0%bd%d0%b4%d0%be/", "text": "Неизвестни са открили стрелба в Орландо, Флорида. Съобщава се за „множество жертви“, но точната им бройка не е ясна, предаде .Според информация в Twitter стрелбата е станала в бизнес сграда. Полицията информира, че сцената на инцидента е „стабилизирана“ и стрелбата е прекратена.Очаквайте подробности!", "date": "2017.06.05", "title": " Неизвестни откриха стрелба в Орландо, има жертви"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b0-%d1%81%d0%b5%d1%87-%d0%b2-%d0%bd%d0%b0%d0%b4-70-%d0%b4%d0%ba%d0%b0-%d0%b3%d0%be%d1%80%d0%b8-%d0%ba%d1%80%d0%b0%d0%b9-%d0%bc%d1%83%d1%81%d0%b0/", "text": "Мобилните групи на Югоизточното държавно предприятие в Сливен са установили мащабна незаконна сеч в района на Мусачево, община Гълъбово, Старозагорска област – съобщиха от предприятието. Акцията е проведена по сигнал. Установено е, че неправомерно са отсечени над 70 дка общински и 5,5 дка държавни гори. Нарушителите са добивали дървесина с документ, който им разрешавал единствено да почистват мери и пасища.Съставен е констативен протокол. На нарушителите са издадени актове от служителите на Държавното горско стопанство в Стара Загора. Конфискувана е добитата дървесина. За случая е уведомена Районната прокуратура, тъй като имало и нарушение, свързано с търговска дейност. По време на проверка е установен и нерегламентиран склад. Задържана е дървесина около 120 кубика, както и товарен камион ГАЗ с 4 кубика дърва за огрев.Общинската администрация в Гълъбово е забранила сечта в района, а договорът на фирмата-нарушител е анулиран – казаха още от Югоизточното държавно предприятие.", "date": "2017.06.05", "title": " Незаконна сеч в над 70 дка гори край Мусачево"}
{"url": "https://trud.bg/%d0%bd%d0%b0%d0%b4-150-%d0%b4%d0%b5%d1%86%d0%b0-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%bf%d1%80%d0%be%d1%8f/", "text": "Над 150 деца от Пловдив и региона се включиха в кампанията по повод Световния ден на околната среда – 5 юни. За първи път днес в ЦарСимеоновата градина бе позиционирана образователно-информационната игра „Еколабиринт“, предоставена от „Екопак България“ АД.Стартът на кампанията бе даден от директора на РИОСВ-Пловдив доц. Стефан Шилев, кмета на Пловдив Иван Тотев и районните кметове на „Централен“ Георги Стаменов и „Западен“ Димитър Колев. „Децата сте бъдещето на страната и вие сте тези, които ще продължите да опазвате околната среда чиста“, заяви в приветствието си към участниците доц. Стефан Шилев. Кметът на Пловдив Иван Тотев пък отбеляза, че в този празничен ден малчуганите в града под тепетата ще има възможността да се запознаят с уникално забавно съоръжение с познавателен характер „Еколабиринт“ и ще продължат мотивирано да се грижат за природата.Децата от училищата „Алеко Константинов“, „Свети Патриарх Евтимий“, „Елин Пелин“ и „Свети Паисий Хилендарски“ успяха да преминат през еколабиринта, след като отговориха правилно на 11 въпроса за опазването на природата и ползите от рециклирането. Всяко дете спечели плакат със застрашено от изчезване животно, включено в Червената книга на България. За инициативата пристигнаха и 20 деца от училище „Отец Паисий“ в Куклен, които участваха с творби в националните  конкурси за детски рисунки, организирани от РИОСВ – Пловдив и местната администрация. В отделен кът експерти на дирекция „Екология и управление на отпадъците“ към община Пловдив запознаха децата с биологичното разнообразие в Цар-Симеоновата градина и в областта. За всички участници бяха осигурени информационни материали и награди.", "date": "2017.06.05", "title": " Над 150 деца от Пловдив се включиха в проявите за Световния ден на околната среда"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0-%d0%b4%d0%b0-%d0%bd%d0%b0%d0%bb%d0%be%d0%b6%d0%b8-%d0%be%d1%89%d0%b5-%d0%bf%d0%be-%d1%81%d1%82%d1%80%d0%be%d0%b3%d0%b8-%d0%be%d0%b3%d1%80%d0%b0/", "text": "Американският президент Доналд Тръмп призова администрацията си да потърси по-силни аргументи за своя законопроект, известен още като „мюсюлманската забрана на Тръмп“ след атентатите в Лондон през уикенда, предава Reuters.Коментарите на Тръмп, направени в социалната мрежа Туитър в понеделник, оказват натиск на Върховния съд да възстанови забраната за влизане в Съединените щати на граждани от седем държави с преобладаващо мюсюлманско население.Президентът заяви още, че предложената забрана, основна част от президентската му кампания, е необходима, за да се защитят американските граждани от терористични атаки.По-рано тази година, противниците му обявиха законопроекта за „дискриминационен и недостатъчно мотивиран“.", "date": "2017.06.05", "title": " Тръмп иска да наложи още по-строги ограничения за пътуванията на мюсюлмани до САЩ"}
{"url": "https://trud.bg/%d0%b2-%d1%80%d1%83%d1%81%d0%b8%d1%8f-%d1%81%d0%bb%d0%b5%d0%b4-%d0%b7%d0%b0%d0%b3%d1%83%d0%b1%d0%b0%d1%82%d0%b0-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0-%d0%b2%d0%be/", "text": "Руските медии съсипаха от критика националния отбор по волейбол на страната след загубата с 2:3 (21, 15, -22, -25, -13) от България в последния мач от група „С1“ на Световната лига в Казан. Сборная спечели безпроблемно първите 2 гейма и по всичко изглеждаше, че върви към сигурна победа. Тогава момчетата на Пламен Константинов се събудиха за дебютгния си успех в тазгодишното издание на надпреварата. Така България завърши на трето място в групата с 3 точки. Победител е Франция (9 т.), пред Русия (4), а на последното място остана Аржентина (2). „Оказахме братска помощ на българите – пише иронично „Чепионат“. – Обновеният ни отбор показа как може да се загуби спечелен мач срещу аутсайдера в групата.“ Ключът към победата се оказа силното включване на Розалин Пенчев и стабилният блок на нашите в последните геймове. В тайбрека пък се изяви и звездата Цветан Соколов, който с неотразими атаки сломи съпротивата на руснаците. Диагоналът бе най-резултатен в мача с 21 т. „Много искахме тази победа, но започнахме лошо – заяви старши треньорът на националите Пламен Константинов. – Русия диктуваше темпото, а ние нямахме отговор. В хода на играта променихме стила и поехме повече рискове.“ България е на пето място в общото класиране на турнира. В края на седмицата във Варна са мачовете от група „Е1“, в която освен България, са отборите на Полша, Канада и Бразилия.", "date": "2017.06.05", "title": " В Русия след загубата от България на волейбол: Братска помощ за аутсайдера"}
{"url": "https://trud.bg/%d0%bc%d0%bd%d0%b8%d0%bc%d0%b8-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bb%d1%8a%d0%b6%d0%b0%d1%82-%d1%81-%d0%ba%d0%be%d1%81%d0%bc%d0%b0%d1%82-%d1%80%d0%b0%d0%ba/", "text": "Търговци предупредиха, че край рибната борса „Краснодар“ в Бургас обикалят „продавачи“ на раци. Те разнасяли дребни морски раци в торби и ги предлагали като „павури“, за да ги дадат по- скъпо. „Павурите“ обаче са двойно по – едри , с повече месо в щипките и краката, обясниха специалистите и предупредиха бургазлии за измамата.Предлагания в торбите е т.нар. „космат“ рак.", "date": "2017.06.05", "title": " Мними търговци лъжат с „космат рак“"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b0%d1%83%d0%b4%d0%b8-%d0%b2-%d1%88%d0%b5%d0%ba%d0%b5%d1%80-%d0%bc%d0%b0%d1%85%d0%b0%d0%bb%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "37-годишен пловдивчанин се оплакал в Трето РУ на МВР в града под тепетата, че в неделя между улица 17.50 и 19.30 часа на улица „Дилянка“ в ромската Шекер махала е бил разбит лекият му автомобил „Ауди“ и открадната чанта с над 4000 лева, 150 евро и мобилен телефон. Местопроизшествието е запазено и е посетено от дежурна оперативна група, която е извършила оглед. По случая е образувано досъдебно производство. Предстои материалите да бъдат внесени в Районна прокуратура-Пловдив.", "date": "2017.06.05", "title": " Разбиха „Ауди“ в Шекер махала в Пловдив и откраднаха чанта с 4000 лв., 150 евро и мобифон"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be-%d0%bf%d0%be-%d1%84%d0%b8%d1%82%d0%bd%d0%b5%d1%81/", "text": "Виктор Каменов, Калоян Христов и Елена Любенова заслужиха правото да представят България на световния шампионат по стрийт фитнес в Москва. Разноските им ще бъдат поети от първия клуб по този спорт у нас „Стрийт уъркаут – България“ с президент Йордан Йовчев и Столична община. Каменов и Христов завършиха на първите 2 места при мъжете, а Любенова – втора при жените в Големия финал от веригата турнири за Купа „София“ на площадката в столичния парк „Св. Никола“. Регламентът изисква участниците в световния шампионат да са навършили 18 г. Близо 40 любители на фитнеса на открито показаха уменията си в състезанието.", "date": "2017.06.05", "title": " Трима българи на световно по фитнес"}
{"url": "https://trud.bg/12-000-%d0%b4%d0%b0%d0%bd%d1%8a%d1%87%d0%bd%d0%b8-%d1%83%d0%b4%d0%be%d1%81%d1%82%d0%be%d0%b2%d0%b5%d1%80%d0%b5%d0%bd%d0%b8%d1%8f-%d1%89%d0%b5-%d0%b8%d0%b7%d0%b4%d0%b0%d0%b2%d0%b0-%d0%bd%d0%b0%d0%bf/", "text": "НАП ще може да издава над 170 000 удостоверения за дължими данъци автоматизирано, без да се налага посещение в нейните поделения.От 1 ноември миналата година приходната агенция е осигурила възможност за предоставяне по служебен път на удостоверение за наличие или липса на задължения на административните органи и възложители на обществени поръчки. Достъп до тази електронна услуга ще бъде предоставен от НАП и на банкови институции, нотариуси и общински власти.В момента представяне на удостоверение за наличие или липса на задължения към НАП се изисква от 97 нормативни акта, като документите се предават на обществени и частни организации, като например при участие в обществени поръчки, получаване на кредит и др. В НАП Вв старата столица годишно се издават около 12 000 удостоверения за наличие или липса на задължения, като процедурата по снабдяване с тях отнема време и минимум едно посещение в приходната агенция в старопрестолния град. От началото на тази година се подават средно по 950 искания на месец за издаване на удостоверения за дължими данъци. Тази административна тежест може изцяло да бъде премахната след въвеждането на новия модел, чрез който банкови институции, нотариуси и общини ще могат да изискват и получават удостоверенията директно чрез електроните услуги на НАП, без да се налага да ангажират гражданите с набавянето на документите.От НАП допълват, че предстоят срещи с представителните организации на банките, на общинските власти и нотариусите, за да се уточнят техническите параметри на обмена на информация.", "date": "2017.06.05", "title": " 12 000 данъчни удостоверения ще издава НАП автоматично на великотърновци"}
{"url": "https://trud.bg/%d0%b2%d0%be%d0%b8%d0%bd%d0%b8%d1%82%d0%b5-%d1%81-%d1%80%d0%b5%d0%ba%d0%be%d1%80%d0%b4-%d0%ba%d1%80%d0%b0%d1%87%d0%b0%d1%82-%d0%ba%d1%8a%d0%bc-%d1%82%d0%b8%d1%82%d0%bb%d0%b0%d1%82/", "text": "Шампионът в НБА „Голдън Стейт Уориърс“ е само на още 2 победи от безпрецедентен триумф – титла без загуба в плейофите. „Воините“ станаха първият тим в историята на асоциацията с 14 поредни победи след редовния сезон, след като надиграха със 132:113 „Кливланд Кавалиърс“ във втория мач от финалната серия. На пейката се завърна старши треньорът Стив Кър, пропуснал последните 11 мача заради здравословни проблеми. Появата му в залата бе изненада и за играчите, тъй като не бе обявена предварително. В герой на двубоя с 33 точки и 13 борби се превърна Кевин Дюрант, а звездата на „кавалерите“ Леброн Джеймс направи „трипъл-дабъл“ – 29 точки, 11 борби и 14 асистенции. „Виждал съм много големи отбори, но със сигурност „войните“ са сред най-добрите в историята“, призна Крал Джеймси. Така „Голдън Стейт“ вече води с 2-0 във финалите, които се играят до 4 победи.", "date": "2017.06.05", "title": " „Воините“ с рекорд, крачат към титлата"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d1%81-%d0%bd%d0%b0%d1%80%d0%ba/", "text": "Петима пловдивчани са били задържани с наркотични вещества в хода на специализирана операция от служители на Първо РУ на МВР в града под тепетата. В ареста на районното управление били отведени 24-годишен младеж и 16-годишен тийнейджър, засечени на ул. „Асен Христофоров“ в областния град. При процесуално-следствените действия било установено, че по-възрастният носи в себе си 0,209 грама амфетамин, а непълнолетният – електронна везна и 0,857 грама марихуана. Същата мярка е взета и спрямо трима мъже – на 27, 28 и 34 години, които били спипани с дрога на бул. „Никола Вапцаров“. Служителите на реда иззели от тях общо 4,292 грама амфетамин и 0,668 грама марихуана.За същата незаконна дейност зад решетките в  Четвърто РУ на МВР-Пловдив попаднал 27-годишен криминално проявен местен жител, който на бул. „Марица юг“ бил засечен с 0,785 грама марихуана. В неделя в полицията в Първомай бил задържан 21-годишен мъж, заловен от служителите на реда с бучка амфетамин. Срещу всички извършители са образувани бързи производства под наблюдението на районната прокуратура.", "date": "2017.06.05", "title": " Арестуваха петима пловдивчани с наркотици"}
{"url": "https://trud.bg/%d0%b8%d0%b7%d0%b4%d1%8a%d1%80%d0%bf%d0%b0%d1%85%d0%b0-1400-%d0%bb%d0%b2-%d0%be%d1%82-%d1%80%d1%8a%d1%86%d0%b5%d1%82%d0%b5-%d0%bd%d0%b0-35-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a/", "text": "Криминалисти от Второ РУ на МВР-Пловдив разследват сигнал за грабеж, подаден от 35-годишен мъж, който се оплакал, че в неделя около 20 часа пред заведение на бул. „Васил Априлов“ непознат издърпал от ръцете му 1400 лева и побягнал. По случая е образувано досъдебно производство и са предприети действия за издирване на извършителя на грабежа. През последното денонощие на територията на Областна дирекция на МВР-Пловдив са регистрирани 7 криминални престъпления – грабеж, кражба, наркотици и 4 други. Разкрити са 5 престъпления.", "date": "2017.06.05", "title": " Издърпаха 1400 лв. от ръцете на 35-годишен мъж"}
{"url": "https://trud.bg/facebook-%d1%81%d1%8a%d1%81-%d1%81%d1%82%d1%80%d0%b5%d0%bc%d0%b5%d0%b6-%d0%b4%d0%b0-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b5-%d0%b2%d1%8a%d0%b2-%d0%b2%d1%80%d0%b0%d0%b6/", "text": "Facebook излезе със заявление, че ще се стреми да превърне платформата си във “враждебна среда“ за терористи, след като 7 човека бяха убити в Лондон, предава “Ройтерс“.“Искаме Facebook да бъде враждебна среда за терористите… работим усилено в посока премахване терористично съдържание от платформата сиq веднага щом разберем за него, а ако разберем, че се готви нещо с цел навреждане на хораq уведомяваме властите,“ коментира Саймън Милнър, директор по политиката на Facebook.В същия дух от Twitter съобщават, че компанията е предприела действия срещу терористите и спирането на екстремистка пропаганда на сайта си.“Терористично съдържание от всякакъв вид няма място в Twitter,“ заяви Ник Пикълс, глава на публичната политика на Twitter за Великобритания. Той допълни, че като част от борбата на Twitter срещу тероризма почти 400 000 частни профила са били премахнати.Британският премиер Тереза Мей не веднъж е призовавала онлайн компании да контролират какво се споделя на сайтовете им. След атаката в Лондон тя изиска по-добра регулация от страна на онлайн компаниите от ранга на Twitter и Facebook и посочи, че те имат частична вина за предоставянето на свободно пространство, където крайната идеология да се развива.", "date": "2017.06.05", "title": " Facebook със стремеж да се превърне във “враждебна среда“ за терористи след атаката в Лондон"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b1%d0%be%d1%80%d0%b1%d0%b0%d1%82%d0%b0-%d1%81-%d1%82%d0%b5%d1%80%d0%be%d1%80%d0%b8%d0%b7%d0%bc%d0%b0-%d0%b8%d0%b7%d0%b8%d1%81%d0%ba%d0%b2/", "text": "Британският премиер Тереза Мей посочи, че успешната борбата с тероризма изисква не само ресурси, но и правомощия. Новата тактика на полицията да „стреля на месо“ е спасила живота на много хора по време на терористичното нападение в Централен Лондон в събота, подчерта премиерът след заседание на кризисния комитет „Кобра“, предаде .Мей се защити от критиките, че като министър на вътрешните работи е съкратила числеността на полицията. По отношение на терористичното нападение в централната част на столицата тя заяви: „Полицията работи много, за да установи самоличността на загиналите и ранените при инцидента в събота вечер. Вече е ясно, че жертвите са от различни националности. Това беше нападение срещу Лондон и Великобритания, но също и атака срещу свободния свят“.Тереза Мей изтъкна, че одобрената от нея нова тактика да се „стреля на месо“ при подобни терористични нападения дава резултати. Тя обаче допълни, че докато се наблюдава напредък в борбата с тероризма, то има много какво повече да се направи в обществото, което е твърде толерантно към екстремизма.Все още се очаква Скотланд ярд да съобщи имената на нападателите. Междувременно гарата и метростанцията на „Лондон бридж“ бяха отворени.В 11.00 часа местно време лондончани почетоха с едноминутно мълчание седемте жертви на атентата. Още на следващия ден след атентата Би Би Си излъчи многократно разговор с мюсюлманин, който е познавал един от нападателите и е смятал, че има радикални възгледи: „Обадих се на горещата линия за антитероризъм. Разказах за разговора ми с него и защо мисля, че е радикализиран. Абсолютно нищо не последва. Не се свързаха с мен след това. Той не беше арестуван или задържан за някакъв разпит“.Автор на специална програма за дерадикализиране е заявил, че нападенията в Манчестър и Лондон са щели да бъдат предотвратени, ако властите са споделили с него информацията, с която разполагат. Ханиф Кадир, основател на фондацията „Активна промяна“, е бивш боец на „Ал Кайда“ в Афганистан. Той заяви, че извършителите и на трите нападения са били познати на службите за сигурност и не се съмнява, че с неговия опит е щял да бъде полезен. Той допълни, че програмата му де факто е престанала да съществува, защото средствата за нея са били силно орязани, защото властите са сметнали, че е прекалено рискована и може да привлече негативна реакция от страна на медиите.", "date": "2017.06.05", "title": " Мей: Борбата с тероризма изисква не само ресурси, но и правомощия\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d0%b3%d0%be%d0%bd%d1%8f%d1%82-%d0%ba%d0%b2%d0%be%d1%82%d0%b0-%d1%81%d1%80%d0%b5%d1%89%d1%83-%d0%bf%d0%b5/", "text": "Женският национален отбор по волейбол ще гони място на световното първенство в Япония догодина в допълнителната квалификация с още пет тима. Съпернички на момичетата на Иван Сеферинов са отборите на Гърция, Словения, Холандия, Белгия и Чехия, които завършиха втори в квалифкационните си групи. Мачовете са от 22 до 27 август, а домакинът на турнира все още не е определен. Класира се само победителят. Българките останаха на второ място в група „С“ в столичната зала „Христо Ботев“ като в последния мач надиграха Косово с 3:0 (8, 13, 10). Най-резултатна за България с 14 точки бе Гергана Димитрова.", "date": "2017.06.05", "title": " Волейболистките гонят квота срещу пет отбора"}
{"url": "https://trud.bg/%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b6%d0%b5%d0%b4%d0%b0%d0%b8%d1%82%d0%b5/", "text": "Завърнаха се! С гръм и трясък. Посрещнати от десетки хиляди полудели от щастие фенове. Футболистите на „Реал” кацнаха в Мадрид, за да потънат в морето на „бялата” любов.Традицията беше спазена. Открит автобус посрещна героите на Мадрид още на летището, за да започне тура за овации. На возилото пишеше „Шампиони 12”, визирайки Дванайстата титла в турнира на шампионите.Кристиано Роналдо изненада. Явно не си е губил времето в Кардиф. Докато милиони по телевизията гледаха изрусените му кичури по време на двубоя, в Мадрид видяха съвсем нов имидж на Кавалера на „Златната топка”. Този път подстриган като прилежно колежанче. На специално направената сцена Роналдо повтори превърналата се в негова запазена марка радост след гол.Капитанът Серхио Рамос и бразилецът Марсело показваха купата с големите уши на множеството. Партито се пренесе и на прочутия площад Сибелес, оформен в края на 18-и век. Рамос си пусна в инстаграм своя снимка с купата, под която написа „Наша е! Ваша е!” Парадът не подмина и кметството, където футболистите на Зидан се качиха с трофея на балкона. Феновете бяха толкова много, че всяка дори кратка отсечка се минаваше от автобуса за часове.Кристина Сигуентес, ръководителката на автономна област Мадрид, получи фланелка на „Реал” от Рамос. На екипа пишеше „Ла Дуодесима”, което в превод означава Дванайстата. За спомен дамата получи и купата на европейските шампиони, за да си направи снимка с Рамос и президента Флорентино Перес. Последва повторение на ритуала с кметицата Мануела Кармена. Когато над Мадрид се смрачи, партито се премести в дома на „Реал” – стадион „Сантяго Бернабеу”. Под светлините на уникални пиротехники футболистите и треньорът Зинедин Зидан бяха чествани геройски.Да, джедаите се завърнаха у дома! Като господари на могъща звездна империя.", "date": "2017.06.05", "title": " Завръщането на джедаите"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%80%d0%b5%d1%81%d1%82%d0%be%d1%80%d0%b0%d0%bd%d1%82-%d1%81%d0%bf%d0%b0%d1%81/", "text": " Испански медии публикуваха видеозапис, на който се вижда как управител на ресторант в Лондон барикадира входа на заведението си и успешно отблъсква един от нападателите, .При създалата се паника роденият в Испания Серхио Фариняс приютява цивилни в своя ресторант, след което блокира опита на един от терористите да нахлуе вътре. Не след дълго полицията се намесва и неутрализира нападателя.В интервю за испанския вестник Diario De Pontevedra Фариняс хвали адекватната и бърза намеса на органите на реда.„Полицаите действаха свектавично бързо. В рамките на 3 минути терористите бяха заобградени. Започнаха да стрелят по нападателите, едва когато те наръгаха един човек пред ресторанта ми. До този момент се колебаеха, защото терористите изглеждаха, сякаш имат взривни устройства по телата си“, разказва Фариняс.Испанецът казва също, че последиците са можели да бъдат много по-тежки, ако атаката беше през деня.", "date": "2017.06.05", "title": " Вижте как управител на ресторант спасява клиенти и минувачи от нападателите в Лондон (ВИДЕО)"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d1%81%d0%b5-%d0%bf%d1%83%d1%81%d0%ba%d0%b0-%d0%b2-%d0%b4%d1%80%d0%b0%d1%84%d1%82%d0%b0-%d0%bd%d0%b0-%d0%bd%d0%b1%d0%b0/", "text": "Александър Везенков ще участва в драфта на НБА. Баскетболистът се надява да бъде избран от някой отбор отвъд Океана, който да го остави в настоящия му клуб „Барселона“. „Ще си пусна името в драфта, така или иначе това ми е последна година и оттам нататък ще видим – заяви крилото пред Bgbasket. – Дай Боже, някой отбор да ме избере и да ме остави в Европа да се развивам. Така ще гледат отблизо моите изяви. В момента аз се фокусирам около „Барселона“. И искам да остана в клуба и да прогресирам като състезател.“ Междувременно „Барселона“ е един от отборите, които получиха покани за участие в най-престижния европейски клубен турнир – Евролигата. Миналия сезон „каталунците“ останаха 11-и в редовния сезон, но остават сред клубовете с постоянен лиценз за турнира. Вече са известни 15 от 16-е отбора, а последният ще е шампионът на Германия. Без представител остава Франция. 206-сантиметровият Везенков пък и това лято планира да проведе индивидуална подготовка в Орландо (САЩ). Заради това той ще закъснее за лагера на националния отбор преди световните квалификации през август. България е в група с Португалия и Беларус. „Говорих с треньора Любо Минчев и се изяснихме – твърди играчът. – Искам този път повече да поработя индивидуално. Мисля, че след това ще имаме достатъчно време да се подготвям с отбора. Няма значение дали искаме или не искаме – трябва да се класираме.“", "date": "2017.06.05", "title": " Везенков се пуска в драфта на НБА"}
{"url": "https://trud.bg/%d0%b3%d0%bd%d0%b5%d0%b2%d0%b5%d0%bd-%d1%83%d0%b2%d0%be%d0%bb%d0%bd%d0%b5%d0%bd-%d1%81%d0%bb%d1%83%d0%b6%d0%b8%d1%82%d0%b5%d0%bb-%d1%80%d0%b0%d0%b7%d1%81%d1%82%d1%80%d0%b5%d0%bb%d1%8f%d0%bb-%d1%87/", "text": "Разгневен служител на компанията Fiamma – фирма-производител на тенти за каравани, е разстрелял хората в бизнес парка до Орландо. Той е ликвидиран. Това съобщава местната медия .По-рано бе съобщено за „много жертви” при стрелба в бизнес парк до Орландо. Според информацията, стрелец е открил стрелба в индустриалната зона.Към момента властите официално не са обявили точния брой на убитите и ранените, но местни медии съобщават за най-малко петима убити. Шели Адамс разказа пред местни медии, че сестра й Шийла й се обадила по време на стрелбата от тоалетната на офиса, в който работи. „Тя повтаряше, шефът ми е мъртъв. Шефът ми е мъртъв”, разказа още Адамс.       ", "date": "2017.06.05", "title": " Гневен уволнен служител разстрелял четирима бивши колеги в Орландо и се самоубил"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d1%89%d0%b5-%d0%bf%d0%be%d1%87%d0%b8%d0%b2%d0%b0-%d1%81%d0%bb%d0%b5%d0%b4-%d1%80%d0%be%d0%bb%d0%b0%d0%bd-%d0%b3%d0%b0%d1%80%d0%be%d1%81/", "text": "Новак Джокович ще си вземе почивка след участието си на „Ролан Гарос“. Явно сърбинът е вдъхновен от примера на Роджър Федерер, който се отдаде на дълга почивка по време на сезона на клей. За разлика от Маестрото, Ноле ще пропусне всички турнири на трева, но смята да се върне на корта за „Уимбълдън“. Днес Джокера излиза срещу Доминик Тийм (Австрия) в мач от 1/4-финалите на „Ролан Гарос“. За същата фаза се класира и №1 в света Анди Мъри (Великобритания), преодолял с 6:3, 6:4, 6:4 изненадата Карен Хачанов (Русия). „Мислите ми са с пострадалите от атентатите в Лондон и Манчестър – заяви шотландецът след мача. – Париж също имаше тъжни моменти в последните години. Затова съм благодарен, че имам възможността изобщо да играя тук.“ Третата в женската схема – Симона Халеп пък си осигури място на 1/4-финалите след  6:1, 6:1 над испанката Карла Суарес Наваро. Там румънката ще мери сили с Елина Свитолина (Украйна), която по-рано в турнира отстрани Цветана Пиронкова. Вчера №5 в схемата обърна с 4:6, 6:3, 7:5 хърватката Метра Мартич, преодолявайки болка от стара травма.", "date": "2017.06.05", "title": " Джокович ще почива след „Ролан Гарос“"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d0%bf%d1%80%d0%be%d0%b2%d0%b5%d0%b4%d0%b5-%d1%81%d1%80%d0%b5%d1%89%d0%b0-%d1%81-%d0%bf%d1%80%d0%b5%d0%b4/", "text": "Държавният глава Румен Радев се срещна днес на „Дондуков“ 2 с председателя на Върховния административен съд (ВАС) Георги Колев, съобщават от пресслужбата на президентството.Сред акцентите на срещата между Румен Радев и Георги Колев бяха сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и юридическите лица.Срещата с председателя на Върховния административен съд е първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието.", "date": "2017.06.05", "title": " Държавният глава проведе среща с председателя на ВАС Георги Колев"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%b1%d0%b0%d0%bd%d0%ba%d0%b0-%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0-%d0%bf%d0%be-%d0%bd%d0%b8%d1%81%d1%8a%d0%ba/", "text": "понижи прогнозата си за икономическия растеж на България през 2017 г. пЗа 2018 г. Световната банка прогнозира, че БВП на България ще нарасне до 3,2%, а през 2019 г. ще се ускори до 3,3%, което е съответно с 0,1 и 0,2 процентни пункта повече спрямо предишната прогноза, става ясно от последния доклад на банката.В доклада се посочва, че в региона на  Европа и Централна Азия, в който влиза и страната ни, действат различни геополитически фактори, които крият рискове за икономиките. Политическата нестабилност в района, опасността от поевтиняването на суровините и срив на международните финансови пазари са сред основните рискове.От държавите в региона Европа и Централна Азия, в който е включена и България, най-бърз ръст през тази година се очаква да постигне Узбекистан – 7,6%, следван от Туркменистан – 6,3%, и Таджикистан – 5,5%. За Македония се очаква растеж от 2,8% през 2017 г., за Румъния – 4,4%, за Сърбия – 3%, а за Турция – 3,5%. Най-слабо ще се представи Азербайджан – с -1,4%.Световната банка прогнозира 2,7% ръст на глобалната икономика през тази година и 2,9 % през 2018 г.", "date": "2017.06.05", "title": " Световната банка прогнозира по-нисък растеж за България през 2017 г."}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2%d1%81%d0%b5-%d0%be%d1%89%d0%b5-%d0%bd%d1%8f%d0%bc%d0%b0-%d0%b2%d1%80%d1%8a%d0%b7/", "text": "Семейство са подали сигнал до външното ни министерство, че не могат да се свържат със своя близка, която е била в Лондон в нощта на атаката, съобщи вицепремиерът и външен министър Екатерина Захариева пред .„Съпругът й е небългарски гражданин, но тя е българка. С тях няма връзка от нощта на атентата”, поясни още Захариева.По-рано днес от ведомството  за пострадал българин, който се лекува в лондонска болница. Той е в стабилно състояние.„Българското посолство веднага е подало сигнал към британските власти, за да се намери този човек”, каза още Захариева.Тя отказа да назове името и подробности около двамата българи.„Нашият посланик в Лондон поиска разрешение да се срещне с мъжа в болницата, до момента все още чакаме”, добави вицепремиерът.„За момента нямаме информация за други пострадали български граждани”, категорична е Захариева.Според външният ни министър най-важното в борбата с тероризма е да се изготви т.нар. „мека сигурност”. По думите й това не означава да се спре физическата борба с терористичните групировки, но тази сигурност включва също образование, възпитание в толерантност към различието и религиите, както и истинска интеграция на малцинствата.„Трябва да се спрат и източниците на финансиране на групировките, а те са няколко – незаконен трафик на хора, на културни ценности и на гориво”, смята още Захариева.Тя добави, че в случая е много опасна и хибридната война, който се води в интернет пространството. „Там се радикализират младите хора”, смята Захариева.„Нямаме безспорни доказателства за това, но не бива да си затваряме очите”, каза външният ни министър.Захариева даде пример с данните, че е имало руска хакерска намеса в изборите във Франция, както и при тези в Съединените щати. Тя припомни и множеството хакерски атаки, които се случиха и у нас преди президентските избори.„Хибридната война и фалшивите новини пречат за развитието на отношенията ни”, обобщи Захариева.Външният министър добави, че едно официално посещение на руския президент Владимир Путин в страната ни би помогнало за заздравяване на дипломатическите отношения между нас.", "date": "2017.06.05", "title": " Екатерина Захариева: Все още няма връзка с пострадалата българка в Лондон"}
{"url": "https://trud.bg/%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82%d1%8a%d1%80-%d0%b9%d0%be%d0%bd%d1%87%d0%b5%d0%b2-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%82%d0%b5-%d0%bd%d0%b5-%d1%81%d0%b5/", "text": "Терористите не се интересуват от страха, а от това да изпълнят дълга си към Бога. Това заяви експертът по сигурност проф. Димитър Йончев пред . По думите му изследователите ясно разделят ислямския тероризъм от всички форми на тероризъм, защото нападателят изпълнява сакрална повеля, дълг към Бога. Колкото повече смърт, толкова по-добре се е справил.Той е категоричен, че заплахи като по-сериозни наказания или да ги спираме със сила не вършат работа.„В един свят, колкото повече зависим едни от други, толкова по-трудно ще се върнем към старите методи. Повелята сега е светът да се търпи помежду си”, каза Йончев.По думите му Европа никога не е била толкова не готова. „Сега атентатите са начин нападателя да отговори на въпроса „кой съм аз”. Религиозната идентичност е много твърда, а решенията са крайни”, смята той.Според него идеята за обща европейска армия е добро политическо говорене, но е много трудно приложима. Създаването й би обезценило еврото още повече и създало много допълнителни разходи.", "date": "2017.06.05", "title": " Проф. Димитър Йончев: Терористите не се интересуват от страха, а от това да изпълнят дълга си към Бога"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bd%d1%8f%d0%bc%d0%b0-%d0%b4%d0%b0-%d1%80%d0%b0%d0%b7%d1%81%d0%b5%d0%ba%d1%80%d0%b5%d1%82%d0%b8-%d0%b2%d1%82%d0%be%d1%80%d0%b0%d1%82%d0%b0-%d1%81%d1%82%d0%b5%d0%bd/", "text": "Президентът Румен Радев няма да разсекрети втората стенограма за КТБ от 14 юли 2014 г. Причината е, че на документа стои гриф “поверително”. За нея няма съдебно решение и затова законът няма да бъде нарушен, разясниха президенството.За първата стенограма – от 29 юни 2014 г.  има решение на административния съд. В него е посочено, че няма пречка документът да бъде разгласен, защото не представлява “професионална тайна”.Очаква се до няколко дни президентът Радев да вземе решение за разсекретяването на първия документ за КТБ. Срокът, даден на двайсетината участници в срещата да кажат  дали са “за” или “против” изтече. Бойко Борисов, тогава лидер на ГЕРБ, тогавашният премиер Пламен Орешарски, бившият председател на БСП Михаил Миков  са съгласни стенограмата да стане публична. Предшественикът на Радев –  Росен Плевнелиев, се противопостави остро на разсекретяването с аргумент, че се уронвал престижът на президентската институция.", "date": "2017.06.05", "title": " Радев няма да разсекрети втората стенограма за КТБ\t\t\t"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b2%d1%80%d0%b5%d0%bc%d0%b5%d0%bd%d0%b5%d0%bd-%d0%ba%d0%bc%d0%b5%d1%82-%d0%bd%d0%b0-%d1%82%d1%80%d1%8a%d0%bd/", "text": "Общинският съвет на Трън определи временен кмет след оставката на досегашния кмет на града. Поста на Станислав Николов временно ще поеме досегашният зам.-кмет Цветислава Цветкова.Николов подаде оставка в петък, дни преди насрочения за 11 юни референдум за добива на злато на територията на общината.", "date": "2017.06.05", "title": " Избраха временен кмет на Трън"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%89%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b0%d0%b1%d0%be%d1%82%d0%bd%d0%b0-%d1%81%d1%80/", "text": "Заместник министър-председателят по икономическата и демографската политика Валери Симеонов ще проведе утре, 6 юни, работна среща с представители на министерства и агенции към тях, за обсъждане и предприемане на превантивни мерки за гарантиране спокойствието на туристите по време на летния сезон, съобщават от привителствената пресслужба.В нея ще участват и областните управители на Бургас, Варна и Добрич.  ", "date": "2017.06.05", "title": " Валери Симеонов ще проведе работна среща за набелязване на мерки за гарантиране спокойствието на туристите"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%be%d0%b1%d1%89%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%b0%d1%80%d0%bc%d0%b8%d1%8f/", "text": "Няма да допуснем ЕС да се разпадне, коментира СакскобургготскиОбща европейска армия, задължително влизане на България в еврозоната и европейски паспорти за хора от балканските държави, които не са в ЕС, поиска премиерът Бойко Борисов. Това стана на форум, организиран от председателя на ПЕС Сергей Станишев. Дискусията “Европа отново на път” събра трима премиери – Симеон Сакскобургготски, Сергей Станишев и Бойко Борисов.ЕС трябва да вземе решение за създаване на обща европейска армия. “Всяка сутрин се събуждаме и дали в Лондон, дали в Афганистан, дали на друго място, научаваме за десетки убити и ранени”, посочи Борисов. Той съобщи, че за няколко месеца е изпратил поне 30 съболезнователни телеграми след терористични атаки. “Военните министри биха могли да кажат: В ЕС имаме нужда от толкова танкове и самолети. И да имаме обща европейска отбрана”, допълни Борисов.Той бе категоричен, че България задължително трябва да влезе в еврозоната – това сме го записали в и договора за присъединяване. Ако не искаме да бъдем на втора скорост в Европа, трябва да влезем в еврозоната, защото след това, което се случи в Гърция, е нормално всички държави да пазят парите си, обясни премиерът.Борисов съобщи, че предстои да обсъди с колеги възможността за европейски паспорти за балканските народи, които не са в ЕС. Той поясни, че предложението му включва и създаване на строги критерии за получаване на европейски паспорти.Сергей Станишев се обяви за влизане в Шенген и еврозоната. Той заяви, че след излизането на Великобритания в ЕС за следващата финансова рамка от 7 години бюджетът на съюза ще бъде със 70 млрд. евро по-малко. Станишев не изключи възможността да се увеличи членският внос на държавите.Симеон Сакскобургготски подчерта, че Европа е изправена пред три големи предизвикателства. “За пръв път след Втората световна война съществува реален риск поколението на днешните млади хора да се озове в по-лошо положение от поколението на техните родители”, коментира той. Мигрантската криза била второто предизвикателство, а третото – запазването на единството на Европа.", "date": "2017.06.05", "title": " Борисов поиска обща европейска армия (обзор)\t\t\t"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d1%82%d1%80%d0%b0%d0%ba%d0%b8%d1%8f-%d0%be%d1%82%d0%b4%d0%b0%d0%b2%d0%b0-%d0%bf%d0%be%d1%87%d0%b8%d1%82-%d0%ba%d1%8a%d0%bc-%d1%81%d0%b2%d0%be/", "text": "Обичаният и популярен у нас и в чужбина фолклорен ансамбъл „Тракия“ ще зарадва своите почитатели и любителите на българския фолклор с уникален концерт-спектакъл „Фолклорни легенди“. Той е тази вечер от 20 часа на сцената на Античния театър в Пловдив и е посветен на 95-годишнината от рождението на хореографа и основател на ансамбъла проф. Кирил Дженев, на 75-годишнината от рождението на композитора и първи диригент на хора доц.Стефан Мутафчиев и на 65-годишнината от Цветан Цветков – инструменталист, композитор и дългогодишен диригент на оркестъра към ансамбъла. Възстановени са техни емблематични произведения, останали в съкровищницата на сценичното фолклорно изкуство като „Пирински пролетни игри“, „Крайдунавска приказка“, „Севдим Кальо“, „Брала мома ружа цвете“, „Ирино, Иринчице“ и др.Ансамбъл „Тракия“ е създаден през 1974 г., а от 1 януари 1999 г. се издържа от Община Пловдив. Творческият облик на ФА „Тракия“ е създаден от проф. Кирил Дженев и се развива през годините с помощта на най-големите автори в областта на фолклора – доц.Стефан Мутафчиев, проф. Николай Стойков, академик Николай Кауфман, Коста Колев, Живка Клинкова, художничката Нева Тузсузова и редица други изявени творци. Съществен принос за този неувяхващ творчески заряд винаги са имали и изпълнителите. Те са завършили хореографското училище в София и музикалните училища в Котел, Широка лъка, Бургас, Плевен, Русе и др. Всички те пристигат в Пловдив с желание да учат в АМТИИ и  да се усъвършенствуват в ансамбъл „Тракия“. Това е единствен уникален шанс за интеграция между образованието и голямото сценично изкуство. В този момент в България във всеки фолклорен ансамбъл, трупа, хор, оркестър има диригенти, хореографи, танцьори, певци и инструменталисти от школата на „Тракия“. Вече 39 години „Тракия“ е новатор в музикалните и танцови форми, като нито за миг не прекъсва връзката на съвременното изкуство с дълбоките корени  на българския фолклор, обреди и легенди.Спектаклите на ансамбъла излизат от рамките на традиционните концерти и по един блестящ начин разкриват огромното фолклорно богатство на България от всички етнографски области. До сега са изнесени хиляди концерти във всички краища на България и 53 страни по света, сред които Франция, Италия, Белгия, Германия, Израел, Япония, Индия, Мексико, Колумбия, Сирия, Алжир и т.н. Ансамбълът си е създал международно име в световната култура – едно уникално постижение за град Пловдив.Хорът на „Тракия“, който записа с Марсел Селие своите прекрасни песни на втория и третия компакт диск от поредицата „Мистерията на българските гласове“ имаше огромен успех при първото представяне на България в зала „Олимпия“ в Париж през 1990 г., бе номиниран за наградата УГрамиФ и се нареди на трето място в класацията на „Билборд“. От създаването до сега ансамбъл „Тракия“ е отличен с всички държавни и общински отличия и награди.", "date": "2017.06.05", "title": " Ансамбъл „Тракия“ отдава почит към своите създатели с уникален концерт-спектакъл\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b0%d1%89%d0%b0-%d0%b4%d0%b5%d0%b2%d0%b5%d1%82-%d0%b1%d0%be%d0%ba%d1%81%d1%8c%d0%be%d1%80%d0%b8-%d0%bd%d0%b0-%d0%b5%d0%b2%d1%80%d0%be/", "text": "България ще участва с 9 боксьори на европейското първенство в Харков (Украйна). Шампионатът на Континента е от 14 до 25 юни, а начело на родния тим са кубинския старши треньорът Жоел Арате и помощникът му Палми Ранчев. Липсва представител единствено в кат. до 64 кг, заради контузия на Айрин Исметов. Останалите национали са Тинко Банабаков (49 кг), Даниел Асенов (52 кг), Стефан Иванов (56 кг), Елиан Димитров (60 кг), Симеон Чамов (69 кг), Арман Хакобян (75 кг), Радослав Панталеев (81 кг), Кристиян Димитров (91 кг) и Петър Белберов (над 91 кг). Асенов има шанс да спечели втора титла за годината, след като през февруари стана шампион за младежи до 22 години. Вчера българите отпътуваха за Украйна, където ще останат на лагер до началото на първенството.", "date": "2017.06.05", "title": " България праща девет боксьори на европейско"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8-%d0%bf%d0%b5%d1%88%d0%b5%d1%85%d0%be/", "text": "Пътно произшествие е взело жертва в тервелското село Орляк снощи, предаде „, позовавайки се на източници от МВР. Двама души – единият на 40 години от Варна, а другият от шуменското село Тъкач вървели по улица в Орляк. Били застигнати от лек автомобил, който блъснал мъжа от Тъкач.След това колата отпрашила към съседното село Зърнево, а пострадалият бил оставен в тежко състояние на пътното платно. Човекът е откаран в добричката болница с опасност за живота, с множество фрактури и черепно-мозъчна травма. Реанимиран е, но заради получените травми по-късно е починал.След полицейска акция на служители на районното управление в Тервел колата е намерена. „Рено“-то с добричка регистрация било скрито в необитаем имот в Зърнево.Извършен е оглед, намерени и иззети са веществени доказателства. Собственикът на автомобила – 40-годишен мъж от Зърнево, е открит в необитаема къща в селото. Той е познат на полицията и осъждан. Задържан е за 24 часа. В съда и прокуратурата са внесени искания за налагане на постоянна мярка за неотклонение „Задържане под стража“ на лицето. ", "date": "2017.06.05", "title": " Криминално проявен шофьор уби пешеходец и избяга "}
{"url": "https://trud.bg/%d1%87%d0%b5%d1%81%d1%82%d0%bd%d0%b8-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d0%be%d1%82-%d1%88%d1%83%d0%bc%d0%b5%d0%bd-%d0%b2%d1%8a%d1%80%d0%bd%d0%b0%d1%85%d0%b0-%d0%bf%d0%be%d1%80%d1%82/", "text": "Близнаци шестокласници от Шумен намериха мъжки портфейл, тъпкан с евро, турски лири и левове, сами намериха собственика и му върнаха изгубеното.За честността на Живко и Бойчо Бойчеви преподаватели и съученици от СУ“Сава Доброплодни“ научили, чак когато в школото пристигнал пратеник на бизнесмена да ги възнагради. Донесъл по 100 лв. за благодарност.В понеделник учебното заведение похвали възпитаниците си и пред медиите. „Съучениците им се гордеят със стореното от тях, с честността, благородството и добротата на двамата герои“, каза класната им Цветанка Александрова. Финансовите възможности на семейството на братята не са големи, дори ще пропуснат екскурзията за края на учебната година. Оказва се, че това е по тяхно желание, имат други планове за ваканцията.Късметлията, загубил портфейла е Шефкед Хасан и той поискал да им се отблагодари веднага щом децата му върнали портфейла, но те отказали категорично и си тръгнали.На 26 май след учебните часове към 18,30 часа братята отивали да си купят сладолед зад училището. Изведнъж Бойчо видял портфейл до черен джип. Отворили го и вътре забелязали доста банкноти – имало по 500, 200, 100 евро, турски лири, левове, но най-важното било наличието на лични документи.Братята решили да търсят собственика сами. Предположили, че джипът е негов и той е някъде наблизо. Логиката им била вярна, открили го в заведение, но като истински криминалисти започнали да го питат как се казва.Мъжът се оказал същия от снимката на личната карта. Изобщо не подозирал за изгубеното и много им благодарил. Когато решил да ги възнагради да се почерпят, те отказали и хукнали да си купуват сами сладолед.В същия ден имали джобни. Майка им Златка пояснява, че понякога им дава по 2 лева. Всеки път е различно, колкото позволява семейният бюджет.Двамата родители разчитат на минимална работна заплата. Баба им подкрепя фамилията с пенсията си. Живко и Бойчо обаче не са лишени от нищо. В музикална паралелка са, единият свири на гайда, другия на китара. Имат собствени инструменти.Навръх деня на детето в училището дошъл братовчед на бизнесмена със специална изненада. Носел наградите за доблестните момчета. Извикали и майка им. Бойчо обяснява, че първо купил храна за гълъбите, които гледат. Живко пък пазарувал хляб и сирене от магазина. „Много са разумни и грижовни, нищо, че са още деца. Понякога постъпките им ме изумяват“, признава Златка.Може би наградите ще бъдат дооползотворени това лято на море. Шестокласниците са почивали два пъти досега на Ахтопол и Шкорпиловци. По-често ги водели на язовир. Тази година ще им бъде трета морска почивка. Отказали се сами от училищната екскурзия до Хисаря, която щяла да им струва по 160 лв. и решили да ги спестят за лятото.В хор обясняват – не можеш да намериш чужди пари, да знаеш на кого са и да си ги прибереш. Макар и близнаци, двамата са с различен имидж, единият дългокос, другият подстриган. „Отделни личности са, всеки си има характер, но и двамата са еднакво добри“, казва скромно майка им.", "date": "2017.06.05", "title": " Честни близнаци от Шумен върнаха портфейл с много пари\t\t\t"}
{"url": "https://trud.bg/%d0%be%d1%82-%d1%82%d0%b0%d0%b7%d0%b8-%d0%b2%d0%b5%d1%87%d0%b5%d1%80-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%be%d0%b1%d1%80/", "text": "От тази вечер в Пловдив стартират поредните масови ДДД-обработки, които са насочени към намаляване популацията на летящи и пълзящи насекоми по тревни площи, публична общинска собственост и по декоративната дървесна и храстова растителност. Това съобщиха от общинската дирекция „Екология и управление на отпадъците“. При благоприятни метеорологични условия, специализираните екипи ще работят по следния планов график за месец юни:Обработка срещу ларви на комари 5 и 21 юни – по разливите на река Марица и отводнителните канали с препарат под форма на таблети; 29 и 30 юни – край гребния канал с био-препарат;Дезинсекция срещу имаго (възрастни форми на комари)7 и 8 юни – район „Западен“; 9 и 12 юни – район „Северен“; 13 юни – район „Южен“; 14 юни – район „Източен“; 15 и 16 юни – район „Тракия“; 19 и 20 юни – район „Централен“; 21 юни – на територията на гробищните паркове в града;Специализираните екипи ще работят с аерозолен генератор в нощните часове от 22 до 4,30 часа. Отглеждащите пчелни семейства в района на Пловдив да ограничат полета на пчелите в указания по-горе период, предупреждават специалистите. Епизодично ще се извършват и обработки срещу кърлежи.", "date": "2017.06.05", "title": " От тази вечер в Пловдив продължава обработката срещу комари и кърлежи"}
{"url": "https://trud.bg/%d0%bc%d0%b2%d0%bd%d1%80-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b2-%d0%bb%d0%be%d0%bd%d0%b4%d0%be%d0%bd-%d0%b5-%d0%bd/", "text": "Българската гражданка, за която имаше сигнал от роднини, че може да е пострадала по време на нападенията в Лондон, е жива и здрава. Това съобщиха от пресцентъра на Министерството на външните работи.Тя е установила контакт със своите близки. ", "date": "2017.06.05", "title": " МВнР: Издирваната българка в Лондон е невредима"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bc%d0%b5-%d0%bc%d0%b5%d0%b4%d0%b8%d1%86%d0%b8-%d1%81%d0%bb%d0%b5%d0%b4-%d0%b7%d0%b0%d0%ba%d0%be%d0%bd%d0%be%d0%b4%d0%b0%d1%82%d0%b5%d0%bb%d0%bd%d0%b8/", "text": "Със законодателни промени ще се направи опит младите медици да бъдат мотивирани да останат в България. Това стана ясно в понеделник след среща между здравния министър проф. Николай Петров, д-р Деян Попов, д-р Радислав Наков, Асоциацията за развитие на медицинската общност и Асоциацията на студентите-медици в България – София.Идеята е да се направят корекции в наредбата (Наредба №1), регулираща реда за специализация на младите лекари, която в момента принуждава много от тях да търсят начини за реализация в чужбина, където и остават. Ще се мисли по въпросите за прием, кандидатстване, контрол и качество на специализациите, и финансиране на специализантския труд. Проф. Петров обеща, че работещите текстове от наредбата няма да се променят, а само ще се надгражда.", "date": "2017.06.05", "title": " Задържаме медици след законодателни промени"}
{"url": "https://trud.bg/%d0%bc%d0%be%d0%bd-%d0%b3%d0%be%d1%82%d0%be%d0%b2%d0%b8-%d1%81%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%b4%d1%8a%d1%80%d0%b6%d0%b0%d0%b2%d0%bd%d0%b8/", "text": "Зрелостниците вече могат да видят резултатите си от майската сесия на държавните зрелостни изпити (ДЗИ), съобщиха от пресцентъра на Министерство на образованието и науката.Проверката става с входящ номер, ЕГН и идентификационен код на адрес.Крайната дата за обявяването на резултатите от ДЗИ беше 9 юни 2017 г. В петък, по-рано от определения срок, бяха обявени и резултатите от националните външни оценявания след VII клас по български език и литература и по математика.", "date": "2017.06.05", "title": " МОН: Готови са резултатите от държавните зрелостни изпити"}
{"url": "https://trud.bg/77-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d1%81-%d0%bf%d1%83%d1%88%d0%ba%d0%b0-%d0%b2-%d1%82%d1%80%d0%b8%d0%b2%d0%be%d0%b4%d0%b8%d1%86/", "text": "77-годишен жител на пловдивското село Триводици (Община Стамболийски) е намерен мъртъв след прострелване с пушка, съобщиха от Областната дирекция на МВР. По случая е образувано досъдебно производство в РУ-Стамболийски, като според разследващите почти със сигурност става дума за самоубийство.Сигналът е подаден в неделя малко преди 8.30 часа сутринта на спешен телефон 112.", "date": "2017.06.05", "title": " 77-годишен се самоуби с пушка в Триводици"}
{"url": "https://trud.bg/%d0%b2%d0%b7%d0%b8%d0%bc%d0%b0%d0%bc%d0%b5-4-%d0%bf%d1%8a%d1%82%d0%b8-%d0%bf%d0%be-%d0%bc%d0%b0%d0%bb%d0%ba%d0%be-%d0%be%d1%82-%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b7%d0%b0%d0%bf%d0%bb/", "text": "Средната заплата в България е близо 4 пъти по-ниска от средната в Европейския съюз, а доходите ни са 2 пъти по-ниски от нивата, на които трябва да са при нашата производителност на труда. Това показват данните на гoдишния дoĸлaд на Института за икономически изследвания при БАН, който отчита резултата от 10 години членство на страната ни в ЕС.Според него България продължава да е с най-ниското средно месечно възнаграждение – 406 евро, при средно 1508 евро за целия ЕС. Българите получаваме и най-ниската минимална заплата в ЕС – 235 евро, при 1498 евро в Германия, според данни на Евростат за 2016 г. Данните показват още, че България има и едно от най-високите нива на доходно неравенство, което допълнително изостря проблема с бедността.Според икономистите нарастването на реалната работна заплата у нас, все още изостава от брутния вътрешен продукт на страната, като показателят на човек от населението е 47% от средното за ЕС. „В cpaвнeниe c ocтaнaлитe дъpжaви oт Изтoчнa Eвpoпa, пpиcъeдинили ce ĸъм EС пpeди нac, c изĸлючeниe нa ниcĸитe бюджeтни дeфицити и пyбличeн дълг, иĸoнoмичecĸитe и финaнcoви пoĸaзaтeли нa cтpaнaта ни ca нaй-нeзaдoвoлитeлни“, коментира пред журналисти проф. Иван Ангелов, член на авторския колектив, изготвил доклада.Бедните и средните слоеве в България са натоварени с по-големи данъци, отколкото в другите страни-членки, пише още в доклада. Приносът на богатите в консолидирания бюджет на страната ни е 18,5% от общите приходи, при средно равнище 32,4% за ЕС. С изключение на Хърватия и Унгария, ние сме под равнището на приноса на богатите и в останалите източноевропейски страни.„След приемането ни в Европейския съюз преди десет години се откриха възможности българите, работещите в чужбина, да пращат пари за семействата си у нас. През 2016 г. тази сума достигна 1,7 млрд. лв.“, допълни проф. Ангелов. По думите му страната е понесла загуби и пропуснала възможности от членството в ЕС. „Бяхме принудени да изключим преждевременно ядрени блокове в АЕЦ „Козлодуй“ и да правим големи разходи за заместващи мощности. Това ни струваше 12 млрд. евро.“, посочи той. Срив в родното производствоРодното производство на някои от основните хранителни продукти се е сринало няколко пъти в последните години, според доклада на БАН. По данни на националната статистика през 1988 г. сме произвеждали 809 хиляди тона домати годишно, а през 2015 г. продукцията е близо седем пъти по-малко – 122 хиляди тона. При месото спадът е три пъти, като за 2015 г. са произведени 155 хиляди тона, при 567 хиляди тона през 1988 г. „Πpeждeвpeмeннoтo oтĸpивaнe нa нaшитe гpaници зa внoc и изнoc, пpeди дa cмe cтaнaли ĸoнĸypeнтocпocoбни и бeз ниĸaĸвa пpoтeĸция, дoвeдe дo oгpoмни зaгyби. Caмo пpи тpи oт вaжнитe пpoдyĸти ниe cмe зaпaзили или дopи лeĸo cмe yвeличили пpoизвoдcтвoтo – eлeĸтpoeнepгия, пшeницa и цapeвицa“, коментира проф. Иван Ангелов от БАН.", "date": "2017.06.05", "title": " Взимаме 4 пъти по-малко от средната заплата в ЕС"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d1%83%d1%82%d1%80%d0%b5%d1%88%d0%bd%d0%b8%d1%8f-%d0%b1%d1%80%d0%be%d0%b9-%d0%bd%d0%b0-%d0%b2%d0%b5%d1%81-5/", "text": "Генерал-лейтенант и кандидат на историческите науки Леонид Решетников пред „Труд“: Русия трудно и мъчително се връща на своя исторически път – интервю на главния редактор на „Труд“ Петьо БлъсковБългария практически изцяло е загубила своята самостоятелност на международната сценаИнтересът на Русия се състои в това да има в качеството си на съсед силна, независима, процъфтяваща и приятелска България Борисов поиска обща европейска армияДискусия за бъдещето на България в ЕС събра трима премиери. Кабинетът ще натиска за влизане във валутния съюз.    Близнаци върнаха портфейл с евроНамерили го пълен с банкноти от по 500, 200, 100 евро и сами намерили собственика. Двамата им родители са на минимална заплата     Иво Антонов остава шеф в МОСлед гафа с нацистката снимка го преместиха в кабинет до Каракачанов. Зам.-министър на патриотите изгоря заради същия скандал   Каналджийството като “изненадващ” бизнес – коментар на Пламен ЕнчевДа не си заравяме главата в пясъка, а да признаем изобретателността на паралелния свят   Пренатягането води до тежки деформации – анализ на Емил СпахийскиМироналагащият процес във войната по пътищата се нуждае не от добри намерения и красноречие, а от повече хора, пари и невъзможност да се избяга от възмездието    Зинедин Зидан – Магьосник и на пейката – силует на треньора на „Реал“ (Мадрид) от Ангел Виденов", "date": "2017.06.05", "title": " Вижте акцентите в броя на вестник „Труд“ от вторник"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%ba%d0%be%d0%bc%d0%bf%d0%bb%d0%b5%d0%ba%d1%81%d0%bd%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0/", "text": "В съвременния глобален свят никоя страна не може да се огради със стена от всичките рискове. Трябва да се решат заплахите, с които се сблъскваме, само чрез по-добро взаимодействие в ЕС и между страните. Това заяви пред  председателя на Партията на европейските социалисти Сергей Станишев.„Националните държави го карат по инерция. Пазят информацията за себе си. Има и много злоупотреби със страховете на хората. Атентатите не са извършени от бежанци или от мигранти. Те са извършени от местни хора, които живеят второ и трето поколение. Значи има проблеми в механизма и политиката за интеграция. Това е коренът, в който трябва да се търси.“Това не означава, че сред бежанци и мигранти няма и филтрирани представители на радикални течения, които биха могли да станат терористи. Няма сребърен куршум, който да реши всички проблеми, каза още Станишев.Според него трябва комплексна политика срещу тероризма. Нужна е засилена координация между службите, съвсем различен подход, некриене на информация.„Инерцията е много силна в службите в ЕС. Тук трябва политическа воля от държавите-членки, за да се направи пробив за по-засилено сътрудничество. Това важи и за други области – и в отбраната, и в социалната политика. Над 80% от европейците искат засилена роля на Европа и по-добро сътрудничество в борбата срещу тероризма. Над 70% искат засилена роля на Европа по отношение на миграцията. Всички тези данни са в порядъка на 70% – 2/3 от европейците. И българското обществено мнение не се различава коренно.“", "date": "2017.06.05", "title": " Станишев: Трябва комплексна политика срещу тероризма"}
{"url": "https://trud.bg/58-%d0%bc%d0%bb%d0%bd-%d0%bb%d0%b2-%d0%b4%d0%b0%d0%b2%d0%b0%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-%d0%b7%d0%b0-%d0%b8%d0%b7%d0%be%d1%81%d1%82%d0%b0%d0%b2%d0%b5%d0%bd/", "text": "Ще има и 20 здравни центъраОбщините в страната могат да кандидатстват за над 58 млн. лв. общо за изграждане на 151 нови социални центъра за детски грижи. Средствата са от Оперативна програма “Региони в растеж” 2014-2020 г. по процедурата “Подкрепа за деинституционализацията на грижите за деца” и се осигуряват от Министерството на регионалното развитие и благоустройството (МРРБ). Това съобщи в понеделник зам.-министър Деница Николова, която даде старт на разяснителна кампания по възможностите пред бенефициентите. По мярката могат да кандидатстват общо 54 общини, сред които областни центрове като София, Бургас, Смолян, Кърджали, Благоевград и др., както и малки общински центрове като Павликени, Нови Пазар, Стражица, Елена и др. Определени са два срока за кандидатстване – до 2 август и до 3 ноември.Други 20 общини имат възможност да изградят центрове за здравно-социални грижи със средства от програмата с бенефициент обаче здравното ведомство.Зам.-министър Николова уточни, че до 2020 г. се предвижда да бъдат изградени 23 центъра за обществена подкрепа, 27 дневни центъра за деца с увреждания, 16 дневни центъра за деца с увреждания, 10 центъра от семеен тип, 28 преходни жилища за деца от 15 до 18 години, 17 наблюдавани жилища за младежи от 18 до 21 години и 20 центъра за здравни и социална грижи за деца с увреждания.", "date": "2017.06.05", "title": " 58 млн. лв. дават на общините за изоставени деца\t\t\t"}
{"url": "https://trud.bg/%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8%d1%82%d0%b5-%d0%b2-%d0%bd%d0%be%d0%b2%d0%b0-%d1%81%d1%85%d0%b5%d0%bc%d0%b0-%d1%81%d0%bf%d0%b5%d1%88%d0%bd%d0%be-%d1%82%d1%8a/", "text": "Mладите и образовани хора са новата цел на телефонните измамници. Зачестяват случаите, в които мними полицаи спешно търсят помощ от преводач, предаде .Бащата на Кристина е училищен директор. Получил обаждане от комисар Георгиев, който търсел спешно преводач. И тъй като Криси е преподавател по английски, баща й веднага й звъни.„Обадих се на въпросния комисар Георгиев и той ми обясни случая за един англичанин – българка го е натопила, подхвърлила му е торба злато, ние сега го хващаме и човекът не може нищо да обясни”, разказа Кристина.За да стане историята съвсем достоверна, измамниците канят Кристина да превежда не някъде другаде, а в сградата на Столичната дирекция на вътрешните работи.", "date": "2017.06.05", "title": " Ало измамниците в нова схема: Спешно търсят „преводачи“\t\t\t"}
{"url": "https://trud.bg/%d0%b1%d0%be%d1%82%d0%b5%d0%b2-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0-%d1%81-%d0%b5%d0%b4%d0%b8%d0%bd-%d0%bd%d0%be/", "text": "Носителите на Купата на България от „Ботев“ (Пд) започнаха лятна подготовка първи от всички отбори у нас. Треньорът Николай Киров-Белия изведе на стадиона в Коматево 20 футболисти. Седем от тях бяха юноши от собствената школа, а единственият новопривлечен играч засега е 25-годишният бразилски халф с италиански паспорт Алваро Юлиано. Играчът ще подпише двегодишен договор, ако издържи медицински тестове.От първото занимание липсваха тримата младежки национали Серкан Юсеин, Кристиян Димитров и Антонио Вутов, както и всички чужденци – Омар Косоко, Яя Меледже Омнибес, Фернандо Виана, Фелипе Бризола и Иван Чворович. Те ще се присъединят към съотборниците си в сряда или четвъртък, когато в „Ботев“ ще пристигне и полският вратар Даниел Кайзер. Той се е договорил с шефовете на „Ботев“ за двегодишен договор. За същия срок ще подпишат и триото бранители Пламен Димов, Радослав Терзиев и Кристиян Димитров, увериха от канарската управа.„Ботев“ ще е на лагер в Банско от 17 до 25 юни, където ще изиграе 3 контроли. Сигурна засега е само тази на 21-ви с носителя на Купата на Македония – „Пелистер“ (Битоля), воден от Наджи Шенсой.", "date": "2017.06.05", "title": " „Ботев“ започна подготовка с един нов"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b4%d0%b2%d0%b0%d0%bc%d0%b0-%d0%be%d1%82-%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d0%b8%d1%82%d0%b5-%d0%b2-%d0%bb%d0%be%d0%bd%d0%b4%d0%be%d0%bd/", "text": "Хурам Шазад Бут на 27 г. и Рашид Редуан на 30 години са двама от тримата нападатели от атаката на „Лондон бридж”. Имената им бяха съобщени от полицията в града.Бут е бил женен, имал е и деца. Той е живял в Баркинг, източен Лондон от няколко години. Има британско гражданство и е роден в Пакистан.Бил е познат на полицията и МИ5, но не е имало информация за това, че планира нападение.Редуан е твърдял, че е и мароканец, и либиец. Използвал е и името Рашид Елхдар, както и различна дата на раждане.Властите работят по изясняване на идентичността и на третия нападател.Детективите призоваха всички, които имат информация за тях да съобщят. От особена важност е информацията за това къде са били в дните и часовете непосредствено преди атентата.       Тримата нападатели бяха убити от полицията след като прегазиха седем души и раниха 48 в събота.", "date": "2017.06.05", "title": " Вижте двама от атентаторите в Лондон"}
{"url": "https://trud.bg/%d1%87%d1%83%d0%b6%d0%b4%d0%b5%d0%bd%d1%86%d0%b8-%d0%ba%d0%be%d0%bc%d0%b0%d0%bd%d0%b4%d0%b2%d0%b0%d0%bb%d0%b8-%d0%ba%d0%b0%d0%bd%d0%b0%d0%bb%d0%b0-%d1%81-%d0%bc%d0%b8%d0%ba%d1%80%d0%be%d0%b1%d1%83/", "text": "16-годишният шофьор трябвало да вземе 1000 лева за курса52-ма каналджии заловени от началото на годината“Moжe дa ce oкaжe, чe opгaнизaтopитe нa кaнaлa, пpeз кoйтo ca влeзли зaгинaлитe нa мaгиcтpaлa “Tpaкия” бeжaнци, ca чyжди гpaждaни. Haй-вepoятнo opгaни­зa­тo­pитe нa кaнaлa ca влeзли y нac кaтo бeжaнци и пocлe ca пoлyчили cтaтyт. B мoмeнтa cлyжбитe paбoтят c чyжд гpaждaнин”. Това съобщи главният прокурор Сотир Цацаров. В неделя призори микробус със 17 нелегални мигранти катастрофира в дърво на 98-ия километър на магистрала “Тракия”. Загинаха 9 чужденци и 16-годишният шофьор Трайчо, който нямал книжка.Според главния прокурор в мoмeнтa разследващите изяснявали три мoмeнтa – нaчaлoтo, кpaйнaтa тoчкa и ocигypявaнeтo пo маршрута на мигрантите oт дpyги xopa. Сотир Цацаров обяви, че тeзи кaнaли мoжe дa ce изпoлзвaт дa влязaт и xopa, кoитo ca oпacни както зa нaшaтa cигypнocт, така и за Западна Европа. “Схемата, която се прилага през последните месеци, е бежанци да се транспортират с товарни автомобили, които уж пренасят материали за строителство по границата”, разкри още Цацаров.“За жалост организаторите вече наемат непълнолетни лица да им вършат работа, тъй като всички знаят, че те не носят наказателна отговорност”, каза шефът на “Гранична полиция” Светлан Кичиков.“16-годишният шофьор е взел първо 300 лева, а после още 700. Той е младо момче, няма опит, почти не е спал и погуби 10 човешки живота. Хората, които набират такива хора, са по-виновни от момчето, предизвикало катастрофата. Той е жертва”, категоричен бе и вътрешният министър Валентин Радев. Според него Трайчо не за първи път се залавя с такива криминални действия.Смята се, че преселниците влезли у нас от Турция. Шефът на “Гранична полиция” Светлан Кичиков заяви, че мигрантите са преминали през зелена граница, където все още не е изградена ограда. Той отчете, че от началото на годината досега има 2054 опита на мигранти да навлязат у нас през българо-турската граница. Миналата година за същия период е имало 19 147 опита. Сега са арестувани 52-ма организатори на канали за трафик. Преселниците пътували към ФранцияНелегалните мигранти от микробуса ковчег трябвало да стигнат до Франция. Това признали по време на разпити оцелелите в катастрофата. За преминаването от Турция в България платили по 500 евро на човек. Тарифата за целия маршрут била между 5000 и 6000 евро.Пътували в затворен бус и не са видели маршрута. Двама от осемте мигранти, които бяха ранени, са с опасност за живота, съобщи изпълнителният директор на МБАЛ “Пазарджик” д-р Васил Вълчев.Вече няма опасност за живота и на двамата ранени, които са настанените в УМБАЛ “Свети Георги” в Пловдив.Пред болничните стаи, където са настанени бежанците, дежурят полицаи. От Окръжна прокуратура-Пазарджик и Областна дирекция на МВР търсят съдействие от посолствата на Афганистан, Пакистан и Сирия за разпознаване на самоличността на загиналите чужденци.", "date": "2017.06.05", "title": " Чужденци командвали канала с микробуса ковчег (обзор)"}
{"url": "https://trud.bg/%d0%b8%d0%b2%d0%be-%d0%b0%d0%bd%d1%82%d0%be%d0%bd%d0%be%d0%b2-%d0%be%d1%81%d1%82%d0%b0%d0%b2%d0%b0-%d1%88%d0%b5%d1%84-%d0%b2-%d0%bc%d0%be/", "text": "Зам.-министър на патриотите изгоря заради същия скандалВоенният министър Красимир Каракачанов остави на поста Иво Антонов, като шеф на дирекция “Социална политика”, за когото премиерът Борисов настоя да бъде уволнен заради снимка с нацистки поздрав пред танк “Майбах”.На Антонов дори е предоставен кабинетът, където досега винаги е бил първият зам.военен министър – непосредствено до този на министъра, научи “Труд”. В коридорите на армейското ведомство дори се шушука, че това се случва за първи път. Никога началник на дирекция не е допускан толкова близо до най-важния човек в МО.След като гръмна скандалът, Антонов вдигна кръвно и бе приет в болница със сърдечна криза. МО-шефът обаче защити подчинения си, като добросъвестен труженик с 18 г. стаж във ведомството и обясни, че няма да предприема нищо преди да разговаря с него. Президентът Румен Радев пък апелира случаят да не се раздухва излишно и призова съгрешилия чиновник да се извини. “В последните няколко дни в общественото пространство отново беше повдигнат въпросът за моя снимка направена преди почти десетилетие. Дълбоко съжалявам и искрено се извинявам за незрялата, необмислена и немотивирана постъпка”, заяви в отворено писмо Антонов. Това е вторият скандал с въпросната снимка. Заради нея преди три години Иво, известен в МО с прякора “Иво паметника”, се размина в предишния кабинет на ГЕРБ със зам-министерското кресло по предложение на патриотите.Аналогично скандално фото с нацистки поздрав обаче “изяде главата” на зам.-министъра на регионалното развитие Павел Тенев от квотата на патриотите. Той подаде оставка с мотива, “че създаденото напрежение не работи добре за правителството”.", "date": "2017.06.05", "title": " Иво Антонов остава шеф в МО\t\t\t"}
{"url": "https://trud.bg/%d1%80%d0%b0%d0%b7%d0%ba%d0%be%d0%bf%d0%ba%d0%b8-%d0%b2%d1%8a%d0%b7%d1%80%d0%b0%d0%b6%d0%b4%d0%b0%d1%82-%d1%85%d1%80%d0%b8%d1%81%d1%82%d0%b8%d1%8f%d0%bd%d1%81%d0%ba%d0%b0%d1%82%d0%b0-%d1%82%d1%80/", "text": "Екипът на проф. Николай Овчаров приключи разкриването на средовековния храм край ДобромирциАрхеолозите се натъкнаха и на втора църкваСлед столетия на забрава, християнската традиция в район на Златоград, ще бъде възстановена. Това е идеята на местните хора, които искат да реставрират напълно средновековния храм, разкрит от екипа на археолога проф. Николай Овчаров. Разкопките край село Добромирци завършиха за десет работни дни и бяха изцяло финансирани от златоградчани.“Става дума за изключително интересен средновековен обект край Добромирци, община Кирково. Макар да е в Кърджалийска област, той е само на 9 км от Златоград и се намира на много удобно място край пътя за Кърджали. Именно по тази комуникация минава огромният поток от туристи, идващи от скалния град Перперикон към Златоград. А в непосредствена близост до обекта през последните години са намирани много ценни находки, в това число златни и сребърни средновековни монети, оловни кръстове и др.”, разказа проф. Овчаров след края на разкопките.По думите му в началото на проучванията на повърхността са личали останки от зидове, които определяха обекта най-общо като църква от ХIII-ХIV в. Някога църквата се е виждала от километри и е била средище на християнството в района. Край храма се развива обширен некропол, от са разкрити пет гроба. Те са направени по християнски обичай.“Днес околните села са с мюсюлманско население, но през Средновековието плодородната долина между селата Бенковски и Добромирци е била един от най-християнските райони в Родопите. В близост на новоразкривания храм личат останките на още поне четири църкви”, напомни проф. Овчаров.", "date": "2017.06.05", "title": " Разкопки възраждат християнската традиция в Родопите"}
{"url": "https://trud.bg/%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d1%81%d1%82%d0%b0%d0%bd%d0%b0-29-%d1%82%d0%b0-%d1%87%d0%bb%d0%b5%d0%bd%d0%ba%d0%b0/", "text": "Черна гора официално бе обявена за 29-та членка на НАТО, предаде .Черногорската делегация предаде документите за ратификация на Северноатлантическия договор на американския заместник-държавен секретар Томас Шанън на церемония в Държавния департамент на САЩ.Приемайки документите, Шанън каза, че Черна гора е направила трудни реформи, за да стане част от алианса. Той отбеляза, че и досега страната е била надежден партньор в мисиите на НАТО и че сама е избрала своя път, макар че е била подложена на натиск отвън.Документите бяха предадени от черногорския външен министър Сърджан Дарманович.Премиерът Душко Маркович каза, че днешният ден е велика дата за Черна гора „сто години, след като е била изтрита от политическата карта на Европа, и 11 години от връщането на независимостта й“. Той каза, че членството в НАТО означава за страната постоянна стабилност и възможност за прогрес.Маркович благодари на генералния секретар на НАТО Йенс Столтенберг за постоянната подкрепа за членството на Черна гора в алианса и посочи, че с днешния прием на Черна гора НАТО показва, че вратите на организацията са отворени.Столтенберг от своя страна каза, че от днес Черна гора сяда на масата на НАТО с равни права и това ще допринесе за стабилността на целия регион.В края на своето обръщение Столтенберг каза „Добре дошла, Черна гора“ на черногорски език.На 7 юни за пръв път черногорското знаме ще бъде издигнато официално пред централата на НАТО в Брюксел в присъствието на черногорския президент Филип Вуянович.По същото време знамето на Черна гора ще бъде издигнато и пред военното командване на НАТО в Монс (Белгия), както и в обединеното командване по трансформациите в Норфолк (САЩ). ", "date": "2017.06.05", "title": " Черна гора официално стана 29-та членка на НАТО"}
{"url": "https://trud.bg/%d0%b1%d0%b5%d0%b9%d0%bb-%d1%89%d0%b0%d1%81%d1%82%d0%bb%d0%b8%d0%b2-%d0%b2-%d0%bc%d0%b0%d0%b4%d1%80%d0%b8%d0%b4/", "text": "„Манчестър Юнайтед” получи нов шамар от Гарет Бейл. Треньорът Жозе Моуриньо се надяваше, че оставането на уелската звезда резерва във финала на Шампионската лига ще предизвика вулкан от недоволство. А „Юнайтед” е готов веднага да плати 100 милиона евро за Бейл.След мача обаче уелсецът каза, че няма никакво намерение да напуска. „Щастлив съм в „Реал”, семейството ми живее прекрасно – каза Бейл. – Имам договор и имам намерение да го изпълня. Великолепно е, че вдигнах най-ценния трофей именно в родния ми Кардиф. Въобще не мисля за трансфери.”Треньорът Зинедин Зидан остави Бейл на пейката за сметка на испанския национал Иско. След мача Зизу каза, че нито за момент не е планирал да лиши Гарет от възможността да поиграе поне малко в големия мач в родния му град. И гарантира, че Бейл е много важна част от „Реал”.Преди няколко дни Моу получи отказ и от Антоан Гризман. Французинът се врече във вярност на „Атлетико” (Мадрид).", "date": "2017.06.05", "title": " Бейл щастлив в Мадрид"}
{"url": "https://trud.bg/%d0%b2-%d0%bb%d0%be%d0%bd%d0%b4%d0%be%d0%bd-%d0%bf%d0%be%d1%87%d0%b5%d1%82%d0%be%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%82%d0%b5%d1%80%d0%be%d1%80%d0%b0-%d1%81/", "text": "Лондончани почетоха жертвите на терора с бдение и минута мълчание. Пред кметството на британската столица те казаха „не“ на страха два дни след терористичния акт на лондонския мост, предаде .Гняв и скръб обединиха лондончани 48 часа след поредното кърваво нападение на Острова. Стотици хора от различни раси и религии се събраха, за да кажат не на терора.„В събота аз обучавах пастори, които помагат на хора в нужда и им казах -никога не знаете какво ще се случи. И малко след 10 часа чух по новините какво се е случило в Лондон. Иска ми се да мисля, че тези атаки поне ще намалеят малко”, коментира пастор Майк Фрийман.„Ние сме от Лондон, искаме да сме солидарни, да застанем рамо до рамо с други лондончани. Освен това сме и мюсюлмани, тези хора извършиха атаки в името на религията, а ние искаме да кажем на света, че тероризмът няма религия”, категоричен е имамът Абдул Кудуз Ареф.      Кметът на Лондон Садик Хан призова за спокойствие и сила. Той каза пред множеството, че заедно, тази вечер лондончани показват как ще се „изправят срещу тези ужасни атаки.” Като кмет на Лондон искам да кажа нещо на терористите – ние ще ви победим, вие няма да спечелите. Аз съм горд британски мюсюлманин и вие няма да извършвате тези ужасни деяния от мое име”, заяви той.С три атаки за три месеца британците започват да възприемат терористичните нападения като новата неизбежна реалност.От 2013 г. службите за сигурност във Великобритания са осуетили 18 подобни по мащаб атаки.  ", "date": "2017.06.05", "title": " В Лондон почетоха жертвите на терора с бдение"}
