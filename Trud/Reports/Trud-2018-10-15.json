{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%b1%d1%81%d0%bf-%d0%b2%d0%be%d1%82%d1%8a%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8/", "text": "„  не е отправен към намеренията, а е насочен към провала в здравеопазването, който е много сериозен и едва ли има български гражданин, който не е наясно, че нещата в тази сфера са катастрофални“. Това каза народният представител от ПГ на „БСП за България“ проф. Георги Михайлов пред БТВ. „Нищо добро не се е случило в българското здравеопазване, нито в последните 9 години, когато управлението на страната, включително и здравеопазването, се доминира от ГЕРБ, нито в периода от началото на работата на 44-тото Народно събрание“- изтъкна той. Припомни, че нито информационната система, нито централизираните търгове за медикаменти, нито централизираната система за доставка на медицински изделия, нито програмата за спешна помощ, която се дискутира от 2015 г. -досега са реализирани. Професорът обясни, че България е с най- тежките показатели, които характеризират здравеопазването на територията на Европейския съюз- смърност, средната продължителност на животa, показателите за предотвратима смъртност, за детска смъртност. „И всичко това е част от другия голям проблем в България- демографската катастрофа“, отбеляза Михайлов. „Вотът е внимателно обмислен, сериоазно дискутиран и днес той беше внесен под формата на документ, който съдържа всички наши аргументи“, коментира Георги Михайлов. Той припомни, че трябваше да бъдат представени структорни реформи в управлението на здравеопазването и на здравноосигурителния модел. „Представени са само проблемите на здравноосигурителния модел, предложенията на управляващите не се приемат нито от експертите, нито от българската общественост“, коментира Михайлов и допълни, че това е видно и от социологическите проучвания. Той каза, че алтернативата е показана във „Визия за България“. „Ние целим да предложим модел, който да бъде консенсусен, тъй като медицината е глобален фактор в политиката в света“, категоричен бе проф. Михайлов. На въпрос за излязла в медиите информация за одит на Националата специализирана болница за активно лечение на хематологични заболявания, проф. Михайлов каза, че той касае периода януари 2014 г. – декември 2016 г. „В този период аз съм бил директор 6 месеца. Всички договорни отношения, за които става въпрос в одита са създадени и структурирани от предишното ръководство. Ние прекъснахме голяма част от договорите, които не бяха изгодни. По времето, когато бях директор, с много труд намалихме задълженията на болницата“, поясни проф. Михайлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Георги Михайлов, БСП: Вотът на недоверие е за катастофата в здравеопазването, не за намеренията"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%b8%d0%b7%d0%b1/", "text": "Коалицията на „Обединените патриоти“ я има и за разпад е рано да се говори – това каза пред   вицепремиерът Валери Симеонов. По думите му, има едни такива странни процеси, които обществото не ги приема еднозначно. Нашата коалиция е свързана с участие в парламентарни избори и евентуално участие във властта. Имаме коалиционно споразумение, политическо споразумение и аз държа това споразумение да се спазва, уточни Симеонов. „На европейските избори догодина може да се явим отделно. Ние сме три партии с три отделни устава и с три различни програми, въпреки че имаме много общо, но сме три различни партии с три различни ръководства и аз държа на независимостта на тези партии. И няма да допусна, който и да било с менторски тон да ми казва какво да прави НФСБ и какво да не прави. До месец ще се вземе решение на национално ниво и след като се обсъди с ръководствата на трите партии и обсъдим кой какво разбира под съвместно явяване на изборите за Европейски парламент“, каза Симеонов. Коалицията на „Обединени патриоти“ е направена за периода на действие на 44-тото Народно събрание и това управление. От там нататък всичко е въпрос на други споразумения, но няма такива още. Може и да се създаде такова споразумение, ако се разберем, допълни вицепремиерът.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Валери Симеонов: На европейските избори догодина може да се явим отделно от коалицията на „Обединените патриоти“"}
{"url": "https://trud.bg/%d0%bf%d0%be%d0%bb%d1%88%d0%b0-%d0%b8-%d1%87%d0%b5%d1%85%d0%b8%d1%8f-%d1%81%d0%b5-%d0%be%d0%b1%d1%8f%d0%b2%d0%b8%d1%85%d0%b0-%d0%bf%d1%80%d0%be%d1%82%d0%b8%d0%b2-%d0%bd%d0%be%d0%b2%d0%b8%d1%8f-%d0%bf/", "text": "Полша и Чехия се обявиха против новия план на Европейския съюз за защита на външните граници, предаде  . От Варшава, където е централата на европейската гранична служба Фронтекс, полският премиер Матеуш Моравецки обяви, че той и чешкият му колега Андрей Бабиш не са съгласни с плана на Брюксел заради опасения, че ще намалее финансирането по европейски инфраструктурни проекти за двете страни. Полша е сред страните от Източна Европа с най-успешно усвояване на евросредства. През последните години Варшава е получила около 10 милиарда евро. „Притесняваме се, че прекомерно големите средства за Фронтекс ще означават намаляване на структурните фондове и фондовете за пътища“. Предложението на Брюксел за укрепване на граничната служба Фронтекс беше представено през юли. Планът предвижда до 2020 г. граничните служители да бъдат увеличени до 10 000 души. Някои от южните държави по външната граница на Съюза изразиха притеснения, че разширяването на ролята на Фронтекс ще намали суверенитета им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.15", "title": " Полша и Чехия се обявиха против новия план на ЕС за защита на външните граници"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b8%d0%b2%d0%b0%d0%bd%d0%be%d0%b2-%d0%b3%d0%b5%d1%80%d0%b1-%d0%b7%d0%b0-%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%8a%d1%82/", "text": "За пореден път ставаме свидетели как БСП живеят в друга държава, в друга паралелна вселена, опитвайки се да повтарят една и съща мантра, че нещо не се развива, не се търси реформа и не се признават проблеми там, където наистина съществуват, коментира пред журналисти депутатът от ГЕРБ Александър Иванов относно „Борисов 3“ за провал в политиката на здравеопазването. Никой не отрича, че има проблеми, но правителството на ГЕРБ и „Обединени патриоти“ е единственото до момента, което се ангажира с тяхното решаване и е приело като приоритет подобряването на достъпа и на здравната система за българските граждани, посочи Иванов.  Колкото и повече пари да сме давали, колкото и да сме осъвременявали, може би системата има нужда от рестарт и ние ще намерим тази формула при широко обществено обсъждане, добави депутатът от ГЕРБ. Той коментира, че вместо да изброяват колко здравни министри и шефове на НЗОК е имало по време на правителствата на Борисов, от левицата можели да си направят сметка колко пари са дадени повече за здравеопазване и за реформиране на системата, колко високотехнологични болници са били открити и преоборудвани, колко пари са дадени за разкриването на нови онкологични отделения. Иванов отбеляза, че в момента тече процедура за закупуването и подмяната на всички линейки на бърза помощ – над 400 на брой. Той посочи, че в момента се провежда и търгът за електронна здравна система. Депутатът от ГЕРБ разкритикува БСП, че са подходили избирателно при проведените срещи със съсловни организации – срещнали се само с малките болници, но не и с областните и университетските болници, частните и специализираните лечебни заведения. Той отбеляза, че здравната услуга се предоставя не само от лекари, но и от стоматолози, фармаколози, медицински сестри. Александър Иванов посочи, че ГЕРБ търси широк обществен дебат по тази болезнена тема – българското здравеопазване, и реформите в него. Той коментира, че разискванията по вота ще бъдат тази или другата седмица и тогава ще се чуе отговорът на всички въпроси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Александър Иванов, ГЕРБ: За пореден път ставаме свидетели как БСП живеят в друга държава"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%8f%d1%82-%d1%80%d0%b5%d0%b3%d0%b8%d1%81%d1%82%d1%8a%d1%80-%d1%81%d0%bf%d0%b8%d1%80%d0%b0-%d0%b0%d0%ba%d0%be-%d0%bd%d0%b5-%d0%ba%d1%83%d0%bf/", "text": "Спешна поръчка на допълнителен дисков ресурс до 120 терабайта (ТБ) обяви Агенцията по вписванията (АВ). Да я изпълнят по възможно най-бързата процедура – чрез договаряне без предварително обявление, са поканени четири фирми – “Сиенсис” АД, “ССАРМ” ЕООД, “Парафлоу Комуникейшънс” ООД и “Телелинк бизнес сървисис” ЕАД. Бъдещият договор е с пределна стойност 190 хил. лв. без ДДС, а поръчката е със срок до 30 дни. Критерият за възлагане е най-ниската цена. В момента Информационният център и Резервният информационен център на Агенцията по вписванията имат общо 50 ТБ свободна памет. Свободното дисково пространство намалява с около 1,5 ТБ на ден. Това означава, че в рамките на 20 календарни дни дисковото пространство в Информационния център ще свърши, пише в документите по обявената поръчка. От Агенцията по вписванията обявиха, че цялата необходима памет за регистъра е 300 ТБ, но поръчват спешно само 120 ТБ. Те увериха, че регистрите работят в пълната си функционалност.", "date": "2018.10.15", "title": " Търговският регистър спира, ако не купят памет\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be-%d0%b2-%d0%b1%d0%b5%d1%80%d0%bb%d0%b8/", "text": "Българска фирма за 3D мапинг спечели първо място в международния Фестивал на светлините (Festival of Lights) в Берлин тази неделя. Един от най-големите фестивали за светлинно изкуство в света тази тази година се проведе от 5 до 15 октомври. До участие бяха допуснати едва 18 продукции от 7 държави. Те трябваше да създадат светлинно шоу, върху телевизионната кула и върху Бранденбургската врата в германската столица. Българското шоу “Потокът” (The Flow) беше избрано за най-добрия 3D мапинг спектакъл върху емблематичната за берлинчани 368-метрова телевизионна кула. Със светлинното шоу, олицетворяващо връзката между човек и технология, българите от MP-Studio спечелиха първото място в категорията “Нека създадем по-добро бъдеще”. Това е третата награда, която MP-Studio печели на фестивала в Берлин. През 2016 г. получиха отличие за 3D мапинг шоу върху тв кулата. Те са и първият победител в историята на фестивала, извоювайки си първото място за преобразяването на Бранденбургската врата година по-рано – през 2015 г. Българите създадоха и специална продукция, послучай седемдесетата годишнина от създаването на Израел. Светлинният спектакъл се появи на 300-годишната фасада на най-важната съществуваща барокова сграда в Берлин – Германския исторически музей и разкри пред зрителите богатата култура, история и изкуство на страната. MP-Studio са автори на светлинното шоу върху Министерски съвет послучай приемането на България в ЕС.  ", "date": "2018.10.15", "title": " Българи спечелиха първо място в Берлин\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%be%d1%81%d0%b8%d0%b3%d1%83%d1%80%d0%be%d0%b2%d0%ba%d0%b8%d1%82%d0%b5-%d0%bd%d0%b0-%d1%84%d0%b5%d1%80%d0%bc%d0%b5%d1%80%d0%b8%d1%82%d0%b5/", "text": "Без промяна в майчинските Земеделските производители ще плащат по-високи осигуровки от 2019 г., предвижда проектът за бюджет на Държавното обществено осигуряване (ДОО). Минималната сума, върху която ще се осигуряват фермерите, се повишава от 350 лв. на 560 лв. на месец. В резултат размерът на вноската нараства от 109,55 лв. на 175,28 лв. Догодина минималната заплата ще се повишава от 510 лв. на 560 лв. Това ще бъде и най-ниската сума, върху която самонаетите могат да се осигуряват. „Не е предвидено административно увеличаване на минималните осигурителни доходи“, заяви социалният министър Бисер Петков след заседание на Надзорния съвет на НОИ. Повишава се максималният осигурителен доход – от сегашните 2600 лв. на 3000 лв. Срещу това обаче се обявиха работодателските организации. „С промените за максималния осигурителен доход, отказът от дебат по темата за отпадане на тавана на пенсиите и отказът от реформи в обезщетенията за временна нетрудоспособност ни дават основание да не подкрепим бюджета“, заяви зам.-председателят на БСК Димитър Бранков. Без промени остават обезщетенията за майчинство и безработица през 2019 г. Състоянието на трудовия пазар не налага да се увеличава обезщетението за отглеждане на малко дете през втората му година, заяви министър Петков. Така и догодина майките ще получават за отглеждане на малко дете от 1 до 2 години по 380 лв. В проектобюджета е предвидена промяна за прилаганата тежест за година осигурителен стаж във формулата, по която се изчислява размерът на пенсиите. Тя ще бъд 1,2%, като не се предвижда по-нататъшното й нарастване. Според Петков така ще се прекрати тенденцията да се разтваря ножицата между старите и новите пенсии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.15", "title": " Вдигат осигуровките на фермерите\t\t\t"}
{"url": "https://trud.bg/%d0%b8%d0%bd%d1%84%d0%bb%d0%b0%d1%86%d0%b8%d1%8f%d1%82%d0%b0-%d1%81-%d0%bd%d0%be%d0%b2-%d1%80%d0%b5%d0%ba%d0%be%d1%80%d0%b4/", "text": "При застраховките и хотелите скокът е най-голям Заради поскъпването на храните през септември инфлацията достигна до нов рекорд за последните 5 години и половина. През септември инфлацията е 0,3%, но натрупаното повишение на цените за последните 12 месеца е 3,6%, обявиха от Националния статистически институт. Това е най-високата годишна инфлация за последните 67 месеца, или от февруари 2013 г. насам. Инфлацията е значително по-висока от лихвите по банковите депозити, които според последните данни на БНБ намаляха средно до 0,26% за едногодишните левови влогове на граждани. Така реално високата инфлация топи спестяванията на хората и бизнеса в банките като за една година на 1000 лв. влог загубата е над 32 лв. През септември храните поскъпнаха с 1,5%, сочат данните на националната статистика. Най-голямо е повишението на цените на доматите – с 31%, чушките – със 7,5%, хляба – с 4,6%, и краставиците – с 2,8%. Дизелът и най-масовият бензин А95H са поскъпнали с 1,1%. Цените на хотелите през септември са се понижили със 17%, на самолетните билети – с 5%, а на обувките – с 1,1%. В рамките на година най-много са нараснали цените на застраховките, свързани с транспорта – с 40,2%, което се дължи на поскъпването на задължителната полица “Гражданска отговорност” на шофьорите. Цените на хотелите за година са нараснали с 19,5%, а на самолетните полети – с 16,4%. През септември горивата за колите са били с 14,3% по-скъпи спрямо същия месец на миналата година, а при течните горива за бита повишението на цените е с 15,5%. За година зеленчуците са поскъпнали с 10,5%, плодовете – с 5,3%, а цената на хляба е нараснала с 5,6%. Понижение на цените в рамките на година има при дрехите (-1,6%) и обувките (-2,4%), при захарта, шоколада и захарните изделия (-6,7%) и при бирата (-1,7%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.15", "title": " Инфлацията с нов рекорд\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-300-%d1%85%d0%b8%d0%bb-%d0%b5%d0%b2%d1%80%d0%be-%d0%b7%d0%b0-%d0%bb%d1%83%d0%ba%d1%81%d0%be%d0%b7%d0%b5%d0%bd-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd/", "text": "Купуват жилища за ремонт Жилищният пазар запази динамиката си през първото тримесечие на 2018 г., подкрепян от общото икономическо оживление и ръста на кредитирането. Сегментът на луксозните имоти също остана активен, но по-скоро задържайки инерцията от края на 2017 г., сочи анализ на консултантската компания за имоти от най-висок клас Unique Estates. Пазарът на луксозни имоти в България отбелязва умерено първо тримесечие на 2018 г. Като може да се откроят две основни тенденции. Първата е свързана с ограниченото предлагане на луксозни имоти, което лимитира и сключените сделки през 2018 г. Втората важна тенденция, е че на пазара на луксозни имоти под наем ефектът от българското Председателството на Съвета на ЕС беше изконсумиран още през миналата година, когато реално се сключиха сделките. Интересът към покупки на луксозни имоти остава висок както за жилищни нужди, така и за инвестиция, но предлагането продължава да изостава. Причината е липсата на качествено ново строителство, което отговаря на нуждите на купувачите, както и ограниченият избор от жилища в централните райони на София. Тези фактори се очаква да доведат до продължаващ лек ръст на цените в луксозния сегмент, докато броят на сделките ще се запази около нивата от предходната година. През първото тримесечие на 2018 г. пазарът на луксозни апартаменти остана активен основно в по-ниския ценови сегмент – до 300–350 хил. евро. Сделки се сключваха основно в централните райони на София и около Докторски паметник, като голяма част от търсенето е с инвестиционна цел. Основното търсене в тези райони е на апартаменти в стари аристократични кооперации. Купувачите са основно хора със свободни капитали, които се интересуват от жилища за ремонт, в чието обновяване да инвестират и да ги препродадат впоследствие на по-висока цена. “През последните години този тип покупки придобиха популярност сред хората, които търсят доходоносна инвестиция. Напоследък обаче изгодни предложения за продажба в тази ниша на пазара се появяват все по-рядко и това ограничава потенциала за сделки”, коментира Галина Грудова, старши партньор в Unique Estates. Другият тип търсене на апартаменти в централната част на София е отново с инвестиционна цел, главно за отдаване под наем в придобилите през последните години популярност платформи от типа на Airbnb. Не липсват и покупки за жилищни нужди. В по-ниския сегмент на луксозния пазар активни като брой на реализираните сделки през първото тримесечие на годината бяха и южните райони на София, около бул. “България”, както и кварталите по Витошката яка. Като там продажбите бяха основно на апартаменти с цел покриване на жилищни нужди.   В центъра цените са 2300 евро за квадрат Отмина ефектът на българското председателство При наемите пазарът се върна на обичайните си нива Общата активност на пазара на луксозни имоти през първото тримесечие се запазва на нивата от миналата година както при продажбите, така и при наемите. Прогнозата на Unique Estates е за задържане на обема продажби заради недостига както на подходящи проекти в строеж, така и на парцели с добра локация за бъдещо строителство. Годината започна с продължаващ ръст на цените на имотите в централните софийски райони, които вече се продават средно за 2300 евро/кв. м, като в района на Докторски паметник нивата са около 2700 евро/кв. м. Обратно, засиленото предлагане на имоти под наем доведе до спад на цените спрямо миналата година. Тогава се наблюдаваше засилен интерес, особено към апартаменти в центъра на София, заради българското Председателството на Съвета на ЕС. Много от жилищата се наемаха предварително и това доведе до висока активност на пазара, която продължи до есента на 2017 г. През последните месеци обаче търсенето намаля до обичайните си нива. В същото време пикът на покупките с инвестиционна цел доведе до последващо пренасищане на пазара с оферти за наеми и така цените в много райони тръгнаха надолу. Прогнозата на Unique Estates за 2018 г. е ограниченото предлагане да повиши леко продажните цени на пазара на луксозни имоти.   Слабо е предлагането на къщи по 500 хил. евро Търсят ексклузивни резиденции Искат поне 200 кв.м. с три спални и две паркоместа В средния ценови сегмент на луксозния пазар – 500–800 хил. евро, сделките през първото тримесечие бяха значително по-малко. Причината е слабото предлагане на къщи и апартаменти, които отговарят на търсенето на купувачите, пише в анализ на консултантската компания за имоти от най-висок клас Unique Estates. Според брокерите от Unique Estates изискванията към апартаментите в този ценови сегмент са да са с голяма квадратура – поне 200 кв. м, най-малко три спални с баня към всяка от тях, гардеробни, поне две паркоместа и хубава гледка. При къщите изискването е за модерна архитектура, голям двор и “умно” управление на имота. За разлика от апартаментите обаче при къщите в този ценови клас се очаква по-балансиран пазар с излизането на няколко проекта за затворени комплекси в близките месеци. Те ще предложат както редови, така и самостоятелни къщи в кварталите по т.нар. Витошка яка – Бояна, Драгалевци, Симеоново и местността Камбаните. Висок остава и интересът към покупка на ексклузивни къщи и резиденции, чиито цени обичайно надхвърлят 1–1,5 млн. евро. След силните сделки в този сегмент през миналата година обаче в момента предлагането е ограничено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Дават 300 хил. евро за луксозен апартамент\t\t\t"}
{"url": "https://trud.bg/%d0%bf%d0%bb%d1%83%d0%b3%d1%87%d0%b8%d0%b5%d0%b2%d0%b0-%d1%81%d0%bc%d0%b5%d0%bd%d1%8f-%d1%87%d0%b5%d1%80%d0%b2%d0%b5%d0%bd%d1%8f%d0%ba%d0%be%d0%b2-%d0%b2-%d1%87%d0%b5%d1%80%d0%bd%d0%b0-%d0%b3%d0%be/", "text": "Меглена Плугчиева ще напусне посолството ни в Берн, за да стане посланик в Черна гора на мястото на сегашния ни дипломат там Младен Червеняков. В същото време посланиците ни в Италия и Германия Марин Райков и Ради Найденов се завръщат в България, става ясно от решенията на правителството от края на миналата седмица. Кабинетът е изпратил 5 предложения до президента Румен Радев за назначения в дипломатическите ни мисии. Зам.-министърът на външните работи Тодор Стоянов ще е новият ни посланик в Италия, Малта и Сан Марино. А Елена Шекерлетова ще поеме посолството ни в Германия. В Кипър посланик ще е Любомир Тодоров. Йордан Първанов ще замести Лъчезар Петков като посланик в Чехия. Към момента все още няма предложение от Министерски съвет за Румяна Бъчварова, която сама бе обявила, че има опция да бъде назначена за български посланик в Израел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Плугчиева сменя Червеняков в Черна гора\t\t\t"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%bc%d0%b5%d1%87%d0%b5-%d1%81%d0%bb%d0%b5%d0%b4-%d1%82%d1%80%d0%b8-%d0%b4%d0%bd%d0%b8-%d1%81%d1%8a%d1%81-%d0%b7%d0%b0%d0%ba%d0%bb%d0%b5/", "text": "Защитници на дивата природа в щата Мериленд вървяха по петите на малко черно мече в продължение на три дни, докато го освободят от кофата, в която си беше заклещило главата, съобщава Асошиейтед прес. Четиридесет и пет килограмовото бебе било приспано близо до град Макхенри в курортна зона, където се провеждал есенен фестивал. Насъбралото се множество от феста с радост посрещнало освобождаването на мечето и успешното му завръщане в близката гора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Освободиха мече след три дни със заклещена в кофа глава"}
{"url": "https://trud.bg/%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0%d1%82%d0%b0-%d0%b6%d0%bf-%d0%b3%d0%b0%d1%80%d0%b0-%d0%b2-%d0%ba%d1%8c%d0%be%d0%bb%d0%bd-%d0%b5-%d0%b5%d0%b2%d0%b0%d0%ba%d1%83%d0%b8%d1%80%d0%b0/", "text": "Централната железопътна гара в рейнския град Кьолн е евакуирана след възникването на  , съобщава регионалният ежедневник Kolnische Rundschau, като допълва, че движението на влаковете е преустановено към момента. Съгласно разпространените данни, в аптека в комплекса са взети заложници. Около 12:45 часа местно време (13:45 часа българско време) неизвестен мъж е хвърлил димка или бутилка със запалима течност в помещението, в резултат на което се е задействала противопожарната система. От аптеката са успели да избягат две жени, които са получили наранявания в долните крайници. Разпространени бяха доклади за стрелба, но полицията ги опроверга. На място работят екипи на правоохранителните органи и аварийните служби. Гражданите са призовани да избягват района до поставяне на ситуацията под пълен контрол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Централната жп гара в Кьолн е евакуирана, движението на влаковете е преустановено"}
{"url": "https://trud.bg/%d0%bc%d0%be%d0%b3%d0%b5%d1%80%d0%b8%d0%bd%d0%b8-%d0%bd%d0%be%d0%b2%d0%b8%d1%82%d0%b5-%d1%81%d0%b0%d0%bd%d0%ba%d1%86%d0%b8%d0%b8-%d0%b7%d0%b0-%d0%b8%d0%b7%d0%bf%d0%be%d0%b7%d0%bb%d0%b2%d0%b0%d0%bd/", "text": " за налагане на санкции срещу физически и юридически лица, създавали и използвали химически оръжия, са валидни и за територията на общността. Това заяви днес шефката на европейската дипломация Федерика Могерини след среща в Люксембург на външните министри на страните от ЕС, цитирана от ТАСС. Министрите одобриха днес нов режим за санкции срещу нарушителите на международната конвенция за химическите оръжия. Според съобщението след заседанието ЕС вече ще може да санкционира „лица и компании, които са замесени в разработването и използването на химически оръжия където и да било, независимо националност и местонахождение“. „Тези законови рамки, които ни дават възможност да въвеждаме санкции срещу всеки човек и навсякъде – в ЕС, в конфликтни зони или на другия край на света“, каза Могерини. Тя отбеляза, че днешното решение е част от борбата на Съюза с разпространяването на химически оръжия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Могерини: Новите санкции за изпозлване на химически оръжия са валидни и за територията на ЕС"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b7%d0%b0%d1%8f%d0%b2%d1%8f%d0%b2%d0%b0%d0%bc-%d1%8f%d1%81%d0%bd%d0%be-%d1%87%d0%b5-%d0%bd%d0%b8%d0%b5-%d0%bd%d1%8f%d0%bc%d0%b0-%d0%b4/", "text": "Британският премиер Тереза Мей призова за спокойствие и настоя, че сделка по Брекзит все още е възможна, въпреки различията с ЕС. В специално изявление в Камарата на общините тя отбеляза, че е разочарована, че двете страни не могат да се споразумеят как да гарантират, че няма да има твърда граница между Ирландия и Северна Ирландия, предаде  . След поредния провал на преговорите по Брекзит Тереза Мей се изправи пред депутатите в опит да разясни положението най-вече по най-чувствителния въпрос за ирландската граница. Тя отново поясни каква е идеята с искането на Брюксел да има „предпазна клауза“ или „гаранция“ да няма твърда граница, в случай че сделка не бъде постигната навреме. Тъй като е неприемливо само Северна Ирландия да остане в митническият съюз, което означава заплаха за териториалната цялост на Обединеното кралство, Тереза Мей заяви, че ЕС е реагирал положително на нейното предложение, в случай че се наложи да се използва „предпазната клауза“, това да важи за цялото Обединено кралство. Тя обаче искренно се надява до „предпазна клауза“ да не се стигне. Тереза Мей се опита да даде уверения, че ако има „предпазна клауза“ тя ще бъде само за някакъв ограничен период. „Аз заявявам ясно, че ние няма да попаднем в капан за постоянно оставане в митническия съюз и да не можем да сключване свободни търговски споразумения“ Така Тереза Мей сеопита да успокои страховете на мнозина, че временната мярка няма да се превърне в постоянна. Тя обаче не се ангажира с конкретна дата. Министрите на външните работи на страните членки на Европейския съюз констатираха на днешното си заседание си в Люксембург, че споразумение за Брекзит няма да може да бъде постигнато до срещата на върха тази седмица, която беше определяна като „моментът на истината“ за Брекзит. Ирландският премиер Лио Варадкар заяви, че все още има вероятност за провеждане на извънредна среща на лидерите през ноември. Но нищо чудно и тя да бъде отложена за декември. Германският канцлер Ангела Меркел изрази съжаление, че надеждите й за сделка с Лондон не са ес оправдали. „Сега обаче всъщност изглежда дори по-трудно“, заяви тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Тереза Мей: Заявявам ясно, че ние няма да попаднем в капан за постоянно оставане в митническия съюз"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d0%be%d1%82%d1%8a%d1%82-%d0%bd%d1%8f%d0%bc%d0%b0-%d0%b4%d0%b0-%d0%bc%d0%b8%d0%bd%d0%b5-%d0%b8-%d1%85%d0%be/", "text": "Три седмици чакахме БСП да подготвят някакви мотиви, за да има какво да обсъждаме в пленарната зала. Това заяви на днес председателят на парламентарната група на ГЕРБ и вицелидер на партията Цветан Цветанов на импровизиран брифинг в Смолян във връзка с  . И изтъкна, че този вот няма абсолютно никакъв шанс да мине и всички са наясно с това. Дори и БСП не вярва в успеха, обяви той, сочейки, че очакват при гласуването и някои членове от ПГ на БСП да не подкрепят техния си вот. Колкото до коалиционните партньори, ”издънка”, т. е. „предатели няма да има”, защото имаме обща управленска програма, изпълняваме я и ще я изпълним, сигурен е Цветанов. А „проблемите в здравеопазването ги знаем и правим нужното, за да бъде то на едно изключително високо европейско ниво – не това, което БСП предлага. Щото не върви да бягаш от парламента когато има заседание, тогава трябва да си вътре и да участваш в дебата като опозиция, коментира вицелидерът. Цветан Цветанов е на двудневна обиколка в Смолянска област, при която предизборно потяга и партийните редици, издадоха кметове от ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.15", "title": " Цветан Цветанов: Вотът няма да мине и хора от БСП няма да го подкрепят"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bd%d0%b5%d0%bb%d0%b5%d0%bf%d0%be-%d0%bf%d1%80%d0%b8-%d0%bc%d0%be%d0%bc%d0%b8%d0%bd-%d1%81%d0%ba%d0%be%d0%ba-%d0%ba/", "text": "Млад мъж от Бургас е загинал в събота около 16 ч. край прочутия Еменски каньон край Велико Търново. 27- годишният Димитър бил в група за гмуркане с неопрени. Групата се разделила на две – първата се гмуркала във водите на каньона, а бургазлията останал с втората, като се отделил от нея повече от 15 метра напред. В един момент Димитър седнал на скалата при прочутия Момин скок над р. Негованка и след секунди полетял надолу, разказаха очевидци. При огледа по-късно около мъжа и на мястото на полета му не е открит телефон, което опровергава първоначалните версии, че е искал да си направи селфи и това е причина за нелепата му смърт. Открит е единствено часовникът на жертвата, както и личната му карта във вътрешен джоб на анцунга му. Инцидентът е станал в събота около 16 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Млад мъж загина нелепо при Момин скок край Емен\t\t\t"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%8f%d1%82-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%bb%d1%8a%d1%87%d0%b5%d0%b7%d0%b0%d1%80-%d0%be%d1%88%d0%b0%d0%b2%d0%ba%d0%be%d0%b2-%d0%bf%d1%80/", "text": "Големият френски художник от български произход Лъчезар Ошавков откри две изложби само за месец време – едната в Пловдив, другата може да се види до 24 октомври в столичната галерия „Валер” на улица „Княз Борис I”. Как е напуснал България, за приятелството му с други колоси в живописта Никола Манев и Андрей Лекарски, какво е правел с Константин Казански в Париж, за Кристо и Висоцки – за всичко това е разговорът ни с него. – Рядко си идвате в България, господин Ошавков, а ето че открихте две изложби за малко повече от месец – първата в Пловдив съвместно с приятелите ви Андрей Лекарски и Никола Манев – светла му памет, и сегашната в столичната галерия „Валер“. По-лесно ли се прави изложба в България, отколкото във Франция? – Изложба се прави еднакво трудно навсякъде. За да я има, трябва да се нарисуват картини. „Трима парижани в Пловдив“ премина с голям успех и бе представена в държавна галерия. Същата формула я направихме в Париж в Българския културен институт през април. Ние, тримата прятели от детинство – Никола Манев, Андрей Лекарски и моя милост, сме свързани с Париж. За съжаление, десетина дни преди откриването на изложбата в Пловдив, Кольо Манев си отиде от този свят. На тези две места използвахме държавни учреждения. Повечето от галериите дават стените си под наем. Например, във френската столица може да изложите картините си срещу 15 000 евро за седмица. Две-три години търсехме по-голямо помещение, за да може трима да изложим произведениеята си. Искахме по този начин да ознаменуваме 70-годишнината на нашето приятелство. – До 24 октомври в столичната галерия „Валер“ са изложени ваши творби. Кажете нещо повече за картините, които може да видят зрителите? – В подредените картини във „Валер“ са усещанията ми за три града – Венеция, Ню Йорк и, разбира се, Париж. Изложбата е следствие на показаното в Пловдив, но картините не са същите. Тя е вид ретроспективна, защото обхваща период от около 40 години. Някои картини идват от 70-те, други са правени сега тази година. – А защо точно тези три града рисувате? – Тези градове са ме формирали като личност. Венеция беше първото ми сблъскване със западния свят, беше началото на 1968-а. Оттогава непрекъснато ходя там. През 1969-а дори специализирах класическа фреска и мозайка в Академиите на Венеция и Флоренция. В картините, в които техниката ми е доста фигуративна, показвам баналният сюжет от Венеция, но видян малко по-различно от картините, които продават на туристи. Исках да направя Венеция пуста, такава, каквато човек е почти абсурдно да я види. Другият град, която също ме е впечатлил и формирал до известна степен, е Ню Йорк като център на изкуството. Последно с моята съпруга бяхме там преди две години. Градът сега е придобил малко по-човешки вид, огромните небостъргачи днес вече не са нещо особено, а самите нюйоркчани са станали по-любезни. И третият град, естествено е Париж, който наричам моят град. Имам и българско, и френско гражданство, но аз съм гражданин на Париж. Установих се в него окончателно след съветската агресия в Чехословакия през август 1968 г. Напуснах родината малко преди това. – Каква е вашата история – на тримата приятели от детинство, които живеят заедно в София и в Париж? – Познаваме се от деца, и тримата сме връстници. Кольо и Анди са съученици от първи клас, а ние с Кольо се запознахме на едно футболно игрище в квартала. След няколко раздели тримата се събрахме в Париж без да имаме някаква уговорка. Никола Манев замина, защото баща му беше отишъл да работи в Тунис. И през Тунис – в Париж. Майката на Андрей Лекарски пък е част от една от най-известните отпреди войната еврейски фамилии – на дядо Захари Аркалай. Тя се покръства, за да се ожени за български офицер и става Надежда Лекарска. А истинското й име е Юдит Алкалай. Анди има много братовчеди и първо отива да види родата. А аз най-напред отидох като турист на гости. Един негов приятел ми направи истинска фалшива декларация за издръжка. Върнах се в София и успях да получа писмо-разрешение да уча в Париж. И с декларацията за издръжка ми дадоха виза за следване от френското посолство. – Как така трима българи успяхте да устискате без да се скарате и намразите? – Емигрантският живот може би сплотява. Между нас има пълен синхрон и единомислие, а ние всички сме съвършено различни. Разделяли сме и квартири… С Анди 15 години деляхме едно и също ателие без никога да е имало каквито и да било противоречие между нас. Правили сме двама по двама изложби, но за 70-годишното ни приятелство за първи път тримата заедно се представихме пролетта в Париж. После съвсем случайно един наш приятел, който е в Париж, ни направи предложение за Пловдив. – Говорите така, като че ли не сте били обиден много на онази власт, заради която напуснахте България преди 50 години? – Видял съм и жилото, и меда на онази епоха. Не ме е впечатлило нищо. От този период съм излязъл с един много трезв поглед към това, което е положително, и това, което е отрицателно. Нищо не се е променило. Трябва да се дозира кое да надделее. – Как успяхте да напуснете България, тогава това хич не е лесно? Е, не бива да забравяме, че сте син на бащата на социологията у нас проф. Живко Ошавков. – Успях, благодарение на един мой приятел от Клуба на журналистите – имах шанса да познавам този много добър поет, който точно тогава стана министър на просветата и културата – името му е Павел Матев. Той пушеше „Родопи“ и на гърба на кутията си написа на своята секретарка: „Дай на Ошавков каквото иска“. Трябваше ми разрешение да следвам в чужбина, още пазя официалното писмо за това – В онези години е имало голям културен живот в София, къде бохемствахте с вашите приятели тогава? Всяко време си има своя чар, нали? – Едно от местата, където тогава се събираше цветът на българската интелигенция, беше Клуба на журналистите на „Графа“ (другото беше Руският клуб). Открих го, когато бях във ваканция. Там се срещаха и различни тенденции. Например, имаше една маса, на която седеше Богомил Райнов – Радой Ралин го наричаше Погодил Номерайнов, на друга Борис Ангелушев, на трета – писателят Никола Ланков – и всеки със своя компания. Имаше много интересна маса, на която пък седеше прекрасният журналист Бети/Алберт Коен. Не си спомням да съм виждал прословутия главен редактор на „Работническо дело“ Георги Боков, както и казионния писател Георги Караславов и други като него. Много се спореше, но атмосферата там беше на безкраен празник. – За почти 30 години след 10 ноември 1989-а България успя да се раздели на про и анти бившия режим, а омразата беляза политическия живот у нас. – Имаше един български лаф – „Умрем да мразим, ама най-мразим да умрем“. Това не е само българско явление, насякъде го има. Много отрицателни български черти намирам и във Франия. Комунисти в България отдавна няма, но има леви и десни. Антагонизмът го има, Радой Ралин казваше – „някои хора си обръщат думите, аз си обръщам костюмите“. Познавам доста, които много бързо се обърнаха – от комунисти станаха най-върлите демократи. Навремето влязох в клуб на СДС на улица „Раковски“ и първият човек, когото видях, бе един полковник от КДС. Е, той беше станал първи седераст/ седесар. Подобни „промени“ е имало и в Париж, и на много други места. – Париж сега е различен, не е онзи, който сте видели за първи път през 60-те. Как един художник гледа на тази промяна? – Всички паметници са на мястото си. Промените са главно демографски, не са същите хора. Виждам, че и София е така. В началото, когато отидох там в края на 60-те, се оказа, че с китара е по-лесно да изкараш пари, отколкото с четка. С един много добър мой приятел Константин Казански направихме дуо, пеехме руски романси в прочутите руски кабарета – „Шехерезада“, „Ремарк“ и „Распутин“. Това е началото на 70-те години. Но в момента, в който падна Берлинската стена, всичко изчезна – онзи славянски чар, кабаретата също. – Къде станахте приятели с Казански? – Сприятелихме се в Париж, макар бегло да се знаехме от София. Тогава имах малко по-различен глас, ние се качихме на последния вагон в бохемския влак. Млади и автентични, ние много бързо станахме „звезди“ в този вид фолклор. Казански е първият, който запя песните на Висоцки, ние първи представихме репертоара на руския бард, с когото впоследствие и се сприятелихме. Жестока автомобилна катастрофа обаче засегна гласните ми струни, бях 15 дни в кома, едва оцелях. След това се отдадох изцяло на живописта. – Непрекъснато в България се призовава за единение, но истината е, че разделението храни политиците. – Ще минат още 1-2 поколения и ще се оправят нещата. В борбата за власт винаги трябва да имаш противник, който да е много по-лош от теб. Ти си най-добрият, независимо дали си от ляво или отдясно. Спомням си още нещо, когато в София двама от студентите на баща ми бяха тръгнали да правят голяма политическа кариера, той им каза: „Вижте какво, дръжте науката, къде сте тръгнали? Политиката днес е едно, утре е друга.“ Те обаче не го послушаха. Държавната кола с килимчето, вилите са благо нещо – това не е тайна. Вижте какво става – преди се борехме за привилегии, а сега за пари. – Интересувате ли се какво се случва в културния живот на родината ви, как живеят художниците? – Много добре съм информиран, особено за ставащото на културния фронт. Ще ви разкажа за една очевадна разлика – художниците между края на 60-те и първата половина на 80-те в България са живели толкова добре, колкото никъде другаде. В последния институт, където учех, ми възложиха да направя социологическо проучване за художествения живот в България – става дума за втората половина на 70-те години. Оказа се, че има 3-4 хиляди души художници – направо невероятно! За 1976 година само касата на СБХ беше изплатила 60 милиона лева – огромни пари за онова време. Тогава Светлин Русев беше преседател на Съюза. Като дойдох в София, ми отвориха всички врати, дори присъствах на заседание, на което се определяше как държавата да изкупува картините им. Представителят на Министерството на финансите в тази комисия само записваше, дори не си отвори и устата. Тези няколко души определяха тарифите на единствения клиент – държавата, тогава нямаше частна клиентела. – В българското художествено изкуство има няколко емблематични имена, които са напуснали родината и отдавна живеят на Запад. Първият от тях е Кристо. Към него обаче отношението тук е различно, едни го харесват, а други – не, подразнени от някои негови изказвания по адрес на България… – Това не е вярно! Това дали иска или не да се върне в България, зависи от неговия живот. Кажете – какво ще прави тук? И кой може да плати на Кристо Явашев! Струва доста скъпо. Неговият живот така се е формирал – ето над 60 години той е навън. Никога не е крил произхода си, винаги се е казвало: Българинът Кристо Явашев. Напоследък един френски журналист, който писа статия за мен, написа – Ошавков, френският художник от български произход, сънародник на Христо Явашев. Глупост са приказките, че Христо се е срамувал, че е българин, че не искал да говори езика. Ами когато сме в среда с хора, които не говорят български, и той, и аз не го използваме. Но когато сме двамата, ние си говорим на чист български език, на какъв друг искате да си говорим, на американски ли, на френски? С Христо се познаваме още преди той да напусне България. – Той споделял ли е защо не иска да се върне тук? – Знаете ли, ние до такава степен сме се отчуждили от България, че в България се чувстваме като чуждо тяло в игрище. Той повече време от мен е живял извън България. Целият му живот, цялото му творчество са навън, човек се откъсва. Абсолютни спекулации са това, че говорел лошо за родината си. Ще ви дам един пример – един от моите приятели Анди Лекарски минава през Ню Йорк, намира му телефонния номер в указателя, обажда се и Христо веднага го приема. А това дали ще идва в България, няма никакво значение. – Харесва ли ви сегашната Европа? – Европа – всъщност това, което е ЕС, за съжаление няма нищо общо с това, което са мечтаели създателите й. Шеф на ЕС е един Юнкер. А този Юнкер е бил дълги години шеф на една държава, в която се перяха пари, имаше укрити данъци… Ще има страхотно големи изненади на европейските избори догодина, уверявам ви! Вижте как се промени демографският вид на цяла Европа. Но за тези промени е виновна политиката на ЕС. Унгария и България не са колонизирали никога никой, Полша и чехите – също. Те винаги са били жертви на западно-европейската политика. Да не говорим, че една от най-големите й жертви е била България. Всичките нещастия за страната ни идват от Запад, не от Изток. Французите имат един много хубав лаф: „c’est la vie“ – такъв е животът! Нашият гост  Лъчезар Ошавков е роден през 1940 г. във Видин. Завършил е Художествената академия в София. През 1968 г. напуска България и се установява в Париж. Там учи История на изкуството и археология в Парижката Сорбона, специализира в Академиите на Венеция и Флоренция. Дипломира се във Висшата школа по Обществени науки (HHESS) и има докторат по социология и семиология на изкуството. Участва в изложби в България, Франция и други страни.", "date": "2018.10.15", "title": " Големият художник Лъчезар Ошавков пред „Труд“: Кристо никога не е говорил лошо за родината\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%ba%d0%b0%d0%ba-%d0%bd%d0%b0-%d0%b2%d0%b8%d1%82%d0%be%d1%88%d0%b0-%d0%b4%d0%b0-%d0%b8%d0%bc%d0%b0-%d0%b1%d0%b8%d0%be%d1%81%d1%84%d0%b5%d1%80%d0%b5%d0%bd-%d1%80%d0%b5%d0%b7/", "text": "Витоша да остане Природен парк, който да включва резерватите Бистришко бранище и Торфено бранище. Но нито един от двата  не отговаря на изискванията да стане биосферен резерват към ЮНЕСКО . Сегашният статут на планината в най-голяма степен запазва природосъобразното състояние на парка и използването му за спорт и туризъм. Това е записано в експертен доклад от 14 юни тази година, с който „Труд“ разполага. Докладът Докладът е поръчан от Столична община, а негов автор е един най-големите европейски специалисти по защитени територии – австрийската професорка Улрике Прьобстал-Хайдер. Тя работи в Института по ландшафтно развитие, рекреация и планиране на консервацията, със седалище във Виена. Проф. Прьобстал-Хайдер сред най-авторитетните учени в областта на управлението на защитените територии от мрежата „Натура 2000“. Причината кметът на София Йорданка Фандъкова да потърси експертното мнение е отказът от миналата година на Министерството на околната среда и водите (МОСВ) да номинира „Бистришко бранище“ за биосферен резерват към ЮНЕСКО. Предложението за това е на Столичния общински съвет (СОС), който на свое заседание през 2017-а одобри отправянето на искането до МОСВ. Изискванията Според изискванията на ЮНЕСКО, биосферните резервати трябва имат така нареченото ядро, където стриктно е регламентирано човешко присъствие. За да се изпълнени критериите, около ядрото трябва да се обособи буферна зона. В случая на „Бистришко бранище“ тя ще обхване землищата на селата Бистрица, Железница и Ярлово, плюс териториите до хижа „Алеко“. Има и преходна зона, която би покрила цяла Витоша и където също ще има рестрикции за човешка дейност. За пръв път Столична община се обръща към чужд водещ експерт по такъв казус – обикновено досега местната управа търсеше мнението на „зелените“ неправителствени организации. Миналата година именно те заблудиха СОС, че „Бистришко бранище“ отговаря на критериите за биосферен резерват към ЮНЕСКО и така общинарите приеха описаното по-горе решение. Бистришко бранище  Още през 1934 година „Бистришко бранище“ е обявен за резерват с цел защита на смърчовите гори. Но през 2001 г. там имаше смерч, който повали стотици декари иглолистни дървета. След този ветровал и поради невзетиите мерки за изнасяне на повалената дървесина, смърчовите гори в резервата бяха унищожени. После от техните гниещи дънери на Витоша тръгна корояд и от едно заразено петно от 600 декара бяха унищожени всички 11 000 дка смърч. Преди шест години в резервата избухна и голям пожар – тогава се подпали неизнесената мъртва дървесина след смерча. За гасенето в зоната навлязоха тежка техника и хора, което нанесе допълнителни щети. Препоръките От доклада на проф. Улрике Прьобстал-Хайдер е видно, че през 2017 г. МОСВ правилно е отказало искането на СОС. „ Съществуващият резерват по никакъв начин не отговаря на поставените цели и по тази причина не би бил признат за биосферен “, пише проф. Прьобстал-Хайдер. Тя препоръчва „Бистришко бранище” да се запази като строго защитена територия без обозначението „биосферен“. Допълнителна причина е, че местността не покрива международните изисквания за достатъчно площ. „ С неговите 10 616 декара на„Бистришко бранище“ не може да се направи така нареченото функционално зониране – ядро, буферна зона и преходна зона “, пише в доклада. Изводите от този доклад са предпоставка СОС да отмени решението си от миналата година, с което се иска „Бистришко бранище“ да кандидатства за биосферен резерват към ЮНЕСКО. То трябва да се анулира, защото би било пречка за бъдещата модернизация на Витоша.                ", "date": "2018.10.15", "title": " Няма как на Витоша да има биосферен резерват към ЮНЕСКО\t\t\t"}
{"url": "https://trud.bg/%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%b8%d0%bd%d1%82%d0%b5%d1%80%d0%b5%d1%81%d0%b8-%d0%b2-%d0%b0%d1%82%d0%b0%d0%ba%d0%b0%d1%82%d0%b0-%d1%81%d1%80%d0%b5%d1%89%d1%83/", "text": "Политически интереси прозират зад ударите срещу строителния бранш в България, обясниха пред „Труд“ негови представители. Предприемачите, които помолиха имената им да не бъдат разгласявани, бяха категорични, че става дума за опасна игра, застрашаваща целия сектор. Официалните данни на Националния статистически институт показват, че за второто тримесечие на 2018 година в строителството са заети близо 250 000 души. Те получават добри заплати, плащат им се всички осигуровки. Изчисленията на самия бранш показват, че доходите на тези 250 000 работници, специалисти и друг експертен персонал, са основното перо в техните домакинства. Така общият брой на тези, чийто поминък зависи от строителния сектор набъбва до 1.5 милиона души. В резултат на очернящата кампания срещу големите фирми, които са лицето на този бизнес и са сред най-големите данъкоплатци в България, цялата сфера е застрашена, а оттам и доходите на заетите в нея. Прави впечатление, че ударите по бранша идват от малки опозиционни партии и медиите, които дават трибуна на техните лъжи. Основната цел е българските строителни предприемачи да бъдат дискредитирани, като изпълняваните от тях големи инфраструктурни проекти да се поставят под съмнение. По този начин се нанася тежък удар върху сегашното управление, което посочва като най-големи свои успехи именно строежите на магистралите, спортните зали, ремонтите в големите градове като София, Пловдив, Бургас, продължаващото изграждане на метрото в столицата. Факт е, че голяма част от изброеното се изгражда от български строителни фирми, тъй като те дават най-добрата цена и най-доброто качество в най-кратки срокове. Политическа игра  Опасната политическа игра, която започнаха партиите извън властта може да доведе до срив в целия строителен сектор. С цел обслужване на собствения си имидж пред обществото опозиционни формации измислят скандал след скандал, без да имат никаква фактология. Един от примерите е жестоката катастрофа край Своге. В края на август пътнически автобус се обърна на завой, като жертвите на инцидента са 20. Една от основните версии на разследващите е грешка на шофьора. Но часове след трагедията „експерти по пътищата“ от опозицията започнаха истерично да обясняват в приближените си медии, че за всичко е виновно правителството, което не контролирало фирмата изпълнител – „Трейс груп“. Тя пък била положила некачествен асфалт, заради който станала катастрофата. В резултат на тези до днес недоказани твърдения премиерът Бойко Борисов отстрани трима министри – на регионалното развитие Николай Нанков, вътрешния Валентин Радев и транспортния Ивайло Московски. Въпреки че и досега не са готови всички експертизи, чакат се резултати и проверката на всички факти около катастрофата не е приключила, виновник бе посочен веднага с партиен пръст – „Трейс груп“. Друг пример от последните дни е масираната атака срещу „Джи Пи Груп“ – също огромен работодател, данъкоплатец и изпълнител на ключови за България инфраструктурни проекти. Срещу „Джи Пи Груп“ ударите бяха няколко за кратко време – първо холдингът бе нарочен за злоупотреба с евросредства. „Журналисти“ от клеветническия сайт „Бивол“ обявиха, че били арестувани, докато правели разследване на поляна край Радомир. Оказа се, че те сами извикали полиция на мястото, където се горели „важни документи“. Логично, униформените задържали клечащите в храстите „репортери“. Скандалът се раздуха именно заради ареста, а не заради недоказаните твърдения на „Бивол“. Но най-фрапиращото тепърва предстоеше – именно тази „медия“ обвърза убийството на телевизионната водеща Виктория Маринова с „разследването“ им за „Джи Пи Груп“. В последното си предаване Маринова казала няколко изречения за случая, а неин колега интервюирал задържаните. Заподозрян за зверството бе задържан за часове и засега нищо не води към версията за убийство, свързано с работата на жертвата. Но докато течеше издирването, скандалът излезе извън България, а висши фигури от Европейската комисия и Европейския парламент бяха заблудени, че става дума за атака срещу разследваща журналистка, каквато Виктория Маринова никога не е била приживе. Така атаката срещу една голяма строителна фирма се оказа тежък удар срещу българската държава, която и досега не е получила извинение от европейската общност, камо ли от „Бивол“, които продължават с лъжите. Вторият фронт, по който бе ударена „Джи Пи Груп“ бе за ремонта на столичната улица „Граф Игнатиев“. Въпреки че дейностите още не са приключили, представители на малкото „дясно“ обединение „Демократична България“ не спират да обясняват, че работата е извършена некачествено. Местната управа на София обяснява от седмици, че ремонтът продължава и ако има забележки, ще се налагат глоби. Но изпълнителят на рехабилитацията на ул. „Граф Игнатиев“ вече е с жестоко разклатен имидж, въпреки с години градената си репутация. И вече няма гаранция, че колкото и добре да си вършиш работата и колкото и обекта да си направил идеално, няма да станеш жертва на политическа атака. Обичайните заподозрени  Атаките срещу строителния бранш идват от добре позната мрежа, в която са оплетени политически, финансови и лични интереси. Част от нея е „Демократична България“, в която са обединени три формации – ДСБ, Да, България и ПП „Зелените“. Този политически хермафродит от две „десни“ и една откровено лява партия (“зелените“) бе създаден под вещото ръководство на кръга „Капитал“, оглавяван от олигарха Иво Прокопиев. Именно в неговите медии първо се появяват политическите позиции на „Демократична България“ срещу строителния бранш. Целта на трите формации още от съюзяването им през пролетта на тази година е предизвикване на предсрочни парламентарни избори, защото те си мислят, че имат шанс да попаднат във властта. Нещо, което социологическите проучвания до този момент опровергават, тъй като „Демократична България“ не събира и 4% подкрепа, нужни за влизане в Народното събрание. Най-активни в атаките срещу строителните предприемачи са „зелените“, които от години се издържат по този начин. Те саботират огромни проекти, като строителството на автомагистрала „Струма“. Аутобанът е от европейско значение, защото е част от Паневропейски коридор номер 4, който ще свърже Германия и Гърция. Маскирани зад екологична кауза, „еколозите“ прокарват своите политически и лични интереси. Благодарение на „природозащитната“ си дейност те получават щедро финансиране от чужди спонсори, като си осигуряват и достъп до пари от еврофондовете. Опасността  Голямата опасност е обичайните заподозрени да успеят в клеветническата си кампания срещу строителния бранш. Така ще бъде застрашено изпълнението на големите проекти на национално и местно ниво, които са безспорен успех на управлението. Защото българските строителни фирми отдавна са се доказали като най-добрите у нас – дори конкурс да бъде спечелен от чужд консорциум, той идва в България и наема местни подизпълнители. Атаките срещу този сектор може да доведат до неговия срив, което неминуемо ще удари по цялата държава. Точно това е целта на тези, които искат да се доберат до властта.          ", "date": "2018.10.15", "title": " Политически интереси в атаката срещу българските строители\t\t\t"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%bd%d0%be%d0%b2-%d0%bf%d0%bb%d0%be%d1%89%d0%b0%d0%b4-%d0%b2-%d0%b3%d1%83%d1%80%d0%b1%d0%b5%d1%82%d1%87%d0%b8%d0%b9%d1%81%d0%ba%d0%be-%d1%81%d0%b5%d0%bb%d0%be/", "text": "Първа копка за нов площад даде старт на строителство за 177 000 лв. в село Нова бяла река, община Върбица. Населеното място е известно като гурбетчийско, защото сезонната работа в чужбина храни местните фамилии. Като се връщат в селото обаче, скоро ще имат европейски условия за отдих в центъра, на каквито са свикнали зад граница. Ще бъде обновена настилката, ще има нови алеи, фонтан, модерни пейки, парково осветление. Специално обособени зони за децата ще са пълни с атракциони. Средствата за ремонта са изцяло от бюджета на община Върбица. Това е четвърти нов обект за жителите на с. Нова бяла река, казва кметът й инж. Мердин Байрям. Строителите обещават да спазят сроковете и ларгото да е готово до пролетта, а на 1 май, когато е съборът на селото, над 700 жители ще го посрещнат на новия площад. Благоустрояването на малките населени места е приоритет в управленската програма на община Върбица. В последните 2 г. са били обновени централните зони на селата Сушина, Маломир и Божурово, отчитат от кметството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Правят нов площад в гурбетчийско село"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%bc%d1%8a%d0%b6-%d0%be%d0%b1%d1%8f%d0%b2%d0%b8%d0%bb-%d0%bf%d1%80%d0%be%d0%b4%d0%b0%d0%b4%d0%b5%d0%bd%d0%b0-%d0%ba%d0%be%d0%bb%d0%b0-%d0%b7%d0%b0/", "text": "1000 лв. ще струва на 62-годишен мъж от Търговище за пускане на фалшив сигнал, задействал общодържавно издирване на колата му „Опел Астра”. Той продал автомобила, но не приключил сделката документално и така колата продължавала да се води на негово име и да му трупа данъци. След като нямал връзка с купувача и не успял да го издири, той решил да предприеме драстични действия. Навръх 24 май миналата година се обадил на тел. 112 и заявил, че колата му, която била паркирана пред блока му, е изчезнала. Полицията в Търговище задействала куп хора да търси откраднатия автомобил. В един момент собственикът признал, че всъщност колата е продадена предната година. „Искал да му бъде намерена, за да може да оформи прехвърлянето на собствеността на купувача”, пише в решението по делото. В това време тя била обявена за общодържавно издирване и намерена в ямболско село. Вероятно след цялата операция, в която впрегнал полицията, човекът е успял все пак да прехвърли автомобила на новия собственик, но това ще му струва сериозна сума. За неверния сигнал, подаден на единния спешен телефон, той е бил предаден на съд. Районният в Търговище му наложил глоба от 1000 лв. Мъжът обжалвал пред Окръжния, че направеното от него било малозначително, но магистратите не приели оправданията му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Глобяват мъж, обявил продадена кола за открадната\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d1%8f-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%b7/", "text": "След обявяването на отказа от сключване на договор на компанията „Джи Пи Груп“, процедурата за избор на изпълнител продължава и не очаквам забавяне в строителството. Това каза строителният министър Петя Аврамова в отговор на въпрос за изграждането на тунел „Железница“, цитирана от пресцентъра на МРРБ. Министър Аврамова и македонският й колега Сухейл Фазлиу днес присъстваха на откриването на ремонтираната сграда на областната администрация в Благоевград. Тя е обновена по съвместния проект „Зелени сгради за общо зелено бъдеще“ на областната управа и Центъра за развитие на Източен район за планиране, Република Македония. Проектът е финансиран с близо 400 хил.евро по програмата ИНТЕРРЕГ – ИПП България – Македония 2014-2020, на която МРРБ е Управляващ орган, а Министерството на местното самоуправление на Република Македония е партниращ орган. Проектът цели да насърчи прилагането на енергийната ефективност като инструмент за постигане на устойчиво развитие и подобряване на качеството на живот в трансграничния регион. Затова освен реконструкция на сградите на Областна администрация – Благоевград и на Община Кочани, Република Македония, той включва разработване на стратегия за устойчиво енергийно планиране в Благоевград. Граничните региони често изпитват свои характерни трудности и допълнителни предизвикателства. Ето защо ние използваме възможностите на програмата да работим заедно като добри съседи и да развиваме своя потенциал, не само за да подобрим привлекателността на територията, но и да допринесем за повишаване на качеството на работа и живот на хората от двете страни на границата, каза по време на откриването министър Аврамова. Тя отбеляза, че в продължение на шестте месеца от председателството на Съвета на Европейския съюз, България се е ангажирала да работи в отговор на реалните нужди на европейските граждани и да превърне предизвикателствата във възможности чрез насърчаване на политиката на сближаване. Министър Аврамова изказа своето задоволство от големия интерес, на който се радва програмата за сътрудничество между България и Република Македония. Големият брой кандидати по двете обявени покани за набиране на проектни предложения – 375, показва, че тя дава отлични възможности за институциите и организациите от трансграничния регион да се справят с общите предизвикателства, посочи министърът. По първата покана за набиране на проектни предложения са сключени 48 договора с обща стойност малко над 10 млн. евро. Втората покана за набиране на проектни предложения е с бюджет близо 7 млн. евро. Предстои финансиране на още проекти, които ще окажат трайно въздействие върху трансграничната територия чрез създаване на солидни партньорства между двете страни. Очаква се тяхното одобрение до края на годината. Министърът на регионалното развитие на Република Македония Сухейл Фазлиу посочи, че приоритет за страната му са добрите съседски връзки, което е потвърдено с подписването на договора между двете страни. Пътната инфраструктура е главен приоритет от най-високо ниво в правителството на Македония, защото граденето на мостове между народите значи сближаването й с ЕС. Изграждането на добри съседски отношения е единствената алтернатива за региона, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Министър Петя Аврамова: Процедурата за избор на изпълнител продължава и не очаквам забавяне в строителството на тунел „Железница“"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%bf%d0%b0%d1%80%d0%b8-%d0%b7%d0%b0-%d0%ba%d0%bf%d0%bf-%d0%ba%d1%8a%d0%bc-%d1%81%d1%8a%d1%80%d0%b1%d0%b8%d1%8f-%d0%b2-%d0%be%d0%b1%d0%bb%d0%b0%d1%81%d1%82-%d0%bc/", "text": "Депутатите от ГЕРБ в област Монтана ще предложат в бюджета за 2019 г. да бъдат предвидени средства за предпроектни проучвания и изготвяне на проект за строеж на КПП на българо-сръбската граница над село Дива Слатина, съобщи народният представител Дилян Димитров. Според експерти за проучване и проектиране на инфраструктурата ще се необходими около 300 000 лева, а за изграждането на сегашния 13 км горски път на българска територия до границата и сгради ще трябват между 8 и 10 млн. лева. От сръбска страна срещу Дива Слатина е село Пуста Йеловица, а на двадесетина километра се намира град Пирот. Изграждането на пункт в местността „Каца камък” на западната граница е дългогодишна мечта на хората от двете страни на браздата. Транспортната връзка ще улесни туристическите и бизнесконтакти и ще даде възможност за раздвижване на икономика в двата региона, които са сред най-бедните и в България, и в Сърбия. Темата за КПП „Каца камък” вече е обсъждана с представители на държавната власт у нас, сръбски дипломати и представители на Европейската комисия в България, каза областният управител на Монтана Росен Белчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Търсят пари за КПП към Сърбия в област Монтана"}
{"url": "https://trud.bg/%d0%b1%d0%be%d0%b4%d1%83%d1%80%d0%be%d0%b2-%d0%bc%d0%b0%d1%87%d1%8a%d1%82-%d0%b5-%d1%84%d0%b8%d0%bd%d0%b0%d0%bb-%d1%89%d0%b5-%d0%b8%d0%bc%d0%b0-%d0%b4%d0%b6%d0%b0%d1%81%d0%ba%d0%b0%d0%bd%d0%b5/", "text": "  Николай Бодуров, централният бранител на Българи, определи предстоящия двубой с Норвегия като финал за първото място в групата. Опитният футболист е наясно, че предстои изключително тежък сблъсък дори и от чисто физическо естество.  „Това ни се явява като финал, може да решим всичко в групата с този мач – обясни играчът на ЦСКА на летище София. – Няма да сме спокойни, докато всичко не се реши. Надявам се да играем още по-добре и да се поздравим с победата. Ще е голямо джаскане, ако искаме да имаме успех, както беше в София.“  Бодуров увери, че в отбора не си правят тънки сметки, а се надява серията на „лъвовете“ да се увеличи на четири от четири, .  На свой ред Симеон Славчев също изрази увереност преди двубоя.  „Второто полувреме срещу Кипър беше добър образец, че играхме като семейство – обясни халфът на „Карабах“. – Не сме си правили планове за точки, а да играем добре. Най-важно е поведението на отбора. Дано продължим добрата серия.“", "date": "2018.10.15", "title": " Бодуров: Мачът е финал, ще има джаскане"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b8%d1%8f-%d0%ba%d0%b0%d0%b1%d0%b8%d0%bd%d0%b5%d1%82/", "text": "Иво Христов, началник на кабинета на президента Румен Радев, обяви във фейсбук, че „троловете на властта“ разпространяват фалшификат на негов руски паспорт. „Отвъд вопиющата глупост на внушението, за отбелязване е, че главата ми е изрязана от една снимка в пресата, разтеглена по хоризонтала и монтирана върху несръчно обработени рамене. А подписът, който дори не търси да наподоби моя, потъва под някакъв ред“, пише Христов. „Изводът е: политическите опоненти фабрикуват фалшификати. Следователно всяко тяхно твърдение трябва да се приема за измама, до доказване на противното. Второто наблюдение е, че въпреки очевидността на фалшификата, мнозина коментират. Възмущават се. Всеки повод за очерняне е добър, бил той и фалшив“, коментира началникът на президентския кабинет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.10.15", "title": " Началникът на президентския кабинет Иво Христов: Троловете на властта разпространяват фалшив мой руски паспорт"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b8-%d0%b0%d0%ba%d1%86%d0%b8%d0%b8-%d0%b2/", "text": "С благотворителни акции във Велико Търново ще бъде отбелязан Световният ден за борба с глада -16 октомври. Първата от обществените инициативи ще се проведе в клубовете на пенсионера и инвалида в селата Балван и Въглевци, а организатор е Дарителско сдружение „Св. Иван Рилски“ в партньорство с Община В. Търново. По време на кампанията местни жители ще получат пакети с хранителни продукти. Студенти по специалността „Медицинска сестра“ във великотърновския филиал на Варненския медицински университет ще мерят безплатно кръвното налягане и кръвната захар както на хората в двете села, така и на желаещи от съседни населени места. Акцията в с. Балван ще се състои на 16 октомври, а през следващия ден ще продължи в с. Въглевци. Хранителните продукти са осигурени от дарителското сдружение, местни фирми и Съюза на пивоварите в България. По време на кампанията жителите на селата ще се срещнат с ръководството на общинската дирекция „Социални дейности и здравеопазване“. Обществена инициатива в подкрепа на хората в нужда ще се състои и в центъра на Велико Търново. В  обедните часове на 16 октомври доброволци от Българския червен кръст ще дарят порции с храна на социално слаби жители на града. Продуктите са осигурени от Домашен социален патронаж към общината.  Решението за отбелязване на Световния ден за борба с глада е прието от Организацията по прехрана и земеделие към ООН през далечната 1945 г. В днешно време различни кампании, инициативи и дейности се осъществяват в повече от 150 държави. България се включва в кампанията през 2006 г. Сред основните цели са превенцията и намаляване броя на гладуващите хора, както и ангажиране на широката общественост в ограничаването и преодоляването на вредите от това негативно социално явление. Осигуряването на готова за консумация храна на хората в нужда е сред основните приоритети и ангажименти на Община Велико Търново в социалната сфера. Чрез домашния социален патронаж близо 400 души в 14 населени места от общината получават порции в домовете си. Храна бива доставяна на още 60 потребители в следните социални услуги: Дневен център за деца с увреждания – Велико Търново (36 лица); Дом за възрастни хора „Св. Иван Рилски“ – с. Балван (20 лица) и Кризисен център за деца, станали жертви на трафик или пострадали от насилие (15 лица). 75 социално слаби и крайно нуждаещи се всеки ден получават безплатно топъл обяд, благодарение на социалната услуга „Обществена трапезария“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Организират благотворителни акции в Търново за Световния ден за борба с глада"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d1%84%d0%b5%d0%b4%d0%b5%d1%80%d0%b5%d1%80-%d0%be%d1%82-%e2%84%962/", "text": "Новак Джокович извести Роджър Федерер от второто място в световната ранглиста по тенис. Сърбинът ликува с титлата на турнира в Шанхай от сериите „Мастърс“, което го изкачи и в подреждането. Ноле има 7,445 точки и е съвсем близо до Рафаел Надал (Испания), който е на върха със 7,660 т. Швейцарският ветеран е миналогодишен победител в Шанхай и остава трети с 6260 т. Григор Димитров запази 9-то си място, но не задълго. Тази седмица той ще загуби още 150 точки, тъй като пропуска турнира в Стокхол заради травма. А през 2017-а стигна финал. През ноември хасковлията ще се лиши и от 1500-те точки, които спечели миналата година на финалния „Мастърс“ в Лондон, което вероятно ще му коства и мястото в топ 20 на в годишната ранглиста.  ", "date": "2018.10.15", "title": " Джокович изпревари Федерер от №2"}
{"url": "https://trud.bg/%d0%be%d1%82%d0%bd%d0%b0%d1%87%d0%b0%d0%bb%d0%be-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%bb%d0%be%d0%b7%d0%b0%d0%bd-%d0%bf/", "text": "Служителите на Националната агенция по приходите (НАП) ще имат възможност най-накрая да връчат на председателя на Върховния касационен съд (ВКС) Лозан Панов акта от приключилата ревизия на имуществото, доходите и активите му. Това може да се случи още този петък (19 октомври) от 13.00 часа пред зала №7 в сградата на Софийския районен съд (СРС) на бул. „Генерал М.Скобелев“ 23, за когато е насрочено дело, което председателстващият заседанията на Съдийската колегия на Висшия съдебен съвет (ВСС) води срещу независимата Антикорупционна комисия. Разбира се, ако и този път Лозан Панов реши, че следва да се яви лично в съдебната зала, както вече направи на първото заседание по делото на 12 юли т.г. От два месеца данъчните се опитват да открият Панов, но той се укрива. Повод за проверката на НАП стана безпрецедентният отказ на „съдия №1“ да подаде имуществена декларация за 2016 г., както пред Инспектората към Висшия съдебен съвет (ИВСС), така и пред Сметната палата. Заради това решение на Панов, председателят на държавните одитори Цветан Цветков наложи глоба в размер на 1000 лв. и подаде сигнал до данъчната администрация, каквото бе изискването на отменения към днешна дата Закон за публичност на имуществото на лицата, заемащи висши държавни постове. В началото на годината стана известно, че Панов е решил да обжалва глобата, наложена му от Сметната палата, но заради влизането в сила на новоприетия Закон за противодействие на корупцията и отнемане на незаконно придобито имущество (ЗПКОНПИ), делото на председателя на ВКС вече е срещу новата Антикорупционна комисия. Заради това в понеделник, на закрито заседание, съдия Ангел Павлов е определил, че отменя собственото си определение за даване ход на делото в откритото заседание (на 12 юли т.г.) и всички последвали протоколни определения и насрочва същото дело за разглеждане в ново открито съдебно заседание този петък. „Призовавани са страните и процесуалният представител на въззивника, като се призовава като въззиваема страна КПКОНПИ (а не Сметната палата)“, уточняват от СРС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Отначало започва делото срещу Лозан Панов за неподадена имуществена декларация"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%bf%d0%b5%d1%81%d0%ba%d0%be%d0%b2-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b8%d0%bc%d0%b0-%d0%be%d0%b1%d0%be%d1%81%d0%bd%d0%be%d0%b2%d0%b0/", "text": "В Кремъл са уверени, че обосновани обвинения по адрес на държавния глава на Руската федерация Владимир Путин за участие в политически „убийства с отравяния“ не може да има. Това увери говорителят му Дмитрий Песков, предава TACC. „Никакви директни обвинения на президента (на САЩ Доналд Тръмп по отношение на руския лидер в   за телевизионния канал CBS News) не са чути. Да, и всякакви подкрепени от каквито и да било аргументи, и по-малко от доказателства обвинения, не може да има срещу президента на Русия“, категоричен бе Песков. По-рано в интервю за цитираната по-горе телевизия на Тръмп бе зададен въпрос дали Путин може да е замесен в политически „убийства и отравяния“. Отговорът на американския президент бе: „Вероятно“. В тази връзка Песков подчерта, че Русия не е имала, няма и няма да има нищо общо с подобен вид обвинения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.15", "title": " Дмитрий Песков: Не може да има обосновани обвинения за участието на Владимир Путин в „отравяния“"}
{"url": "https://trud.bg/%d0%bf%d0%be%d0%bb%d1%88%d0%b0-%d0%bf%d1%8a%d1%80%d0%b2%d0%b0-%d0%b8%d0%b7%d0%bf%d0%b0%d0%b4%d0%bd%d0%b0/", "text": "Полша е първият отбор, който официално изпадна в по-долна урна от Лигата на нациите. „Дружината“ падна с 0:1 у дома от Италия и ще остане трета в групата. Гол във втората минута на добавеното време трогна света. Кристиан Бараги вкара първото си попадение за „скуадра адзура“. И вдигна към небето ръцете си в памет на доскорошния си капитан във „Фиорентина“ Давиде Астори. „Той завинаги ще е част от мен – рече Бараги. – Неговите съвети и до днес ми помагат.“ Роберто Манчини спечели първия си мач начело на „скуадрата“. Но беше повече от заслужено – през първото полувреме два пъти италианците удариха греди. „Липсва ни концентрацията пред гола, трябваше да бием с повече“, каза Манчини. Головата суша на Роберт Левандовски продължи. Вече шести мач капитанът не се е разписвал за Полша.", "date": "2018.10.15", "title": " Полша първа изпадна"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b8-%d0%bf%d1%80%d0%b8%d0%bd%d1%86-%d0%bf%d0%be%d0%b8%d1%81%d0%ba%d0%b0-%d1%8e%d0%bd%d0%b0%d0%b9%d1%82%d0%b5%d0%b4/", "text": "Саудитски принц иска да купи „Манчестър Юнайтед“. Мохамед Бил Салман и семейството му притежават около един милиард евро. Мечтата на принца е да направи „дерби“ с шейх Мансур, собственика на „Манчестър Сити“ от Абу Даби. Ако семейство Глейзър, американските шефове на „червените дяволи“, се съгласят да продават, то цената на клуба ще е около 3,5 милиарда евро. За саудитите тя не е проблем. Страната вече инвестира богато във Формула 1 и в маркови боксови мачове. Аврам Глейзър, един от президентите на „Юнайтед“, наскоро е бил в Саудитска Арабия. Още от 2013-а американското семейство е готово да се раздели с футболния си бизнес, но не на всяка цена. В същото време „Манчестър Юнайтед“ е готов за пълна промяна – с или без Жозе Моуриньо. Чистката може да започне с вратаря Давид де Хеа. Испанецът не желае още да подпише нов договор за подобрена заплата. Капитанът Антонио Валенсия дори би си тръгнал като свободен агент. А белгийският нападател Ромелу Лукаку призна, че мечтае за трансфер н „Ювентус“ и партньорство с Кристиано Роналдо. Моуриньо ще се опита да вземе балкански квартет на стойност 220 милиона евро. Иван Перишич, Сергей Милинкович-Савич, Анте Ребич и Никола Миленкович са в полезрението на Специалния. Но още не се знае съдбата на треньора, който в събота се връща за дерби при „Челси“ – отбора, с който три пъти стана шампион на Висшата лига.", "date": "2018.10.15", "title": " Саудитски принц поиска „Юнайтед“"}
{"url": "https://trud.bg/%d0%bf%d0%be%d0%b2%d0%b5%d0%bb%d1%8f%d1%82%d0%b0-%d0%bd%d0%b0-%d0%bc%d0%b0%d1%82%d0%b5%d1%83%d1%81-%d1%82%d0%b5%d1%80-%d1%89%d0%b5%d0%b3%d0%b5%d0%bd-%d0%b2%d0%bc%d0%b5%d1%81%d1%82%d0%be/", "text": "Световните медии оприличиха Германия като футболна карикатура. А дали Йоаким Льов ще продължи работата си, е все по-съмнително. Затова може да не му помогне дори победа над световния шампион Франция като гост в Лигата на нациите.  Легендарният капитан Лотар Матеус, победител от Мондиал 90, призова промените в състава да започнат с вратаря. Вместо Мануел Нойер в рамката трябва да застане Марк-Андре тер Щеген. На световното първенство стражът на „Байерн“ бе титуляр, въпреки че не изигра нито един официален мач до турнира.  „Нойер вече няма формата и сигурността, която демонстрираше преди тежката контузия – коментира Матеус. – Не е онзи вратар, който четири пъти поред бе избиран за №1 в света. Тер Щеген се представя на изключително ниво „Барселона“. Мисля, че с изявите си е заслужил да получи доверие в наистина голям мач, какъвто е този срещу Франция.”  Матеус предизвика големите звезди на Германия да решат проблемите си с клубовете, където играят слабо. „Дори най-опитните като Нойер, Хумелс, Боатенг, Мюлер и Кроос не са на нивото си в „Байерн“ и „Реал“ – продължи Матеус. – Те са най-опитните, а все едно не са на себе си.”", "date": "2018.10.15", "title": " Повелята на Матеус – Тер Щеген вместо Нойер"}
{"url": "https://trud.bg/63-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d1%81%d0%bb%d0%b5%d0%b4-%d1%81%d0%b1%d0%b8%d0%b2%d0%b0%d0%bd%d0%b5-%d0%b2-%d1%81/", "text": "63-годишен мъж е загинал след сбиване в село Трояново. Това съобщиха от ОДМВР – Бургас. Сигналът за инцидента е подаден на 14 октомври т.г. около 22.15 часа в Районно управление – Камено. Съобщено е за сбиване в село Трояново, възникнало между: криминално проявен мъж с инициали И.Т. (35-годишен) и мъж с инициали К.К. (63-годишен). Констатирано е, че И.Т., в явно нетрезво състояние, се заканвал да убие К.К., като го бутнал с ръка в гръб, при което 63-годишният мъж паднал на земята по очи, а И.Т. се отправил в посока централния площад на с. Трояново. Пристигналият на местопроизшествието екип на „Спешна помощ“ установил смъртта на 63-годишния К.К. Полицейските служители задържали И.Т. за срок до 24 часа. Извършен е щателен оглед на местопризшествието, установени и разпитани са свидетели – очевидци на престъплението, иззети са веществени доказателства. Тялото на К.К. е откарано за аутопсия в отделение „Съдебна медицина“ към УМБАЛ – Бургас. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " 63-годишен мъж е загинал след сбиване в село Трояново"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d0%bb%d1%83%d1%87%d0%b8%d1%85-%d0%bf%d1%8a%d0%bb%d0%bd%d0%b0-%d0%bf%d0%be%d0%b4/", "text": "Получих пълна подкрепа държавата да отпусне нужните средства на Столична община, за да придобие къщата на Пейо Яворов. Това каза пред журналисти кметът на Столична община Йорданка Фандъкова във връзка със   на къщата на Пейо Яворов в столицата. „Споделих моята идея с министър-председателя и с министъра на културата. Получих пълна подкрепа държавата да отпусне нужните средства. Сега съм възложила на юристите и финансистите да проверят всички процедури, така че да бъде изцяло законосъобразно и максимално изгодно за държавата и общината. Идеята е общината да може да придобие тази знакова сграда за София със средства от държавата. Самата сграда има нужда от сериозна реконструкция, така че ще има нужда и от допълнителни инвестиции. Към момента правим всичко възможно час по-скоро да изчистим процедурните възможности и да можем да придобием тази сграда по законосъобразен начин“, обясни Фандъкова. Според нея Столична община ще се справи със срока за подаване на оферти за къщата, който изтича на 16 ноември. „Аз разчитам до утре вече да имаме всички варианти, да можем да ги обсъдим. Трябва да разгледаме и сметките“, коментира столичният кмет.„Къщата е защитена. Тя е паметник на културата и никой нищо не може да прави там. За мен е важно там да има музей и тя да стане място за среща на поети и различни дебати. Ще направя всичко възможно това да се случи“, заяви Фандъкова. Тя коментира и ситуацията с делото за собствеността на парк „Врана“. Дали ще бъде държавна или общинска собственост, той ще си остане публична собственост при всички решения на съда, каза Фандъкова и допълни, че Столичната община ще поиска от държавата паркът да бъде прехвърлен на Общината за управление, каквато е ситуацията с Борисовата градина, за да могат да продължат да се грижат за него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Йорданка Фандъкова: Получих пълна подкрепа държавата да отпусне нужните средства на Столична община, за да придобие къщата на Пейо Яворов"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%bc%d1%8a%d0%b6-%d0%be%d0%bf%d0%b8%d1%82%d0%b0%d0%bb-%d0%b4%d0%b0-2/", "text": "Окръжна прокуратура-Пловдив внесе в съда обвинителен акт спрямо Д.В., на 47 г., за това, че на 13.02.2018 г., в с.М.К., обл. Пловдив, е направил опит за умъртви другиго, като деянието е останало недовършено по независещи от волята на дееца причини – престъпление по чл.115 във вр. чл.18 ал. 1 от Наказателния кодекс, съобщиха от държавното обвинение. На 13.02.2018 г., в с. М.К., обл. Пловдив, обвиняемият Д.В. бил в дома си, в стая на втория етаж, където употребявал алкохол и гледал телевизия. На долния етаж били жената, с която живеел на семейни начала, бебето им и нейните родители. В един момент обвиняемият започнал да тропа силно с крак по пода на стаята, като това бил начинът да даде знак на жена си да отиде при него. Вместо нея, се качил баща й. Той предупредил обвиняемия да не вдига шум, защото безпокоял бебето, което било болно. Обвиняемият не спрял да вдига шум, изправил се и започнал да блъска пострадалия, за да излезе от стаята. Казал му: “Махай се оттук!“. Пострадалият му отвърнал, че няма право да го гони, защото къщата не била негова собственост. Ядосан от това изявление, обвиняемият го заплашил с думите: „Аз, ей сега, ще те заколя!“. Грабнал нож, който се намирал на печката, и му нанесъл удар в областта на шията, като му причинил порезна рана. Обвиняемият направил още два опита да нанесе удар с ножа във врата и корема на пострадалия, но не успял, защото той се отдръпнал, измъкнал ножа от ръката на Д.В. и го счупил. На място пристигнал медицински екип на Спешна помощ, както и бил подаден сигнал на тел. 112. По делото са били разпитани свидетели, извършени експертизи и др. Обвиняемият Д.В. е с взета от съда мярка за неотклонение „задържане под стража“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Повдигнаха обвинение на мъж, опитал да убие тъста си с нож в пловдивско село "}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%b5-%d0%b2%d0%b7%d0%b5%d0%bb-%d0%b7%d0%b0%d0%bb%d0%be%d0%b6%d0%bd%d0%b8%d1%86%d0%b8-%d0%b2-%d0%ba%d1%8c%d0%be%d0%bb%d0%bd/", "text": "Германската полиция обяви в „Туитър“, че неизвестен засега нападател е взел заложници в района на железопътната гара в Кьолн. „В района на „Бреслауер плац“ неизвестен е взел заложници. Полицията е на място и изяснява ситуацията. Моля да избягвате района. Ще съобщим повече информация по-късно“, пише в съобщението. По непотвърдена засега информация жена е взета за заложница в аптека, близо до централната гара. Полицията се опитва да установи контакт с похитителя. Районът на гарата е отцепен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Неизвестен е взел заложници в Кьолн"}
{"url": "https://trud.bg/%d1%85%d1%83%d0%bc%d0%b0%d0%bd%d0%b8%d1%82%d0%b0%d1%80%d0%bd%d0%b0%d1%82%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%bd/", "text": "Дофинансиране в размер на 15 000 лв. иска директорът на Хуманитарна гимназия „Св.Св. Кирил и Методий” във Велико Търново. Павлин Витанов е отправил предложение до Общинския съвет в старата столица, което ще бъде разгледано на предстоящата редовна сесия. Средствата са нужни за последните два месеца на календарната година. През настоящата учебна година в училището се обучават 43 ученици в 5 паралелки. Петима осмокласници са в паралелка  „Изпълнител на термални процедури”, 7 деветокласници в профил „Хуманитарен”; 12 десетокласници учат „Изпълнител на термални процедури”, 11 ученици в ХІ и още 8 в ХІІ клас се обучават в същата специалност. До края на 2018 г. училището ще разполага с 31 224 лв., от които 2665 лв. целеви средства, 531 лв. за мотивация на учениците по проект „Твоят час” и 28 028 лв. бюджетни средства. За самостоятелни маломерни паралелки гимназията ще получи 8220 лв. Според разчетите за успешното приключване на финансовата година са нужни обаче още 15 000 лв.", "date": "2018.10.15", "title": " Хуманитарната гимназия в Търново отново се нуждае от дофинансиране\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b8-%d0%bd%d0%be%d0%b2%d0%b0-%d1%80%d0%b0%d0%ba%d0%b5%d1%82%d0%b0-df-21d-%d0%ba%d0%be%d1%8f%d1%82%d0%be-%d0%bc/", "text": "Американските самолетоносачи са олицетворение на военната мощ на САЩ. Те могат да носят до 90 бойни самолета, увеличавайки значително възможностите на американската армия. Китай обаче има своеобразен „коз“, който не позволява на американските самолетоносачи да се разположат в близо азиатската държава. Министерството на отбраната на САЩ разкрива през 2010 г., че Китай е разработил и достигнал първоначална оперативна готовност на конвенционално въоръжена и хиперзвукова анти-корабна балистична ракета, базирана на DF-21. Новото оръжие е наречено DF-21D, бойният му обсег до 3000 километра, като то е разположено на мобилни установки Бойната глава на DF-21D, може да извършва маневри по време на полет, а Китай разполага със сателити, които да контролират и коригират траекторията на оръжието спрямо движенията на целта му. Щатските ВМС заявяват, че такава бойна глава е достатъчно голяма, за да унищожи самолетоносач само с един удар и че към момента „няма защита срещу ракетата“. За да използва пълните възможности на своята ракета, Китай е създал и ново поколение радари, който засичат цели отвъд хоризонта. Ракетата комбинира информацията, която получава от сателитите, с тази от радарите, като на теория може да уцели цел, движеща се по вода с 55 км/ч. Цялата статия с галерия от снимки може да видите на  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Китай разработи нова ракета DF-21D, която може да унищожи самолетоносач само с един удар\t\t\t"}
{"url": "https://trud.bg/%d1%82%d1%80%d0%b8-%d0%bf%d1%80%d0%b8%d1%80%d0%be%d0%b4%d0%bd%d0%b8-%d0%bf%d0%b0%d1%80%d0%ba%d0%b0-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-15-%d0%bc%d0%bb%d0%bd-%d0%bb%d0%b2-%d0%bf/", "text": "Министърът на околната среда и водите Нено Димов подписа договори за подобряване, поддържане и възстановяване на типове природни местообитания и видове в природни паркове „Витоша“, „Рилски манастир“ и „Врачански Балкан“, съобщиха от пресцентъра на МОСВ. Средствата по проектите за трите природни парка, осигурени от Оперативна програма „Околна среда 2014-2020 г.“ (ОПОС 2014-2020 г.), са близо 1,5 млн. лв. Министър Димов подписа и договор за изграждане на компостираща инсталация за общините Чипровци и Георги Дамяново, който ще се финансира с 2,5 млн. лв. по ОПОС. С изпълнението на проекта за Природен парк „Витоша“ ще се подобри природозащитното състояние на торфищни комплекси чрез подобряване на водния режим и изграждане на специализирана инфраструктура за намаляване на антропогенния натиск. В обхвата на проекта е подобряване състоянието на букови гори от типа „Asperulo-Fagetum“ и смесени гори от типа „Tilio-Acerion“ чрез ограничаване на ерозионни процеси и антропогенния натиск в района на Боянския водопад. В резултат от изпълнението на проекта ще бъдат подкрепени 7 вида и 3 местообитания с цел поддържане/възстановяване на благоприятния природозащитен статус. Проектът за Природен парк „Рилски манастир“ предвижда мерки за подобряване на местообитание „Хидрофилни съобщества от високи треви в равнините и в планинския до алпийския пояс“ и състоянието на животински видове с цел увеличаване на техните популации. Ще бъде изградена площадка за подхранване на хищните птици, с което ще се предотврати евентуално отравяне на видовете скален орел, черен лешояд и кръстат орел. В резултат от изпълнението на проекта ще бъдат подкрепени 3 вида и едно местообитание с цел поддържане/възстановяване на благоприятния природозащитен статус. Природен парк „Врачански Балкан“ ще изпълнява дейности за подобряване природозащитното състояние на типове природни местообитания и видове от мрежата „Натура 2000“. Проектът предвижда мерки за увеличаване популацията на 3 вида птици: Белоглав лешояд (Gyps fulvus), Египетски лешояд (Neophron percnopterus) и Планински кеклик (Alectoris graeca graeca), предмет на опазване в границите на защитена зона за птиците. В резултат от изпълнението на проекта ще бъдат подкрепени 7 вида и 8 местообитания с цел поддържане/възстановяване на благоприятния природозащитен статус. Договорът за общините Чипровци и Георги Дамяново е за изграждане на съоръжение за преработка на разделно събрани зелени и/или биoразградими отпадъци, образувани на територията на двете общини. Инсталацията е с капацитет 2130 т годишно и ще обслужва 5500 жители. Общият размер на инвестицията е над 3,4 млн. лв. По ОПОС 2014-2020 г. се осигурява безвъзмездна финансова помощ в размер на 2,5 млн. лв. Срокът за изпълнение на проекта е 19 месеца. С днешното подписване договорите по приоритетна ос 2 „Отпадъци“ на ОПОС 2014-2020 г. стават 24 на брой, на обща стойност на безвъзмездната помощ 209,2 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Три природни парка получават 1,5 млн. лв. по Оперативна програма „Околна среда“"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-%d0%b4%d0%b2%d0%b0%d0%bc%d0%b0-%d1%86%d0%b8%d0%b3%d0%b0%d0%bd%d0%b8-%d0%b7/", "text": "Днес, 15 октомври 2018 г,. Районна прокуратура-Гълъбово привлече като обвиняеми по досъдебно производство З.К., на 34 г., и И.П., на 34 г., , при условията на опасен рецидив – престъпление по чл. 325 ал. 5 във вр ал. 2 пр. 2 във вр. ал.1 във вр. чл. 20 ал. 2. във вр. чл. 29 ал. 1 от Наказателния кодекс, съобщиха от държавното обвинение. До момента е установено, че на 14 октомври 2018 г., в гр. Гълъбово, двамата обвиняеми отказали да представят документите си пред полицейски служители, като отправяли обидни и цинични изрази към тях и осуетили полицейска проверка. И двете лица многократно са осъждани. Обвиняемите З.К. и И.П. са задържани за срок от 72 часа с постановление на наблюдаващия прокурор. Днес, 15 октомври 2018 г., Районна прокуратура-Гълъбово внесе искане в съда за вземане на мярка за неотклонение „задържане под стража“ спрямо тях.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.15", "title": " Прокуратурата обвини двама цигани за хулиганство срещу полицаи в Гълъбово\t\t\t"}
{"url": "https://trud.bg/%d0%b1%d1%81%d0%bf-%d0%b2%d0%bd%d0%b5%d1%81%d0%b5-%d1%82%d1%80%d0%b5%d1%82%d0%b8%d1%8f-%d0%bf%d0%be%d1%80%d0%b5%d0%b4-%d0%b2%d0%be%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8/", "text": "БСП внесе вота на недоверие в деловодството на парламента. Вотът е на тема “Здравеопазване”, а мотивите и проекторешението за недоверие към Министерски съвет внесоха лидерът на БСП Корнелия Нинова и депутати от ПГ на партията. Мотивите са разделени на три части: сегашното състояние и проблеми в здравеопазването; предложенията на правителството за реформи в сектора и алтернативата на БСП във “Визия за България”. БСП разполага със 79 народни представители, чиито подписи са достатъчни за внасянето на мотивите и проекторешението за вот на недоверие. Решението за вот на недоверие бе взето на на заседание на Националния съвет на БСП. Това е третият вот на недоверие към кабинета. Първият вот на недоверие беше внесен от БСП в началото на годината на тема “Корупция”, а вторият през юни – в сектор “Сигурност”. И двата не успяха да минат през НС. Пълният текст на мотивите: Актуално състояние на системата на здравеопазване  Конституцията на Република България постановява в своя чл. 52, ал. 1, че „Гражданите имат право на здравно осигуряване, гарантиращо им достъпна медицинска помощ, и на безплатно ползване на медицинско обслужване при условия и по ред, определени със закон.”. Тази разпоредба гарантира на всеки здравно осигурен български гражданин свободен достъп до безплатна медицинска помощ и всякакви допълнителни финансови условия са конституционно недопустими.  Това че Конституцията не се изпълнява в тази й част е констатирано от самия Министерски съвет, който в Раздел 1.3.3 „Здравни аспекти на социална сигурност” на своя Доклад за състоянието на националната сигурност за 2017г. пише „Прилаганите управленски подходи и решения през 2017г. в областта на здравеопазването не доведоха до забележими за обществото резултати в справяне с предизвикателствата пред социалната сигурност, подобряване качеството на предоставените медицински услуги на населението, стабилизиране на системата на здравеопазването и чувството на морална удовлетвореност на работещите в нея. Функционирането на системата на здравеопазването все още не позволява да се постигне търсената ефективност и ефикасност от нарастването на бюджета в сектора”. И още „През 2017г. не се регистрира напредък в отстраняването на предпоставките за корупция и нерегламентирани обвързаности при освидетелстването на пациентите за трайна неработоспособност, което води до натоварване на осигурителната система. Проблемът със събираемостта на вноските за здравно осигуряване и големия процент неучастващи в осигурителния процес остана нерешен”, а „Неравномерното териториално разпределение на общопрактикуващи лекари и специалисти продължава да ограничава достъпа на част от населението до здравни услуги”. С други думи правителството само констатира, че системата на здравеопазване е неефективна и неефикасна, че в нея съществуват корупционни практики и нерегламентирани обвързаности и че конституционното право на достъп на българските граждани до медицинска помощ не е гарантирано. И днес най-безогледно правителството на ГЕРБ и ОП предлага хората, чиито права са нарушени да плащат допълнително, за да финансират една компрометирана система.  Политиката, провеждана от правителството на ГЕРБ и ОП в сферата на здравеопазването не само, че не допринася за решаването на проблемите на българското здравеопазване, но и ги задълбочава. Тази политика може да бъде определена с две думи – хаотична и неадекватна.  Това че ГЕРБ са особено непоследователни в политиката по здравеопазване ясно си проличава по кадровата им политика. За годините, през които са на власт на постовете си скоростно се изредиха 9 министъра на здравеопазването и 8 управителя на Националната здравноосигурителна каса. Заслужава си да припомним техните имена и кратки мандати, най-малкото защото всеки един от тях може да бъде разглеждан сам по себе си като провал.  Министри на здравеопазването през мандатите на ГЕРБ:  1. Божидар Нанев – 27.07.2009г – 21.04.2010г.  2. Анна –Мария Борисова – 21.04.2010г. – 29.09.2010г.  3. Стефан Константинов – 6.10.2010г. – 15.03.2012г.  4. Десислава Атанасова – 21.03.2012г. – 13.03.2013г.  5. Николай Петров – 13.03.2013г. – 29.05.2013г. /служебен кабинет Росен Плевнелиев/  6. Мирослав Ненков – 6.08.2014г. – 7.11.2014г. /служебен кабинет Росен Плевнелиев/  7. Петър Москов – 7.11.2014г. – 27.01.2017г.  8. Николай Петров – 4.05.2017г. – 10.11.2017г. Управители на НЗОК през мандатите на ГЕРБ:  1. Александър Огнянов – 3.11.2009г. – 12.02.2010г.  2. Жени Начева – 12.02.2010г. – 23.04.2010г.  3. Нели Нешева – 4.05.2010г. – 28.02.2012г.  4. Мариана Василева – 23.02.2012г. – 3.04.2012г.  5. Пламен Цеков – 3.04.2012г. – 9.07.2013г.  6. Глинка Комитов – 12.03.2015г. – 30.06.2017г.  7. Камен Плочев – 18.08.2017г. – 24.06.2018г. За това, че провежданата от ГЕРБ политика в областта на здравеопазването е неадекватна може да се съди по общоприетите и неоспорими констатации, които могат да бъдат обобщени както следва: 1. Неефективно функционираща здравна система  Бяха извършени промени, които днес се оценяват като катастрофални – децентрализацията на търговете за медикаменти, въведена от ГЕРБ през 2009г.; нарояването на огромен брой лечебни заведения без всякаква нужда основно в три големи града в България, където се концентрира 80 % от болничния потенциал на страната; двойно увеличение на броя /над 3 млн./ на хоспитализации през последните 10 г., при намаляване на човешкия контингент с около милион. България се намира на последно място сред страните на ЕС по всички основни показатели, характеризиращи здравеопазването – ниво на смъртност /15.5 на хиляда, най-висока в Европейския съюз/, ниво на детска смъртност /6.4 на хиляда, 2 пъти по-висока от средната за Европейски съюз/, средна продължителност на живота /78.4 за жени, 71.26 за мъже – най-ниска в Европейския съюз/. 2. Увеличаване в пъти на разходите за здраве и постоянно влошаване на здравните показатели  И публичните и частните разходите за здравеопазване в България се увеличават непрекъснато, за да достигнат близо 9 млрд. лв., като от тях около 4 млрд. лв. излизат от джоба на българските граждани. Стойност на частните разходи, която драстично надвишава препоръчителната граница на Световната здравна организация от 15 – 20 % частни разходи.  На практика българското здравеопазване се превърна в аритметичен сбор от търговски субекти, натоварващ обществото с пъти повече разходи за здравеопазване, чието качество се движи в обратна посока. Идеята за по-малко държава и повече пазар доведе до липса на всякаква държавност. Вместо развитие и усъвършенстване на системата в интерес на болния човек, резултатът е изтласкване на пациента и неговите интереси в периферията на системата, неудовлетвореност на лекарите и на медицинските специалисти, и поставянето в центъра на чисто търговски интереси. С други думи разгром на общественото здравеопазване и тежко комерсиализиране на цялата система.  Изкривената форма на управление на финансирането чрез клинични пътеки, остойностени по абсолютно непрофесионален начин и без никаква връзка с реалните стойности на медицинските дейности, доведе до парадокса същите да бъдат оценявани не като „целесъобразни“, „полезни“, „животоспасяващи“, а като „печеливши“ и „непечеливши“. Това доведе след себе си „откритието“, че в областните болници изникват печеливши частни структури, които на практика изсмукват ресурса на НЗОК, а и на съответното лечебно заведение.  Липсват всякакви регламенти за какво пациентът трябва да доплаща когато боледува. Той е натоварен с плащането за избор на лекар и медицински екип, а сега се очертава и за още много неща. Поради това, че НЗОК не е регламентирала медицинските изделия, които не покрива по съответната клинична пътека, се разгръща широко творчество на болничния мениджмънт за доплащане при неизвестни цени на тези изделия. Под рубриката на „подобрени битови условия“ от пациентите необосновано се взимат допълнителни пари. 3. Сгрешена лекарствена политика  Рязко е нарушен балансът между средствата, отделяни за лекарства и тези за медицинска дейност. Стандартното съотношение в ЕС е около 25-30% от общите разходи за здравеопазване да са за лекарства, а в България този процент е над 45. Изключително къса е реимбурсната листа на медикаментите, с изключение на някои групи от заболявания, като същевременно липсва ефективен контрол върху изразходването им. Не са определени ясни критерии за разходване на средства при скъпоструващи лекарствени терапии. На този фон България губи значително количество медикаменти, отиващи за реекспорт. Всички това води до липса на лекарства, оскъпяване на медикаменти и допълнителни разходи за пациентите. 4. Трайна тенденция за дискриминация на пациентите по финансов признак  Стотици хиляди граждани на практика са лишени от достъп до медицинска помощ. Единственият им възможен контакт със системата е спешната медицинска помощ, което води до нейното претоварване с несвойствена дейност и превръщането й в изкупителна жертва на сгрешената здравна реформа.  Особено остро в последните месеци се поставя въпросът за достъп до лечение, чието провеждане в България е невъзможно. От месеци пациенти, чакащи спешни белодробни трансплантации протестират пред Министерството на здравеопазването и алармират, че европейски клиники отказват да приемат български пациенти заради неуредици с договорите и неизплатени задължения от страна на България. Още през май тази година, след проведена среща с потърпевшите, поискахме отговорните министри да бъдат изслушани в Народното събрание и да отговорят ясно на въпроса какви са причините за създалата се ситуация и конкретно какво следва от неподновяването на договора с клиниката за белодробни трансплантации във Виена. Няколко месеца по-късно през месец септември директорът на Агенцията по трансплантациите д-р Марияна Симеонова подаде оставка именно заради необяснимото прекратяване на този договор. Обяснявайки мотивите за своята оставка д-р Симеонова изясни, че вината за спирането на белодробните трансплантации във Виена е изцяло на Министерството на здравеопазването. Многократно предупреждавахме, че за 16 души въпросът не търпи отлагане и че не може да се рискува животът на хората за 3 млн. лв. Нищо не бе предприето и днес броим смъртните случаи на недочакалите своите трансплантации. 5. Критични нива на задълженията на държавните и общински лечебни заведения към доставчици на медицински услуги, лекарства и медицински изделия в страната и чужбина  Тежко е състоянието на материалната база на повечето болнични заведения в страната. Само през последните две седмици се блокира дейността на две хемодиализни отделения. От началото на годината в критично състояние се намират редица областни и множество общински болници. Такива са болниците във Враца, Ловеч, Видин, Стара Загора, Чирпан, Нова Загора, Девин и др.  Уж добрата новината, че много от болничните заведения са намалили своите задължение не променя факта, че общите задължения на лечебните заведения надминават 500 млн. лв. 6. Незаплащане от страна на държавата на пълния размер на здравната вноска за деца, пенсионери и държавни служители  Правителството е основен длъжник на здравноосигурителната система. То не изплаща в пълен размер здравните осигуровки на деца, пенсионери и държавни служители. В същото време именно децата и пенсионерите най-често се нуждаят от медицинска помощ. При средна месечна вноска от 88 лв. на месец, правителството плаща по 19 лв. на дете и средно около 22 лв. на пенсионер. При плащане от страна на правителството на пълния размер на здравната вноска за деца и пенсионери в здравната система ще се осигурят допълнителни над 1 млрд. лв. 7. По време на правителството на Борисов 1 финансовият министър Симеон Дянков незаконосъобразно пренасочи 1.5 млрд. лв. от здравните осигуровки на българските граждани към държавния бюджет. Въпреки решението на Конституционния съд и до днес тези средства не са възстановени в бюджета на НЗОК. 8. Неефективна извънболнична и спешна медицинска помощ в здравеопазването  На практика беше обезличена доболничната помощ като общопрактикуващите лекари бяха сведени до ролята на обикновени „диспечери“ на здравеопазването. Това доведе до тежко неравновесие между болнично и доболнична помощ, проблем върху който Световната банка и Световната здравна организация непрекъснато акцентират пред нашите здравни власти.  Вече споменахме една от причините за претоварване на спешната помощ – за голям брой хора достъпът до здравеопазване минава само от там. Другата причина е неглижирането от страна на управляващите на специфичните проблеми на спешната медицинска помощ. Доказателство за това е забавянето на ключови процедури като „Регионална здравна инфраструктура” и проекти като „Подобряване на условията за лечение на спешните състояния”. Още повече че Министерството на здравеопазването вече не плаща Фонд работна заплата на персонала на спешни отделения в 34 лечебни заведения, в резултат на което се съкращава персонал и се командироват за дежурства специалисти от други отделения. 9. Липса на достойно заплащане на труда на огромен брой лекари, сестри, лаборанти и др., в държавните и общински лечебни заведения. Кадрова криза, заплашваща в близко време да се превърне в кадрова катастрофа  Катастрофално е състоянието в кадровата осигуреност на здравната мрежа. Обясненията, че по брой на лекарите на глава от населението България се намира в средна позиция в Европейския съюз, без да се отчита факта, че средната възраст на специалистите с висше медицинско образование у нас е над 55 години, са просто заблуди. На всички е известен изключително високият брой напускащи страната специалисти в областта на здравеопазване и особено на специалистите по здравни грижи – медицинските сестри, където положението е откровено отчайващо. Навсякъде работят жени в пенсионна възраст и отдавна е нарушено стандартното съотношение между необходимия брой специалисти по здравни грижи и практикуващите лекари. Не бива да си затваряме очите пред съществуващата практика в много лечебни заведения да се ползват дипломите на отдавна пенсионирани и на преклонна възраст специалисти, които всъщност не участват в лечебнодиагностичния процес и натоварването им се разпределя върху реално работещите в системата. 10. Рязко намаляване на значимостта на държавните структури, имащи отношение към Националната сигурност в здравеопазването  Разрушиха се всички структурни и организационни връзки, което води до дезинтеграция на здравните грижи. Немотивираното разкриване на нови болници и то само в големите градове, освен че натоварва обществото с излишни разходи води до сериозни дефицити на кадри, дори в областните центрове. Други важни фактори за катастрофалното състояние на системата на здравеопазването:  1. Липса на индивидуална и масова профилактика и диспансеризация.  2. Развиващи се частни монополи, създали затворени вериги от лечебни заведения с включени малък брой доставчици на лекарства и медицински изделия.  3. Несъпоставимо високи цени на медицински изделия в сравнение с цените на същите далеч по-богати страни в ЕС.  4. Нарастващо недоволство на гражданите на Република България от организацията и качеството на медицинското обслужване.  5. Силна деградация на качеството на жизнената среда и нездравословен начин на живот.  6. Безконтролен демографски срив:  до края на 2018 г. населението в Република България, ще бъде под 7 млн. души., а 2040 – под 5 млн. българи;  висока обща смъртност;  висока заболеваемост от социално значими болести. Водени от разбирането, че България няма повече време за губене и че българите заслужават съдържателна реформа, която да гарантира конституционните им права, през месец юни тази година ние, народните представители от ПГ „БСП за България”, инициирахме дебат за здравната реформа в Народното събрание, в следствие на което министърът на здравеопазването бе задължен да представи нова концепция за развитието на здравното осигуряване в Република България и за секторни реформи в системата на здравеопазването, с конкретни цели и срокове за изпълнението им. Вместо това представените от министър Ананиев идеи не засягат нито секторни реформи, нито съдържат конкретни цели и срокове за изпълнение. Представя се единствено нов метод на финансиране. Решението на Народното събрание от 29.06.2018 г. на практика не е изпълнено. В процеса на подготовка на настоящия вот проведохме серия срещи с всички заинтересовани страни, между които Български лекарски съюз, Националното сдружение на общинските болници, Националното сдружение на общопрактикуващите лекари в България, Националната пациентска организация, Асоциацията на Българските застрахователи и др. За Български лекарски съюз основен проблем остава командно-административният подход при определяне стойността на медицинските дейности и труда на специалистите, както и острият кадрови дефицит. От там настояват за запазване на обществения характер на НЗОК.  За Националното сдружение на общинските болници политиката на управляващите представлява грубо потъпкване на конституционните права на гражданите. Предупреждават, че модел, при който пациентите ще доплащат за всяка хоспитализация, ще доведе до закриване на общинските болници, защото именно там се лекуват най-бедните прослойки от населението, а те не да могат да поемат подобна тежест.  Националната пациентска организация определя настоящата ситуация като катастрофална. Проблемът, според тях е, че няма цялостна визия за това къде искаме да стигнем и всичко се прави на парче. Според тях това което предлага министър Ананиев не е реформа в здравеопазването, а натоварване на коректните платци към системата, като в същото време държавата е некоректна и не плаща пълния размер на осигуровките на пенсионерите и децата, нито тези на държавните служители.  Асоциацията на Българските застрахователи изрази притеснения относно неяснотите на предлаганите от правителството на ГЕРБ и ОП промени. Те не са били предварително консултирани и не дават гаранции, че могат да поемат ангажиментите, които им се възлагат. От разговорите стана ясно, че сегашното състояние на системата на здравеопазване е критично, а идеите на правителството в областта не срещат подкрепа. Те не са следствие на предварително задълбочено обмисляне и обсъждане и не дават отговор на основни въпроси, поставяни от хората, работещи в сферата на здравеопазването. Идеите на Правителството на ГЕРБ и ОП  При така очертаната тежка картина на системата на здравеопазването предлагащото се от управляващите начало на дълъг разговор е дълбоко несъстоятелно. Кризисното състояние на системата налага бързи, адекватни и добре обмислени решения с оглед предпазването й от колапс. След 9 години начело на системата и при близо две години от началото на сегашния мандат всякакви приказки за „консервативност“ на системата и избягването на „прибързани“ решения са просто доказателство за безсилие.  В предлаганите два „модела“ за здравно осигуряване очертаващата се основна цел е една – прехвърляне на тежестта на финансирането от държавата върху гражданите.  Основният порок и на двата модела е липсата на детайлна оценка на медицинските дейности. Без да се изчисти въпросът за адекватно остойностяване на всички медицински дейности, консумативи и труд на медицинските специалисти всякакви предложения за финансиране са само още наливане на средства в пробита система.  При първия модел на специалистите е ясно, че освен наличният обществен ресурс от 4.8 млрд. лв., който ще бъде разделен между неопределен брой застрахователи с над 500 хил. застраховани, ще се наложи допълнително да се отклоняват средства към различни фондове като резервен фонд, фонд за технически резерви /вкл. изравнителен резерв, резерв за предстоящи плащания, пренос-премиен резерв, математически резерв и т.н./ и др. Всичко това неминуемо ще доведе до оскъпяване на услугите и в крайна сметка за повече разходи на крайния ползвател – пациента.  По отношение на втория предлаган модел, чиято основна идея на управляващите е създаването на задължение на задължително здравно застраховане и административно-командното включването на застрахователните дружества в системата на здравно осигуряване. В последните седмици предложението бе инстинктивно отхвърлено от широката общественост и остро критикувано от експертната общност. Причините могат да бъдат обобщени както следва:  Задължителна здравна застраховка е несъвместима с чл. 52 от Конституцията, който постановява задължително здравно осигуряване и задължава чрез него достъпът до здравеопазване на гражданите да е гарантиран. Други варианти на финансиране, вкл. чрез здравни застраховки са допустими, но те не могат да са условие за достъп до здравеопазване за здравноосигурените. С други думи задължително здравно застраховане, като условие за реализиране на конституционното право по чл. 52 КРБ е противоконституционно;  Никъде в Европа и дори по света не съществува комбинирана система на социално здравно осигуряване заедно със задължително здравно застраховане;  Няма система в Европа, която да изключва от покритието на здравното осигуряване най-скъпите и социално значими заболявания, като онкологичните, кардиохирургични операции, трансплантации и др. и ги поверява на застрахователни компании, тъй като тяхното лечение задължително надхвърля 700 лв.;  С предложената реформа се узаконява свободното ценообразуване на цените на клиничните пътеки, което прави всякакви мерки за спиране на вземанията на допълнителни средства на пациентите илюзорни и засилва изключително разслоенията в обществото. В елитните болници ще могат да отидат само хора, които са готови да платят много повече от определеното от НЗОК;  Липсват каквито и да е актюерски разчети за оценка на риска и размера на необходимите средства за покриване на основния пакет здравни услуги, от където да се правят изводи за достатъчност или дефицит. Неразбираемо е как без такива разчети може да се предлага демонополизация на НЗОК или включване на застрахователни компании, чиято дейност и финансова стабилност зависят изцяло от прецизността на актюерските изчисления;  При варианта за „демонополизация на НЗОК“ не е отчетена необходимостта от наличие на допълнителни бюджетни средства за покриване на изискваните от Кодекса на за застраховането резерви, с които НЗОК трябва да разполага за да се лицензира като Застраховател. Този размер е около 40% от премийния приход. Ако 50% от осигурените напуснат НЗОК /което като начало е много оптимистичен сценарий/ то бюджета трябва да предостави на НЗОК около 800 млн. лв. за покриване на изискуемите от закона резерви.  Непонятно е как авторите на този материал виждат включването на застрахователите във варианта на задължително застраховане с прогнозна застрахователна премия от 12 лв. и покриване на разходи 50% от разходите на НЗОК за болнична помощ /по данни на разчетите на МЗ/, с оценка за остатък от събраните средства, без да се взема впредвид размера на необходимите допълнителни инвестиции в информационни системи и административни разходи за покриване на изискванията от страна на застрахователите.  Изчисления, представени от министъра на здравеопазването, според които в системата допълнително ще се влеят около 800 млн. лв. не отчитат, че в момента около 720 000 нямат здравно осигуряване и само 6% заявяватсъгласие да заделят допълнителни средства за здравеопазване /по данни на Алфа рисърч/. Това поставя изпълнението на прокламирането резултати под сериозни съмнения.  При предложения сценарий гражданите ще плащат неколкократно за своето лечение в болница. Всеки пациент ще трябва да отделя средства за най-малко 4 вида плащания:  1.задължителна осигуровка /8% от месечния доход/;  2. задължителна здравна застраховка /12лв на месец/;  3. всичко над цената на клиничната пътека, остойностено от болниците, тъй като при предложеният сценарий на свободно остойностяване нито една клинична пътека няма да бъде остойностена от лечебните заведения в рамките на цената на НЗОК. Тя винаги ще бъде по-висока.;  4. цената на вече задължителния избор на екип и на медицински изделия и цената на т.н. „екстри“, които също са по-скоро задължителни, отколкото свободно избрани. С предложените варианти за промени в осигурителния модел се признава неспособността на правителството да създаде порядък във функционирането и финансирането на здравната система и се прехвърля целия финансов риск и отговорност към застрахователите и пациента. Алтернативата  Финансовите проблеми няма да бъдат решение с необмислени предложения, отправени без съгласуване със заинтересованите и чиято единствено цел е да се прикрие неспособност или нежелание за промени. Структурните и управленските проблеми на системата на здравеопазването пък напълно игнорирани в предложенията на министър Ананиев, а те са са ключови за всяка истинска здравна реформа.  Алтернативата, която предлага Българската социалистическа партия, е залегнала в сърцевината на проекта ни „Визия за България”.  Основна цел на предлаганата от БСП концепция в здравеопазването е да върнем държавата в управлението, регулацията и контрола на здравеопазването в Република България и да гарантираме на всеки достъп до здравеопазване.  За здравноосигурените лица – гарантиран достъп до безплатно и навременно медицинско обслужване, както и аптечни услуги 24 часа в денонощието.  За здравнонеосигурените лица – държавно гарантиран базов пакет от медицински услуги, заплащан с публични финансови ресурси.  За болниците:  Премахване на търговския статут на държавните лечебни заведения и замяната му с принципно нов статут, отговарящ на социалния характер, същност и насоченост на здравеопазването. ( социално предприятие ).  Детайлно остойностяване на всички медицински дейности и на труда на медицинските специалисти.  Нова система за контрол на разходите, обвързана с качество и резултати. Заплащането на медицинските дейности с публични финансови ресурси по цени, определени от държавата (НЗОК), само за болници, които не са търговски дружества, а социални предприятия.  Изграждане на Национална здравна система на регионален принцип – вертикална и хоризонтална интеграция, т.е. във всеки регион лечебните заведения се обединяват в единна структура. Администрирането се извършва на ниво регион при запазване на национална контролна функция. Внедряване на Национална здравна карта – нормативна рамка за териториалното разпределение и нивото на медицинска компетентност на лечебните заведения. По отношение финансирането на системата  Недопускане демонополизация на Националната здравноосигурителна каса. Възстановяване доверието в здравноосигурителната система.  Засилване контрола за участие в здравноосигурителния процес с оглед намаляване броя на здравнонеосигурените лица. Заплащане от държавата на пълния размер на здравноосигурителните вноски за деца, пенсионери и държавни служители.  Въвеждане на Персонално медицинско досие (ПМД), обединяващо цялата информация (клинична, медицинска и финансова), за даден пациент във всеки етап от живота му.  Въвеждане на диференцирана ставка на ДДС върху лекарствените продукти и медицинските изделия.  Пълна прозрачност на разходите в здравеопазването. Предоставяне на информация за покупките и продажбите, 24-часа в денонощието, всеки ден, от търговци на едро и на дребно с лекарствени продукти и медицински изделия на пациенти, заинтересовани лица и организации. Без търговска тайна при сделки с публичен ресурс.  Липсата на каквото и да е желание и способност да реформират страната ни в полза на гражданите е траен белег на всички управления на ГЕРБ. В третият им мандат те продължават по същия път – път, който облагодетелства няколко за сметка на всички останали. Предложените промени в сферата на здравеопазването заплашват допълнително да натоварят финансово българските граждани, като предварително е ясно, че това с нищо няма да подобри пороците на системата. Напротив ще ги задълбочи. Политическата санкцията за подобно действие може да бъде само една – оставка на кабинета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.15", "title": " БСП внесе третия поред вот на недоверие към правителството\t\t\t"}
{"url": "https://trud.bg/%d1%87%d0%b5%d1%80%d0%bd%d0%b8-%d0%bc%d1%83%d1%84%d0%bb%d0%be%d0%bd%d1%87%d0%b5%d1%82%d0%b0-%d1%81%d0%b0-%d0%bd%d0%be%d0%b2%d0%be%d1%82%d0%be-%d0%bf%d0%be%d0%bf%d1%8a%d0%bb%d0%bd%d0%b5%d0%bd%d0%b8/", "text": "Двойка черни муфлончета са новите обитатели на Варненския зоопарк. Едногодишните Калоян и Калина идват от Павликени, където са разменени с двойка обикновени кафяви европейски муфлони, обясни за „Труд“ шефката на зоокъта Иванка Стоянова. Калоян и Калина са минали наскоро любовния си период и след 5 месеца се очаква да имат бебе. Интересът на посетителите към тях е голям, защото черните муфлончета са рядка порода. Интересното е, че дори езикът и лигавиците им са черни. Хранят се със сено, зърно и гранули. Но и те като хората се влияят от времето и настроението и затова се крият понякога и усамотяват, каза Стоянова. В зоопарка край морето живеят 350 животни от 65 вида. Над 150 000 посетители е имало за деветте месеца на годината, която се счита за рекордна. Само в неделя на животни и птици са се радвали 820 варненци и гости на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Черни муфлончета са новото попълнение на Варненския зоопарк"}
{"url": "https://trud.bg/%d1%81%d0%b5%d0%b2%d0%b5%d1%80%d0%b8%d0%bd-%d0%ba%d1%80%d0%b0%d1%81%d0%b8%d0%bc%d0%b8%d1%80%d0%be%d0%b2-%d0%bf%d1%80%d0%b8%d1%81%d1%82%d0%b8%d0%b3%d0%b0-%d0%b2-%d0%b1%d1%8a%d0%bb%d0%b3%d0%b0%d1%80/", "text": "След като съдът в германския окръг Целе разреши екстрадирането на 21 -годишния Северин Красимиров, очаква се заподозреният за убийството на журналистката Виктория Маринова да се прибере в България в сряда вечерта. Това ще стане с полет от Франкфурт, информира  . Съдебна охрана ще придружава Северин до тук, след което – отново с конвой, той трябва да бъде отведен до ареста в Русе. В присъствието на адвокат – упълномощени или ако няма такъв – служебен, на Красимиров трябва да му бъдат повдигнати обвиненията за изнасилване и за убийство по особено мъчителен за Виктория Маринова начин. В момента той е обвиняем задочно. До 72 часа Северин Красимиров трябва да бъде изправен пред Русенския окръжен съд, който да се прознесе по искането на прокуратурата за постоянното му задържане под стража. Докато беше в Германия, 21 – годишният мъж призна, че е убил, но не и че е изнасилил Виктория. Тези признания нямат процесуална стойност по българския НПК и трябва да бъдат потвърдени и пред българските разследващи. Дали Северин ще иска да бъде съден по съкратена процедура, което би го спасила от доживотен затвор, ще зависи от това дали ще се признае за виновен и по двете обвинения, когато делото започне по същество в Русенския окръжен съд.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.10.15", "title": " Северин Красимиров пристига в България в сряда вечерта с полет от Франкфурт"}
{"url": "https://trud.bg/2-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%81%d1%8a%d0%b7%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d0%b0%d1%80%d0%ba%d0%be%d1%84%d0%b5%d1%80%d0%bc%d0%b0/", "text": "Създателят на модерна оранжерия за марихуана в шуменското село Кочово Ерджан Балев/46г./ призна вината си и сключи споразумение с прокуратурата да лежи 2 г. в затвора при общ режим. Той трябва да плати и 5 000 лв. глоба. Наказанието е за притежание на голямо количество изсушен канабис – 13,3 кг за над 53 000 лв. и отглеждане на 705 растения марихуана в специално пригодени условия. Наркооранжерията беше разбита от шуменската полиция през февруари т.г. и криминалисти я определиха като най-добре оборудваната технологично, на която са попадали в региона. Ерджан и още двама мъже приспособили бивша хлебопекарна и складове в селото за дом на марихуаната. Смята се, че са развивали растениевъдството около три месеца и нищо от готовата продукция не е стигнало до пазара на дрога. Ако откритата суха маса е била пласирана на дребно печалбата им щяла бъде поне 200 000 лв. Още двама мъже от София и Варна бяха арестувани заедно с Ерджан, който е криминално проявен и има и други присъди за кражба на кола, грабеж, общинско имущество. Сега той трябва да плати деловодни разноски в размер на 726 лв., което е 30% от разходите на полицаи и магистрати. Споразумението е окончателно. Ерджан е в ареста от 16 февруари т.г. и вече е изтърпял 8 месеца от наказанието си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " 2 г. затвор за създател на наркоферма\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d1%81%d0%bb%d0%b5%d0%b4-2020-%d0%b3/", "text": "Непрекъснато се чува, че България ще получи по-малко пари през следващия програмен период. Това не само, че не е така – а точно обратното. В предложението на ЕК за следващия програмен период е да получим 8% повече средства спрямо сегашните. Това заяви евродепутатът Андрей Новаков, който представи в София приоритетите на Кохезионната политика, предаде БГНЕС. „От една страна съм оптимист за средствата, които ще получим по Кохезионната политика на ЕС. Трябва да е ясно, че ще има нови правила, по които тази политика ще работи и ще стига до хората – особено по отношение на земеделието“, каза Новаков. Евродепутатът заяви, че при обсъждането на новите мерки и правила в Брюксел, той ще настоява да се опростят правилата и да отпаднат тежките и неразбираеми изисквания за получателите, защото при сегашния регламент са в състояния много от бенефициентите да се откажат. “Постоянно ми се случва в разговори да ми кажат, че предпочитат да отидат в банката, да изтеглят заем на по-високи лихви, вместо да изминат тромавата бюрокрация. Моето предложение е да базираме проверките на риска – тези, които използват европейски средства, доказано се справят добре и не злоупотребяват, заслужават по-малко проверки, а за нарушителите – по-чести проверки“, отбеляза евродепутатът. Новаков разкри още, че за Бюджет 2019 са предвидени увеличение със 127 млн. евро на средствата, които получават всички агенции, борещи се с мигрантския наплив в ЕС. Крайният срок за взимането на решението е 17 ноември. По отношение на това дали се предвижда пари от Кохезия да се пренасочват за мигранти, Новаков заяви, че на този етап такъв вариант не е обсъждан. „Няма да се налага от средствата за ВиК проекти да отиват за мигрантите“, добави той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.15", "title": " Евродепутатът Андрей Новаков: След 2020 г. ЕС ни дава с 8% повече пари"}
{"url": "https://trud.bg/%d1%85%d0%b8%d0%bb%d0%b0%d1%80%d0%b8-%d0%ba%d0%bb%d0%b8%d0%bd%d1%82%d1%8a%d0%bd-%d0%be%d0%bf%d1%80%d0%b0%d0%b2%d0%b4%d0%b0-%d1%81%d1%8a%d0%bf%d1%80%d1%83%d0%b3%d0%b0-%d1%81%d0%b8-%d0%b7%d0%b0-%d0%b0/", "text": "Бившата първа дама на САЩ Хилари Клинтън каза, че аферата на съпруга й Бил Клинтън с бившата стажантка в Белия дом Моника Люински не е злоупотреба с власт и той правилно отказал да се оттегли от американското президентство заради скандала. Разигралият се преди две десетилетия флирт на стопанина на Белия дом отново е на дневен ред поради появата на движението #MeToo, като критиците поставят под въпрос дали взаимоотношенията между действащ президент и стажантка прави невъзможно връзката да се счита за доброволна. Някои, като сенаторът от Ню Йорк Кристин Джилбранд, казаха, че Клинтън е трябвало да се оттегли, след като в края на 1998 г. е бил обвинен от контролираната от Републиканската партия Камара на представителите, че лъже по отношение на аферата. Но в неделя пред CBS News бившият кандидат за президент и държавен секретар Хилари Клинтън заяви, че не е съгласна. „Абсолютно не“, отговори тя, когато я попитаха дали съпругът ѝ би трябвало да подаде оставка. Подложена на натиск по въпроса дали връзката е злоупотреба с власт, Клинтън заяви: „Не, не“ и отбеляза, че Люински, която тогава е на 22 години, е била „пълнолетна“. „Имаше разследване и, както съм убедена, резултатът беше правилен“, каза Хилари. През 1999 г. Сенатът проведе обсъждане на президента Клинтън, което за малко не получи мнозинство от две трети, изисквано за да бъде обвинен президента и да бъде принуден да се оттегли от поста си. От своя страна Люински дълго настояваше, че романът е бил по взаимно съгласие, но в есе, публикувано във „Венити феър“ по-рано тази година тя написа, че започва да преосмисля този си възглед. Бил Клинтън също така беше обвинен от няколко други жени в сексуално посегателство в случаи, датиращи обратно до 70-те години на миналия век, което подтикна към преосмисляне на неговото място в историята на демократите на фона на набралите сила движения #MeToo и Time’s Up. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Хилари Клинтън оправда съпруга си за аферата с бившата стажантка в Белия дом Моника Люински"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%b8-%d0%b1%d1%80%d0%b8%d1%82%d0%b0%d0%bd%d1%86%d0%b8-%d0%bd%d0%b0-%d0%b1%d0%b0%d0%bb-%d0%b2-%d0%bb%d0%be%d0%bd%d0%b4%d0%be%d0%bd/", "text": "Инициатор и организатор бе лорд Евгени Минчев Със силно патриотично начало започна годишният Британско-Български Бизнес Бал в Лондон. Създателят и организатор на благотворителното събитие лорд Евгени Минчев изрецитира “Аз съм българче”, което вдигна на крака близо 250-те присъстващи. Церемониал майсторът Алан Мият представи почетния гост на вечерта адмирал-лорд Уест ъф Спидхед ,който отправи благодарствено послание към гостите. Адмирал Уест е една от най-влиятелните фигури във Великобритания, отговарял е за сигурността на страната, бил е началник на военноморския флот в правителството на министър председателя Гордън Браун. С бурни аплодисменти бе посрещнат и председателят на Организационния комитет бизнесдамата Елена Кристиано, на чиято маса седяха авторът на валутния борд на Хонг Конг Джон Грийнууд – носител на Ордена на Британската Империя и доскорошният президент на Кралската бижутерийна компания Garrard Ерик Диърдорф. След официалните речи на висши военни и ангажирани с дейностите на Британския Кралски Легион, на гостите бе предложена благотворителна томбола с награди и предмети от големи британски компании. Сред тях бижута на Батлър и Уилсън, папийонки на Търнбул и Ейсър, чек за процедури в салона на Хиро Мийоши в хотел Риц, продукти на Christian of Roma, парфюми и други. Есил Дюран изпълни пет от своите прочути песни и вдигна на крака присъстващите с хита си “Леле, Яно”. След нея великолепна изява направиха последователно Дарко Релушкоски и британецът Дон Уилсън. Бяха раздадени годишните награди Friend of Bulgaria, които този път отидоха в ръцете на дизайнера Артур фон Чехович, бизнесдамата Кармел Грийнууд и Александра Сайкс. Според легендата Сайкс е била женена за синовете на трима южноамерикански президенти и доброто общество на Лондон потвърждава, че това е истина. Танците и бизнес общуването продължиха до късните часове в престижния район Мейфеър, на крачка от Бонд стрийт. Всяка от масите бе наречена на името на български манастир, съответно Рилски, Бачковски, Роженски, Боянски и прочие. Следващата голяма изява на лорд Минчев са наградите Fashion Idol, които ще се проведат в София на 1 ноември.", "date": "2018.10.15", "title": " Българи и британци на бал в Лондон\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f-%d0%b3%d1%80%d0%b0%d0%b4-%d0%ba%d1%8c%d0%be%d0%bb%d0%bd-%d0%bf%d1%80%d0%b5/", "text": "Полицията в германския град Кьолн прекрати двучасова  с взета заложничка, съобщава БНТ. Въоръжен мъж държа жената в аптека близо до централната гара на града. Похитителят е получил застрашаващи живота наранявания при щурма на полицията, предаде Асошиейтед прес. Целият район около важния транспортен възел беше отцепен.   беше и движението на влаковете. Служителите на реда щурмуваха аптеката. Похитителят е задържан и обезвреден. Неговата заложничка е леко ранена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Полицията в германския град Кьолн прекрати заложническата драма"}
{"url": "https://trud.bg/%d0%b5%d1%81-%d0%b2%d0%b5%d1%87%d0%b5-%d1%89%d0%b5-%d0%bc%d0%be%d0%b6%d0%b5-%d0%b4%d0%b0-%d0%bd%d0%b0%d0%bb%d0%b0%d0%b3%d0%b0-%d1%81%d0%b0%d0%bd%d0%ba%d1%86%d0%b8%d0%b8-%d0%b7%d0%b0-%d1%80%d0%b0%d0%b7/", "text": "      АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " ЕС вече ще може да налага санкции за разработването и използването на химическо оръжие навсякъде по света"}
{"url": "https://trud.bg/%d0%b1%d0%b5%d1%80%d0%be%d0%b5-%d0%b7%d0%b0-%d1%81%d0%bf%d0%b0%d1%81-%d0%b4%d0%b5%d0%bb%d0%b5%d0%b2-%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2%d0%be%d1%81%d1%82%d1%82%d0%b0/", "text": "Ръководството на „Берое“ излезе с декларация по отношение на Спас Делев. Нападателят е със спрени права от ФИФА след заведен иск от „зелените“. Причина за това е бягството на играча от Стара Загора в посока полския „Погон“. ПФК „Берое“ официално обявява, че спечели заведеното дело във ФИФА за неправомерното напускане на футболиста Спас Делев. Задължително беше футболният клуб да защити своите интереси. Справедливостта възтържествува и отново доказахме, че можем да противодействаме на организираната схема за „кражба“ на футболисти на „Берое“. Припомняме, че през 2015 г. по същата схема с участието на едно и също лице ни напускана футболистът Жуниор Мапуку. В този случай с предприетите действия също бяха защитени интересите на нашия клуб. Всичко това ни амбицира още повече като клуб да защитаваме нашите права и интереси. Винаги сме го правили по честен и цивилизован начин. Щастливи сме, въпреки положените неимоверни усилия и трудности, защото успяхме да докажем, че противодействаме успешно на подобни схеми и се надяваме по този начин да помогнем и на други клубове, които биха могли да попаднат в тази ситуация.", "date": "2018.10.15", "title": " „Берое“ за Спас Делев: Справедливостта възтържествува"}
{"url": "https://trud.bg/%d1%82%d1%80%d0%b8%d1%81%d1%82%d1%80%d0%b0%d0%bd%d0%bd%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%be%d0%b1%d1%81%d1%8a%d0%b6%d0%b4%d0%b0-%d0%bf%d1%80%d0%be%d0%b5%d0%ba%d1%82%d0%b0/", "text": "Националният съвет за тристранно сътрудничество ще проведе заседание във вторник, 16 октомври, от 11,00 ч. в сградата на Министерския съвет, съобщиха от правителствената информационна служба. На заседанието ще бъде обсъден проектът на Закон за хората с увреждания, внесен от министъра на труда и социалната политика.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Тристранният съвет обсъжда проекта на Закона за хората с увреждания утре"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d0%b7%d0%bf%d1%80%d0%b0%d1%89%d0%b0-%d0%bc%d0%b0%d0%b9%d0%ba-%d0%bf%d0%be%d0%bc%d0%bf%d0%b5%d0%be-%d0%bd%d0%b0-%d1%81%d1%80%d0%b5%d1%89%d0%b0-%d1%81%d1%8a%d1%81/", "text": "Държавният глава на САЩ Доналд Тръмп изпраща държавния секретар Майк Помпео в Рияд, където трябва да проведе среща с краля на Саудитска Арабия Салман във връзка с изчезването на журналиста Джамал Кашоги, съобщава американското издание Washington Examiner. „Току-що разговарях с краля на Саудитска Арабия, който отрича да знае каквото и да било за съдбата на нашия саудитския гражданин. Той каза, че работят в тясно сътрудничество с Турция, за да намерят отговор. Веднага изпращам нашия държавен секретар да се срещне с краля!“, обяви Тръмп чрез пост в социалната мрежа „Туитър“. Хашоги, кореспондент на The Washington Post изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка. Тръмп неотдавна предупреди Саудитска Арабия за „тежко наказание“, ако се окаже, че Рияд има нещо общо със смъртта на Хашоги. На свой ред Салман заяви, че ще отговори на санкциите на САЩ „още по-тежко“, ако администрацията на Тръмп предприеме действия срещу Рияд. Оман, Бахрейн, Йордания, Ливан, Обединените арабски емирства, Египет и Палестинската автономия публикуваха изявления в неделя, изразяващи солидарност и подкрепа за Саудитска Арабия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Тръмп изпраща Майк Помпео на среща със саудитския крал"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%82%d1%80/", "text": "Досъдебно производство заради   при трудова злополука в рафинерия за слънчогледово масло в Полски Тръмбеш, е образувано в Окръжна прокуратура във Велико Търново. Това съобщи говорителят на институцията Катя Лещакова. По случая е заведено следствено дело и е назначена съдебно- медицинска експертиза. Трагедията се разигра на 12 октомври около 14 часа, когато великотърновецът Николай Анчев загина на място, докато той и негови колеги почиствали силозите в базата на рафинерия в Полски Тръмбеш. По разкази на очевидци, работниците били спуснати в силозите, за да почистят отлаганията от зърно по тях, които след влагата се втвърдяват и се превръщат в тежки, и твърди плочки. Процедурата се извършва всяка година преди прибирането на новата реколта в силоза. 27- годишният младеж работел във великотърновска фирма, която се занимава със строителство, разказаха още близките му. Фирмата поемала често поръчки за дейности на големи височини, често рискови, без да ползва услугите на алпинисти. Самият Николай нямал опит и не бил преминал курс по алпинизъм. Младежът бил спуснат в силоза, обезопасен с въжета и на столче, на дълбочина от над 50 метра. Когато започнали да го изтеглят оттам обаче, работниците открили, че въжето е хлабаво и леко, и младежът го няма. По-късно го намерили мъртъв на дъното на силоза, затрупан от свлякла се големи количества твърда маса от отлаганията. Вещите лица ще се произнесат дали Анчев е паднал от високо и е загинал на място на циментовия под или е бил все още жив, когато отгоре му се изсипали твърдите плочки зърнени отлагания. Инж. Невена Стефанова от ОД „Инспекция по труда“ коментира, че във вторник инспекторът, който разследва случая, ще се срещне с ръководството на фирмата и ще се запознае с документацията, както и какви предпазни мерки са били взети за работниците и дали е извършен инструктаж на Анчев, преди да се спусне в силоза. Днес 27-годишният Николай Анчев бе погребан на централните гробища във Велико Търново. В последния му път бе изпратен от близки и приятели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Прокуратурата в Търново разследва трудова злополука със загинал работник\t\t\t"}
{"url": "https://trud.bg/700-%d0%bc%d0%bb%d0%bd-%d0%bb%d0%b2-%d0%b5-%d0%bf%d0%b0%d0%b7%d0%b0%d1%80%d1%8a%d1%82-%d0%bd%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%b3%d0%be%d1%80%d0%b8%d0%b2%d0%b0/", "text": "22 000 семейства взимали кредит от лихвари Ръст в нелегалната търговия с горива отчита анализ на Центъра за изследване на демокрацията. Между 600 и 700 милиона лева възлиза пазарът на нелегални горива за 2017 г. Заловените са в размер на 356 хил. литра или под 0,01% от легалния пазар за годината, посочват от центъра. Според експертите най-често нелегалното гориво отива в малки или ведомствени бензиностанции, които го продават на строителни, транспортни фирми или земеделски производители (виж схемата). В същото време търговията с нелегални цигари и ДДС измамите намаляват, показва анализът. Пазарът на незаконни тютюневи изделия възлиза на 170 -200 млн. лева или 1,3 млрд. къса цигари за миналата година. Заловени са били 57 милиона къса или близо 5%. Кюстендилска, Хасковска, Пазарджишка област се открояват със значително по-голям дял на нелегалните цигари, показва изследването. Според авторите на анализа развитието на иновативните електронни уреди за доставяне на никотин би могло да допринесе за намаляване размера на нелегалния пазар. За това спомага и прилаганият към момента силен контрол спрямо производителите в България от страна на институциите. Въпреки че ДДС измамите намаляват, хазната ни е изгубила от тях между 250 и 300 млн. лева през изминалата година. Между 75% и 80% от тях се извършват в София. Най-рискови сектори са строителството, търговията с горива и с хранителни стоки (месо, захар, мляко). Около 160 млн. лева е бил размерът на незаконния добив на дървесина за 2017 г., а 17 милиона лева – на лихварския бизнес. Приблизително 22 000 семейства у нас са взимали кредит от лихвари, а всеки трети е с просрочени задължения към 2017 г. Проучването показва, че около 17% от населението на възраст между 15 и 34 години са употребявали марихуана поне веднъж през последните 12 месеца, като годишният оборот на пазара за 2016 г. е около 284 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " 700 млн. лв. е пазарът на нелегални горива\t\t\t"}
{"url": "https://trud.bg/%d0%bf%d0%be%d1%87%d1%82%d0%b8-12-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b4%d0%b0%d0%bd%d1%8a%d1%86%d0%b8-%d0%b8-%d0%be%d1%81%d0%b8%d0%b3%d1%83%d1%80%d0%be%d0%b2%d0%ba%d0%b8-%d0%bf%d0%bb/", "text": "Общо 4300 великотърновци се възползваха от новата услуга на НАП и заплатиха данъци и осигуровки чрез ПОС терминали, монтирани в НАП В. Търново в началото на годината. Клиентите на НАП, притежаващи банкови карти, могат да превеждат без такси, както дължимите данъци и осигурителни вноски, също и задължения към други институции, събирани от приходната агенция. Без такса те са превели в републиканския бюджет 1 175 497 лева. Другото предимство на картовите преводи чрез т. нар. „виртуален ПОС терминал“ и физическите ПОС терминали на НАП, освен, че са безплатни, е, че плащането се вижда веднага в данъчно-осигурителната сметка на клиента. Тоест, задълженията се погасяват на момента, а не за 24 или повече часа, както е при традиционните банкови преводи. От НАП В. Търново обръщат внимание обаче, че когато се плащат задължения към други институции (например глоби от КАТ) или задължения в процес на принудително изпълнение, погасяването им отнема технологично време. От началото на годината НАП В. Търново обслужи 52 239-ма клиенти. 8429 са корпоративните клиенти, декларирали печалбата си за изминалата година пред приходната агенция, като всички от тях са го направили по електронен път, според законовите изисквания. Здравния си статус от началото на годината досега са уточнили в приходната агенция 11 506 граждани. 17 739 са физическите лица, подали годишни декларации за доходите си, придобити през 2017 г. 3 143 от тях са подали декларациите си с електронен подпис, а 4 114 търновци са декларирали доходите си с ПИК. Персоналният код на НАП е безплатен и безсрочен и се издава в НАП по постоянен адрес. За деветте месеца от началото на годината 4 122 граждани са получили ПИК в НАП В. Търново. Средното време за изчакване на клиентите в салона за обслужване на граждани е 13 минути, а самото време за обслужване е под 10 минути. С ПИК клиентите на НАП могат да ползват много електронни услуги, пестящи им време. Освен данъчната декларация за облагане на доходите и осигурителни декларации, с персонален код на НАП гражданите могат да проверяват и задълженията си към бюджета, извършените плащания, какъв е осигурителният им доход, да получат информация за членство си в пенсионен фонд, направените вноски и др. С ПИК на НАП могат да се ползват и услуги на много други администрации, например, електронни услуги на НОИ, да се проверяват задълженията за местни данъци и такси, както и да се плащат местни данъци и такси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Почти 1,2 млн. лева данъци и осигуровки платиха без такса данъкоплатците от Великотърновска област"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%be%d0%b1%d0%b5%d1%89%d0%b0-%d0%b4%d0%b0-%d1%80%d0%b0%d0%b1%d0%be%d1%82%d0%b8-%d1%81-%d0%b2%d1%81%d0%b8%d1%87%d0%ba%d0%b8%d1%82%d0%b5-%d1%81%d0%b8-%d1%81/", "text": "Германският канцлер Ангела Меркел каза днес, че тежката загуба на нейните съюзници консерватори на изборите в провинция Бавария е показала, че избирателите са изгубили доверие в правителството и обеща да се бори за връщането му, предаде Ройтерс. „Поуката за мен от това е, че аз, като канцлер, съм длъжна да гарантирам доверието да бъде извоювано отново. Ще работя за това с всичките си сили“, каза Меркел на среща с представители на германската промишленост. Канцлерката призова членовете на правителството да прекратят раздорите помежду си за имиграцията, предаде Франс прес. Меркел порица особено остро Християнсоциалния съюз (ХСС), баварското дясно крило в собственото й политическо семейство, който не престана да критикува нейната имиграционна политика и предизвика няколко правителствени кризи, обвинявайки я в прекалена толерантност след пристигането в Германия през 2015-2016 г. на над един милион кандидати за убежище.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.15", "title": " Меркел обеща да работи с всичките си сили за връщане на доверието в правителството"}
{"url": "https://trud.bg/%d0%bb%d0%b8%d0%bb%d0%b8-%d0%b8%d0%b2%d0%b0%d0%bd%d0%be%d0%b2%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%82%d1%80%d0%b8-%d0%bd%d0%be%d0%b2%d0%b8-%d0%bf%d0%b5%d1%81%d0%bd%d0%b8/", "text": "Билетите са почти разпродадени Три нови песни ще представи Лили Иванова на предстоящите си три концерта в зала 1 на НДК. Билетите и за трите дати – 25, 26 и 27 октомври, вече са почти разпродадени. Събитията в София ще бъдат своеобразна кулминация на тазгодишното национално турне на примата под надслов “За пълноценни мигове с музиката”. Лили Иванова и екипът й музиканти вече активно репетират и трите нови песни. В една от тях има и международно присъствие. Това е “Мигът и любовта”, която е по музика на Веселин Веселинов-Еко и текст на Иван Тенев. Специалното участие в нея взима аржентинесът Жилберто Перейра – един от най-популярните изпълнители на танго репертоар и ученик на Астор Пиацола.", "date": "2018.10.15", "title": " Лили Иванова представя три нови песни в НДК\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%be%d0%b8-%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bd%d0%b5-%d0%bd%d0%b0-%d0%bc%d0%b5%d0%bc%d0%be%d1%80%d0%b0%d0%bd%d0%b4%d1%83%d0%bc-%d0%b7%d0%b0/", "text": "Предстои подписване на Меморандум за разбирателство между Министерството на регионалното развитие и благоустройството на Република България и Министерството на местното самоуправление на Република Македония. Той ще бъде подписан в нашата съседка като датата ще бъде уточнена допълнително, съобщиха от пресслужбата на МРРБ. Министрите Петя Аврамова и Сухейл Фазлиу днес присъстваха на откриването на ремонтираната сграда на областната администрация в Благоевград. Тя е обновена по съвместния проект „Зелени сгради за общо зелено бъдеще“ на областната управа и Центъра за развитие на Източен район за планиране, Република Македония. Проектът е финансиран с близо 400 хил.евро по програмата ИНТЕРРЕГ – ИПП България – Македония 2014-2020, на която МРРБ е Управляващ орган, а Министерството на местното самоуправление на Република Македония е партниращ орган. Проектът цели да насърчи прилагането на енергийната ефективност като инструмент за постигане на устойчиво развитие и подобряване на качеството на живот в трансграничния регион. Затова освен реконструкция на сградите на Областна администрация – Благоевград и на Община Кочани, Република Македония, той включва разработване на стратегия за устойчиво енергийно планиране в Благоевград. Граничните региони често изпитват свои характерни трудности и допълнителни предизвикателства. Ето защо ние използваме възможностите на програмата да работим заедно като добри съседи и да развиваме своя потенциал, не само за да подобрим привлекателността на територията, но и да допринесем за повишаване на качеството на работа и живот на хората от двете страни на границата, каза по време на откриването министър Аврамова. Тя отбеляза, че в продължение на шестте месеца от председателството на Съвета на Европейския съюз, България се е ангажирала да работи в отговор на реалните нужди на европейските граждани и да превърне предизвикателствата във възможности чрез насърчаване на политиката на сближаване. Министър Аврамова изказа своето задоволство от големия интерес, на който се радва програмата за сътрудничество между България и Република Македония. Големият брой кандидати по двете обявени покани за набиране на проектни предложения – 375, показва, че тя дава отлични възможности за институциите и организациите от трансграничния регион да се справят с общите предизвикателства, посочи министърът. По първата покана за набиране на проектни предложения са сключени 48 договора с обща стойност малко над 10 млн. евро. Втората покана за набиране на проектни предложения е с бюджет близо 7 млн. евро. Предстои финансиране на още проекти, които ще окажат трайно въздействие върху трансграничната територия чрез създаване на солидни партньорства между двете страни. Очаква се тяхното одобрение до края на годината. Министърът на регионалното развитие на Република Македония Сухейл Фазлиу посочи, че приоритет за страната му са добрите съседски връзки, което е потвърдено с подписването на договора между двете страни. Пътната инфраструктура е главен приоритет от най-високо ниво в правителството на Македония, защото граденето на мостове между народите значи сближаването й с ЕС. Изграждането на добри съседски отношения е единствената алтернатива за региона, каза той. В отговор на въпрос за изграждането на тунел „Железница“ министър Аврамова коментира, че след обявяването на отказа от сключване на договор на компанията „Джи Пи Груп“ процедурата за избор на изпълнител продължава и не очаква забавяне в строителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Предстои подписване на Меморандум за разбирателство между България и Македония"}
{"url": "https://trud.bg/%d1%81%d1%8a%d0%b4%d1%8f%d1%82-%d1%84%d0%b5%d1%80%d0%bc%d0%b5%d1%80-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%b8%d0%b7%d0%bc%d0%b0%d0%bc%d0%b8-%d1%84%d0%be%d0%bd%d0%b4-%d0%b7/", "text": "Окръжна прокуратура – Велико Търново внесе в съда обвинителен акт срещу мъж, представил неверни сведения пред ДФ „Земеделие”, за да получи средства от европейски фондове. Обвинението срещу С. С. е за това, че на 04.01.2016 г., в гр. В. Търново, пред експерт в Областна Дирекция на „Държавен фонд Земеделие“ – гр. В.Търново, в заявка за второ плащане по мярка – 112 – „Създаване на стопанства на млади фермери“ от програма за развитие на селските райони за периода 2007-2013г., представил неверни сведения, че е достигнал площ от 720 кв. метра „червен калифорнийски червей“, в животновъден обект в с. Копчалиите, общ.Габрово, при достигнати в действителност 10 кв. м. Целта на мъжа била да получи средства от фондове в размер на 24 446,00 лева.  Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Съдят фермер, опитал да измами фонд „Земеделие”\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b8-%d0%bb%d0%b5%d0%ba%d0%b0%d1%80%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%b0%d0%ba%d0%b0%d0%bc%d0%b5%d0%b4%d0%b8%d1%8f-%d0%b7%d0%b0-%d1%82/", "text": "Над 50 млади лекари от цялата страна участваха в специализирано обучение за иновации в естетичната медицина. Събитието, на което бяха показани съвременни методи за цялостен подход за моделиране на лицето, се проведе в Бизнес център Capital Fort в София. Академията за млади таланти беше организирана от лидера на фармацевтичната индустрия у нас „Алерган” (Allergan). Участниците имаха възможност не само да се информират за новите тенденции в областта на лифтинга, но и да се уверят в качеството на най-използваните в световен мащаб хиалуронови филъри. Обучението се проведе от трейнърите на „Алерган” д-р Катя Паскова, д-р Ива Стоилова и д-р Радина Денкова. „Истината е, че все повече мъже и жени държат на перфектната си визия. Ето защо естетичната медицина се развива постоянно с разработването на авангардни продукти и иновативни начини за използването им. При лицето, например, един от естествените признаци на стареенето е загубата на обем. Причината е, че с възрастта мазнините се преразпределят, настъпват изменения в състава на тъканите и визията се променя. Филърите с хиалуронова киселина обаче са изключително ефективен инструмент за моделиране на лицето, за омекотяване на признаците на стареене и оформянето на красиво, свежо лице”, обясни пред младите надежди на естетичната медицина д-р Радина Денкова. Тя направи демонстрация как трябва да се направи цялостна оценка на лице на пациент, терапевтичен план и след това да се пристъпи към инжектиране.  По време на събитието беше обърнато особено значение на качеството на продуктите. „Опитът на лекарите е само едната страна на монетата. Качеството на продуктите е другата. За съжаление през последните години пазарът буквално е наводнен от продукти с изключително ниско качество. Има много „куфарни” търговци, които продават филъри. Те обаче са фалшиви или контрабандни продукти, които могат да са опасни за здравето на пациента. Недоказаният произход и качество създават рискове за нежелани последствия”, коментира д-р Паскова по време на дискусията. Тя подчерта, че „ние като лекари носим отговорността за здравето на пациента. Ето защо съветваме както младите специализанти, така и опитните лекари в областта винаги да се доверяват на лицензирания производител на филъри и продукти за лице „Алерган”. Защото дори първоначално резултатите с по-евтини уж „алтернативни” продукти да изглеждат добри, дори да няма странични ефекти, в дългосрочен план има много сериозни последствия. В неопитни ръце и с некачествени филъри пациентите могат да развият много тежки усложнения, които могат да бъдат избегнати с употребата на качествени продукти и когато процедурите са извършени само от обучени лекари. „Ниската цена на продукта винаги трябва да ни накара да се замислим, че може да има проблем с произхода и качеството му. А с филъри от лицензирания производител се постигат дълготрайни и видимо отлични резултати. Така че никой да не забележи, че е правено нещо, а пациентът да изглежда по-освежен, по-отпочинал”, обобщи д-р Стоилова. Естетичната медицина помага не само на пациенти, които искат да остаряват красиво, но и на такива които имат белези, деформации и различни проблеми. Пример за това са хора с лицева асиметрия или преживели катастрофа. Има и пациенти, които поради расови особености (тънки устни, малки очи и т.н.) също се чувстват потиснати и при тях също става трансформация с помощта на филърите. Мисията на „Алерган” е да осигури на пациентите продукти, които гарантират натурални, балансирани и хармонични резултати, продукти с доказана ефективност и безопастност в дългосрочен план.", "date": "2018.10.15", "title": " Млади лекари участваха в Академия за таланти в естетичната медицина\t\t\t"}
{"url": "https://trud.bg/%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0-%d0%b2%d0%b5%d1%80%d0%b8%d0%b3%d0%b0-%d1%81%d0%b8%d1%8a%d1%80%d1%81/", "text": "Някога господстващата американска търговска верига „Сиърс“, която промени начина на пазаруване и живот на американците, обяви банкрут, предаде БГНЕС. „Сиърс“, 132-годишната търговска верига в най-богатата страна на света, се бори за оцеляване от години, потъвайки в дългове. Капката, която преля чашата и принуди собствениците да обявят фалит, е дългът от 134 млн. долара, който се натрупа за възстановяване и те просто не са в състояние да го платят, пише МИА. В началото на лятото веригата обяви закриването на 78 нерентабилни търговски обекти, като от началото на тази година те са 166, а общите задължения на „Сиърс“ вече са достигнали 5 млрд. долара. Веригата работеше под слогана: „Магазинът, който промени Америка“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Най-голямата търговска верига „Сиърс“ в САЩ обяви банкрут"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-263/", "text": "Ненаказано убийство отново потресе България Шофьор осъден на 3 г. условно за двама прегазени на тротоар. Янко Енев от Горна Оряховица разпространи трогателно писмо за нелепата смърт на сина си и усещането за несправедливост.       Какво трябва да знаете, ако сте бил уволнен, но съдът е обявил това за незаконно Трудово-правна консултация на „Труд“.             Военните заплати скачат с 20 процента?! За да решим проблема с недостига на военнослужещи, това трябва да се случва всяка година – коментар на Спирдон Спирдонов.           В този ВСС няма задкулисни сили Липсват кандидати за съдебни началници, казва съдебният кадровик Евгени Диков в интервю за „Труд“.         Вартоломей узурпира власт и анексира територии Константинополската патриаршия е нищо повече от една от автокефалните поместни църкви – анализ на д-р Борислав Цеков, преподавател по конституционно и по църковно право.         Евтини игри у нас? Мисия възможна Олимпиадата вече не е само за богати. Родният проект ще е без улей и олимпийско село – анализ на „Труд“.         Черната котка Силует на шведският треньор на националния отбор по футбол Норвегия Ларс Лагербек. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Вижте акцентите в броя на вестник „Труд“ във вторник, 16 октомври 2018"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%b8%d0%b7%d0%b1%d0%be%d1%80%d0%b8-%d1%89%d0%b5-%d0%b1%d1%8a%d0%b4%d0%b0/", "text": "Европейските избори ще бъдат ключови както за Европейския съюз, така и за България. Това заяви на областно събрание в Смолян председателят на ПГ на ГЕРБ и зам.-председател на партията Цветан Цветанов. В срещата с областната структура участваха депутатите д-р Даниела Дариткова, д-р Красимир Събев, областният управител Недялко Славов, който е и председател на общинската структура в Златоград, общински ръководители, кметове и общински съветници, съобщиха от пресслужбата на партията. По време на събитието Цветан Цветанов посочи пред актива на ГЕРБ-Смолян, че имат една година за подготовка за местните избори, като вотът за членове на Европейския парламент ще бъде генерална репетиция. „За ГЕРБ е важно да спечели добра преднина пред опозицията на европейските избори, защото това ще е стимул за добра подготовка за местните. Освен това ще намали рязко желанието на опозицията за вотове на недоверие или за предсрочни избори“, обясни председателят на ПГ на ГЕРБ. Цветанов коментира и резултатите от частичните избори, проведени в няколко населени места. „Показахме, че независимо в коя точка на страната се правят избори, имаме кондиция и това е защото сме силен и доказано добър отбор“, изтъкна зам.-председателят на ГЕРБ. Цветан Цветанов определи като „гаф“ решението на БСП за срещи с хората по населените места, защото на практика те говорят пред граждани, чиито проблеми не познават. Според него е голяма грешка депутати да дават препоръки и да се изказват по определени въпроси, по които местните хора са значително по-компетентни. Като пример в тази посока Цветанов даде една от срещите на БСП с граждани в Банско, където Весела Лечева е заявила, че там трябва да се развива целогодишен туризъм. „Тогава местен жител й казва пред всички присъстващи, че туризмът в Банско от доста години е целогодишен и даже нерядко имали много по-добра посещаемост през лятото, отколкото през зимата“, разказа пред актива на ГЕРБ-Смолян Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.15", "title": " Цветанов: Европейските избори ще бъдат ключови и за ЕС, и за България"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%bd%d0%b0%d0%b5%d1%82%d0%b5-%d0%b0%d0%ba%d0%be-%d1%81%d1%82%d0%b5-%d0%b1%d0%b8%d0%bb-%d1%83%d0%b2%d0%be%d0%bb/", "text": "Въпрос:  Здравейте. Бях освободен от работа, но след като обжалвах това действие пред съда, спечелих делото и чрез съдебно решение съм възстановен на работното си място и следва да се явя на него в определения в решението 14-дневен срок. Какви действия следва да извърши моят работодател по отношение на коригиране на информацията в трудовата ми книжка? Трябва ли изрично да поискам някакви действия от негова страна, или законът е предвидил подобни негови задължения? Предварително благодаря. К. Тодоров, гр. Смолян Отговор:  Влязлото в сила съдебно решение, с което уволнението на работник или служител е признато за незаконосъобразно и е възстановен на заеманата преди уволнението длъжност, е задължително за изпълнение от работодателя. При възстановяване от съда на работа на незаконно уволнен служител се счита, че трудовото правоотношение не е било прекратявано. В чл. 5, ал. 1 от Наредбата за трудовата книжка и трудовия стаж е предвидено, че когато уволнението на работника или служителя е признато за незаконно или бъде поправено основанието за прекратяване на трудовото правоотношение, вписването на тези обстоятелства в трудовата книжка се извършва от работодателя, прекратил трудовото правоотношение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Какво трябва да знаете, ако сте бил уволнен, но съдът е обявил това за незаконно"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d0%bf%d1%80%d0%b0%d0%b2%d0%be%d1%81%d0%bb%d0%b0%d0%b2%d0%bd%d0%b0-%d1%86%d1%8a%d1%80%d0%ba%d0%b2%d0%b0-%d0%be%d0%b1%d1%8f%d0%b2%d0%b8-%d1%87%d0%b5-%d0%bf/", "text": "Синодът на Руската православна църква обяви, че прекъсва връзките си с Вселенската патриаршия в Константинопол, съобщават световните агенции. Причината е решението на патриарх Вартоломей да даде автокефален статут на Украинската православна църква. До момента патриархът на бившата съветска република се водеше схизматик, а освен това в страната има голяма църковна общност, подчинена на Москва. Религиозната независимост на Украйна раздразни силно Русия – както в контекста на конфликта в Донбас и въвличането на духовните институции в противопоставянето между двете страни, така и заради дългогодишната конкуренция между вселенския патриарх и ръководителя на руската църква за водещо място в православния свят. „Надяваме се, че здравият разум ще възтържествува и Константинополската патриаршия ще промени отношението си към църковните реалности. Но до момента, в който тази промяна не се случи, докато това незаконно и антиканонично решение остава в сила, не можем да се намираме в общение с тази църква, оказваща се днес в разкол”, заяви началника на отдела за външни църковни дела в РПЦ митрополит Иларион след заседание на синода, проведено в Минск. Преди дни Българската православна църква отклони искането на руските духовници за свикване на Вселенски събор по въпроса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Руската православна църква обяви, че прекъсва връзките си с Вселенската патриаршия"}
{"url": "https://trud.bg/%d0%bd%d0%be%d0%b2-%d0%b3%d1%80%d0%b8%d0%bf%d0%b5%d0%bd-%d1%89%d0%b0%d0%bc-%d0%bd%d0%b8-%d0%b2%d1%80%d1%8a%d1%85%d0%bb%d0%b8%d1%82%d0%b0-%d0%bf%d1%80%d0%b5%d0%b7-%d0%bd%d0%be%d0%b5%d0%bc%d0%b2%d1%80/", "text": "Догодина хората над 65 години се имунизират безплатно Нов за България грипен щам се очаква през настоящия есенно-зимен сезон – “Мичиган”. Проблемът при него е, че за разлика от останалите, които предстои да ни атакуват, към този населението ни няма изграден имунитет. Като цяло очакванията са още в края на този месец и началото на ноември да бъдат изолирани първите грипни щамове. Те ще бъдат общо четири като имунитет би трябвало да имаме най-вече към т.нар. “Пукет”, който е по-стар от останалите и е минал през България два пъти, обясни главният държавен здравен инспектор д-р Ангел Кунчев. Част от населението ни е прекарало и “Колорадо”, който атакува страната ни миналата година. Нямаме защита към щама “Сингапур”, както и към “Мичинган”. От тази година обаче противогрипната ваксина включва всички изброени и е 4-валентна. Традиционно имунизацията срещу грип остава много ниска у нас – не повече от 2-3% от хората. Най-подходящото време за ваксина е през октомври, ноември и декември. Припомняме, че от 2019 година противогрипните препарати ще са безплатни за пенсионерите, навършили 65 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Нов грипен щам ни връхлита през ноември\t\t\t"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f%d1%82%d0%b0-%d0%b2%d1%8a%d0%b2-%d1%8e%d0%b6%d0%bd%d0%b0-%d1%84%d1%80%d0%b0/", "text": "Внезапните  , които удариха Южна Франция през нощта срещу понеделник, са отнели живота на 13 души, предава AFP. По-рано бе съобщено за седем жертви. По данни на спасителните служби, придошлите води са наводнили домове и са отнесли редица автомобили. Агенцията подчертава, че водите на някои от реките в региона са се повишили до най-високи нива за последния век. Това доведе до блокирането на достъпа до редица населени места в района на град Каркасон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Жертвите на наводненията във Южна Франция са вече 13"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b0-%d0%b7%d0%b0-%d0%bd%d0%b5%d0%b7%d1%80%d1%8f%d1%89%d0%b8-%d1%87%d0%b5%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b5%d0%b7/", "text": "Камера с размера на флашка може да промени живота на незрящите у нас. Авангардното устройство OrCam MyEye2 бе представено в Международния ден на белия бастун в Специалното училище за деца с нарушено зрение „Проф. д-р Иван Шишманов“ във Варна. Част от 148-те възпитаници на училището изпробваха камерата, която се прикрепва към очила и сканира всичко посочено. Тя може да разпознава лица, продукти, парични знаци, улични табели и да чете от хартиени и електронни повърхности. Дава информация и за точен час и дата. Устройството е разработено в Израел и вече се ползва от потребители в 28 държави по света. От няколко седмици то чете и на български език. Камерата разполага и с изкуствен интелект, който се самообучава, а с нейна помощ незрящите увеличават своята производителност в ежедневието до 60%, стана ясно на презентацията. „Тази камера прави излишен белия бастун, дори и за хора с нулево зрение“, обясни директорът на училището Жулиета Петкова. Цената на устройството е около 4500 долара и според преподаватели, за да се ползва то от широк кръг незрящи, е нужна подкрепа от държавата. „Образованието е много важно за бъдещето на всеки човек. Всяка книга е една нова вселена, а тази камера открива нови светове за хората със затруднено зрение“, сподели Барбара Виторелли, учител по литература и „Мис Глобъл 2017“. Заедно с колежката си Гери Дончева бразилката гостува в училището в Деня на белия бастун. Двете майсториха с децата ръчни бижута в работилницата по керамика и останаха впечатлени от базата, уменията на учителите и възможностите на новата технология в помощ на хората с увредено зрение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Камера за незрящи чете на български език\t\t\t"}
{"url": "https://trud.bg/%d1%81%d0%ba%d1%80%d0%b8%d0%bc%d0%be%d0%b2-%d0%b8%d0%b7%d1%80%d0%b8%d0%b3%d0%bd%d0%b0-%d1%81-27-%d1%82%d0%be%d1%87%d0%ba%d0%b8-%d0%b2-%d0%b8%d1%82%d0%b0%d0%bb%d0%b8%d1%8f/", "text": "Тодор Скримов изригна още в първия мач от италианската Суперлига по волейбол. Националът заби 27 точки за „Тоно Калипо Вибо Валентия“ при успеха над „Кастелана Гроте“ с 3:1 (21, 23, -22, 22). Българинът бе обявен и за най-полезен играч в срещата, а с 23 точки се отчете съотборникът му Мохамед Ал Хадади. С този успех тимът от Калабрия спечели първите си 3 точки за новия шампионат.  Същевременно Виктор Йосифов получи за втори път приза за най-добър блокировач на Италия с тима на „Пиаченца“ за изминалия сезон. Преди ден капитанът на националите дебютира за отбора на „Веро Волей“ (Монца), който загуби от гостите от „Калцедония“ (Верона) с 1:3. Асът обаче имаше малшанс да контузи глезена си и да напусне терена само с една отбелязана точка. Другият национал Алекс Грозданов бе резерва.  Цветан Соколов и неговият „Кучине Лубе“ пък тръгнаха с категоричен успех с 3:0 в първенството, след като сразиха при гостуването „Киоене“ (Падуа). Българинът, който пропусна мондиала заради контузия, се отчете с 2 точки.  А женският тим на Холандия успя да детронира световния шампион САЩ на първенството на планетата в Япония. „Лалетата“ се наложиха с 3:2 и днес играят с Китай, олимпийски първенец от „Рио 2016“.", "date": "2018.10.15", "title": " Скримов изригна с 27 точки в Италия"}
{"url": "https://trud.bg/%d0%bc%d0%be%d0%bc%d1%87%d0%b5-%d1%82%d1%80%d0%be%d1%88%d0%b8-%d1%87%d1%83%d0%b6%d0%b4%d0%b8-%d0%ba%d0%be%d0%bb%d0%b8-%d0%bf%d0%b0%d1%80%d0%ba%d0%b8%d1%80%d0%b0%d0%bb%d0%b8-%d0%bf%d1%80%d0%b5%d0%b4/", "text": "17-годишен ученик и неговият 21-годишен приятел М.К. повредиха джип и лека кола, които имали неблагоразумието да паркират пред къщата на момчето на ул.“Тополите“ в шуменския кв.“Макак“. Двамата действали умишлено и по хулигански подбуди, и били открити часове след вандалската проява, съобщават от полицията. Собственикът на „Сузуки Гранд Витара“ с ужас установил на сутринта, че е строшено задното му стъкло, деформирани са десните врати, разкачено било и дясното странично огледало, била деформирана и предната броня. Возилото е собственост на мъж от Шумен. Фолксваген, оставен в близост и собственост на фондация, се отървал само с няколко одрасквания. След проведени бързи действия на полицията извършителите са установени и срещу тях е започнато досъдебно производство за унищожаване и повреждане на чужда движима вещ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Момче троши чужди коли, паркирали пред дома му"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82-%d0%be%d0%b3%d0%bb%d0%b0%d0%b2%d0%b8-%d1%80%d0%b0%d0%b9%d0%be%d0%bd%d0%bd%d0%be%d1%82%d0%be-%d1%83%d0%bf%d1%80%d0%b0%d0%b2%d0%bb/", "text": "Служител на Криминална полиция стана началник на Районното управление на МВР в Берковица. Със заповед на вътрешния министър от 12 октомври гл. инспектор Петър Андреев е временно преназначен на длъжността началник на РУ- Берковица. Андреев е завършил Академията на МВР в София, факултет „Полиция”, с магистърска степен по „Противодействие на престъпността и опазване на обществения ред”. Постъпил е на работа в МВР през 2004 г. в криминална полиция на РУ Лом. От 2012 г. до сега е бил началник на участъка на полицията в село Якимово. Награждаван е 6 пъти за постигнати високи професионални резултати. Предишният шеф на РУ на МВР – Берковица Бисер Йончев преди дни стана началник на Районното управление в Монтана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.15", "title": " Криминалист оглави Районното управление на МВР в Берковица"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%b1%d0%b5%d0%b7%d0%b4%d0%be%d0%bc%d0%bd%d0%b8%d1%82%d0%b5-%d0%b2-%d1%83%d0%bd%d0%b3%d0%b0%d1%80%d0%b8%d1%8f/", "text": "Нов закон влезе в сила в Унгария днес, забранявайки на бездомниците да спят на публични места, предаде АП.  Полицията вече има правомощия да издава предупреждения срещу всеки, който бъде забелязан да нощува навън. Наказанията за бездомни с 4 предупреждения в рамките на 90 дни, включват затвор или до половин година общественополезен труд. Това се предвижда в поправка в конституцията, приета от депутатите през юни. Реформата включва и положения за защита на християнската култура на Унгария и намалява шансовете на бежанци да получат убежище. Критици на инициативата на консервативния премиер Виктор Орбан заявяват, че подобна забрана и заплаха от затвор за нарушителите едва ли ще разрешат проблема с бездомниците. Особено предвид факта, че мнозина от живеещите на улицата се нуждаят от медицинска и психологична грижа, каквато властите трудно могат да предоставят. По данни на Би Би Си в държавните приюти има 11 000 места за останалите без дом, които са около 20 000 души в цялата страна.", "date": "2018.10.15", "title": " Затвор заплашва бездомните в Унгария\t\t\t"}
