{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b2-%d0%b5%d0%b2%d0%ba%d1%81%d0%b8%d0%bd%d0%be%d0%b3%d1%80%d0%b0%d0%b4-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d1%8f%d0%b1%d0%b2%d0%b0/", "text": "България трябва да стане пълноправен член на шенгенското пространство и като такъв да участва в преразглеждането на правилата за миграцията в ЕС. Това заяви след среща с българския държавен глава Румен Радев президентът на Франция Еманюел Макрон. В близо 1-часово изявление пред медиите двамата очертаха още 3 пункта от дневния ред на ЕС, по които са постигнали съгласие за сътрудничество – за общи инициативи в областта на икономическото и финансово развитие, за разчупване на стената между нови и стари членки на съюза и за създаване на силна европейска отбрана. България трябва да участва във всички важни дискусии, при които се решава участие в различни зони. Нашата одисея по пътя към Шенген е блестящ пример за негативите, които се случват, когато се променят правилата по време на играта. По време на председателството ни догодина ще се решават критериите и механизмите за участие в европейския фонд за отбрана. Искаме равен шанс за всички членки, така че български средни и малки предприятия да могат да участват пълноценно в проекти на фонда. И очакваме подкрепа от Франция за това, каза Румен Радев. Той благодари на колегата си, че Франция е потвърдила солидарността си за засилване на охраната в страните по външните граници на съюза и за стратегическия план, внесен от България в ЕК през пролетта. Тук сме на 2 часа от Крим и от Турция. Това е сърцето на действителните залози, коментира Макрон. Той и Радев бяха единодушни, че Европа трябва да се разширява на Западните Балкани. Ако те нямат европейска перспектива, рано или късно сами ще представят Балканска перспектива на Европа, подчерта Радев. В лицето на Еманюел Макрон Европа има нови идеи и харизма, обяви българският президент и отчете, че Франция е сред водещите ни външнотърговски партньори, като двустранният стокоомен е достигнал 1,9 млрд. евро. В двореца Евксиноград двамата държавни глави и съпругите им бяха посрещнати с военна церемония от представителна рота на ВМС, ръководена от командващия военния флот контраадмирал Митко Петев. Първите дами се появиха в лежерни елегантни рокли над коляното, издържани в синьо. След старта на разговорите, те отпътуваха с кортеж от 5 коли за Ботаническата градина и двореца в Балчик. Щекотливата тема за промени в директивата за командироване на работници от ЕС не бе подмината при разговорите между президентите на България и Франция. Макар на два пъти да подчерта, че българската позиция е работа на правителството, Румен Радев не отказа да я коментира. България е против измамите със социални осигуровки и затова е нужно силно сътрудничество между социалните служби на страните членки. Нужни са и нормативни промени, които да пазят правата на работниците. Но този въпрос не се изчерпва с премахването на социалния дъмпинг, защото има и данъчен, и корпоративен дъмпинг в ЕС. Факт е, че работещи в клонове на чужди банки и предприятия от новите членки на съюза получават много по-ниски заплати от колегите си на Запад при еднакви обем и качество на труда, каза Радев. Той добави, че трайно решение да въпроса може да се постигне чрез кохезионна и инвестиционна политики, които да приближат заплатите и стандарта между новите и стари членки на ЕС. Позицията на българския президент видимо хареса на Макрон, който е баща на идеята за борба със социалния дъмпинг. Френският президент не спести от Варна острата си критика към Полша, чийто премиер отхвърли плана му. Полша не е страната, която очертава накъде ще се развива Европа. Тя върви срещу европейските интереси, ползва структурните фондове на ЕС, но нарушава основните принципи на съюза. Не мисля обаче, че полската позиция застрашава този проект, категоричен бе Макрон.", "date": "2017.08.25", "title": " Макрон в Евксиноград: България трябва да влезе в Шенген (ОБЗОР)"}
{"url": "https://trud.bg/%d1%82%d0%be%d0%bd%d0%be%d0%b2%d0%b5-%d1%81%d0%bb%d0%b0%d0%b4%d0%be%d0%bb%d0%b5%d0%b4-%d0%b8-%d0%bc%d0%b0%d0%b9%d0%be%d0%bd%d0%b5%d0%b7%d0%b0-%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%b5/", "text": "Над 25 тона сладолед и около 9 тона майонеза са били произведени в България с яйчен прах, заразен с опасния инсектицид фипронил, съобщиха от Министерството на земеделието и храните. От ведомството посочиха, че „почти цялото количество, което е налично в търговската мрежа” е било изтеглено. В сладоледите и майонезата, в които е влаган яйченият прах, по рецептурна книжка концентрацията му е ниска – от 0,9% до 2,9%. Лабораторен анализ ще покаже какво точно количество от суровината има в продуктите. Контролните органи, съгласувано с браншовите асоциации на птицевъдите, ще извършват проверки на всички птицефермите за кокошки носачки в страната за наличие и употреба на забраненото вещество. Още преди седмица от МЗХ обявиха, че до нашата страна е стигнала партида от 500 кг жълтък на прах, замърсен с отровата. Агенцията по безопасността на храните установи, че продуктът е бил доставен в един търговски склад, а от там – в две производствени бази. Открити и поставени под възбрана са около 64 кг от суровината.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Тонове сладолед и майонеза произведени у нас със заразен яйчен прах"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b8%d1%81%d0%ba%d0%b0%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%bf%d1%8a%d0%bb%d0%bd/", "text": "Искам България да участва пълноценно в дискусиите за преначертаването на нова Европа. Това каза президентът на Френската република Еманюел Макрон по време на пресконференцията след срещата му с българския държавен глава Румен Радев в двореца „Евксиноград“ във Варна. „Говорихме за предстоящите теми, които са свързани с реформирането на ЕС“, каза Еманюел Макрон. Той заяви, че в тази връзка предстоят многобройни френски инициативи до края на тази година. „Имаме пълно съгласие по това, че България трябва да участва в тези инициативи“, коментира френският държавен глава. Той посочи, че с българския президент Румен Радев са разгледали перспективите за присъединяване на Западните Балкани в ЕС. Макрон заяви, че споделя мнението на българския държавен глава по тази тема. „ЕС има нужда да засилим интеграцията си. Има нужда от едно сърце на Европа, което да върви по-бързо. Трябва да определим пътна карата, по която да се работи за по постигането на тази цел“, коментира президентът Макрон. Той обърна внимание, че в момента се намират на не по- малко от 2 часа от Крим, и на почти същото разстояние от Турция. „Това ни дава да разберем в каква степен това място е в сърцето на действителните залози. Това доказва колко е необходимо засилването на отношенията между нашите две страни, колко осезаеми са връзките между нашите две страни“, каза Макрон. Френският президент благодари на Румен Радев за посрещането. С Румен Радев имаме съвпадение по 3 основни теми – командироване на работници, отбрана и миграция, каза още президентът на Франция. „Искам да ви кажа колко съм щастлив да бъда днес тук и да засвидетелствам приятелството, което съществува между двете страни. Преди 10 години последно е бил френски президент в България. Това посещение ще да даде възможност да засвидетелстваме жизнеността на нашата връзка. Отношенията ни в областта на индустрията, отбраната цифровизацията се задълбочават. Ние сме тук, за да насърчим това развитие. Нашето двустранно сътрудничество почива на добрите взаимоотношения, които съществуват между нашите администрации, експерти, които подготвят председателство“, заяви Макрон. По думите му тези отношения почиват на рамката, която поставя ЕС. „Споменахме теми, които са в краткосрочен план и ако работим заедно, можем да постигнем напредък и да вървим към една закриляща Европа. Имаме съвпадение на мненията по 3 основни теми – реформата на директивата за командироването на работници и служители. Благодаря, че ясно се обявихте срещу социалния и данъчния дъмпинг“, добави френският президент. „Благодаря ви за тези ясни думи във връзка със социална Европа. Втората тема е свързана с отбраната. Имаме воля да работим конкретно относно приобщаващото сътрудничество. Много говорихме по темата Европа на отбраната. Време е вече да предприемем действия. Третата тема, по която има истинско съгласие е свързана с миграцията и със засилването на контрола. В две отношения трябва да разгледаме тази тема. От една страна предстои разглеждане на европейската регламентация, свързана с тези теми“, посочи Макрон. „След 2015 г. се взе решение тя да бъде подобрена в областите свързани с управление на границите, убежището и засилване на контрола. Вторият аспект е свързан с присъединяването на България към шенгенското пространство. Всички сме съгласни, че България е изпълнила изцяло критериите. Моето желание е да се преразгледат тези правила и България да участва в дискусията“, каза още Еманюел Макрон. Полша днес не е страната, която очертава посоката, по която се развива Европа и която придава смисъл на този проект, коментира президентът на Френската република Еманюел Макрон. „Полша, обратно, е страна която върви срещу европейските интереси. Неотдавна ЕК образува санкционно производство срещу Полша. Европа бе създадена, за да постигне сближаване на членовете си. Създаде се общ пазар, за да се подобри състоянието“, заяви Макрон. По думите му Полша се ползва от структурните фондове на Европа. „Европа е пространство, което се създаде въз основа на ценности, а Полша го нарушава. С изявлението, което направи премиерът на Полша, се допусна нова грешка в стратегията на Полша. Полша изостава от Европа. Съжалявам за тази позиция. Мисля, че полският народ заслужава много повече. Мисля, че правителството може да убеди полския народ, че може да бъде по-добре заплащано. Така, както и президентът Радев, и аз споделям констатацията, че смисълът на историята е да подобрим условията на живот на нашите граждани и да постигнем сближаване“, подчерта Макрон. „Аз не мисля, че позицията на министър-председателя на Полша по някакъв начин може да постави в опасност осъществяването на този проект. Реформата на директивата ще се постигне с квалифицирано мнозинство. Разговорите с президента Радев ми носят много доверие в тази насока. Не мисля, че мнението на полския министър-председател може да се отрази. Напротив, това ме убеждава колко е необходимо да помислим за реформата на Европа. Това са хората, които се опитват да разрушат ценностите на ЕС. Това ме убеждава още повече колко сила има в моя проект и възможност той да бъде защитен“, каза още Еманюел Макрон.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Макрон: Искам България да участва пълноценно в дискусиите за преначертаването на нова Европа"}
{"url": "https://trud.bg/%d1%88%d0%b5%d1%81%d1%82%d0%bd%d0%b0%d0%b4%d0%b5%d1%81%d0%b5%d1%82-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bf%d0%b0%d0%b4%d0%b0%d0%bd%d0%b5-%d0%bd%d0%b0-%d0%b0%d0%b2/", "text": "Автобус падна във водите на Черно море в Краснодарски край на Руската федерация, в резултат на което 16 души загинаха, съобщават  , позовавайки се на данни от Министерството на извънредните ситуации. Според информацията 24 души са успели да се спасят, като осем от тях са настанени в болница.  „Спасихме 18 пострадали, от които двама са в тежко състояние, а останалите са със средни или леки телесни повреди“, съобщиха от лечебното заведение, където са настанени ранените.  Автобусът е паднал от четириметрова височина, най-вероятно заради нарушение на правилата за движение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Шестнадесет загинали при падане на автобус във водите на Черно море в Краснодарски край"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7%d0%b0-%d0%b4%d0%b2%d0%be%d0%b9%d0%bd%d0%be%d1%82%d0%be-%d1%83%d0%b1%d0%b8/", "text": "Двама мъже са арестувани и обвинени за   в габровското село Богданчовци, съобщиха от държавното обвинение. Според прокуратурата 54-годишният Лъчезар П. е прострелял двамата в сърдечната област в нощта на 10 срещу 11 август. Като подбудител е обвинен друг мъж – 60-годишният Веселин И. Телата на възрастно семейство бяха   на 11 август, като първоначално се смяташе, че съпрузите са починали в пожара без чужда намеса. По-късно обаче бяха открити огнестрелни рани по труповете на Илия и Еленка С. Така се появи друга версия – че пожарът е бил с цел да бъдат унищожени улики.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Двама мъже с обвинения за двойното убийство край Габрово"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b3%d0%bb%d0%b5%d0%b4%d0%b0-%d0%b8%d0%b7%d0%ba%d0%bb%d1%8e%d1%87%d0%b8%d1%82%d0%b5/", "text": "Днешната среща показа, че България гледа изключително отговорно на отношенията с Франция. Това каза държавният глава Румен Радев на съвместната пресконференция с френския президент Еманюел Макрон в двореца Евксиноград. „Бих желал да приветствам президента Макрон с добре дошъл след 10 години прекъсване и да му благодаря, че България е сред първите дестинации в неговата натоварена външнополитическа програма. Възприемам това както качествен ръст в нашите отношения, които имат огромен потенциал за развитие“, заяви Радев. „Обсъдихме важните аспекти от нашето двустранно сътрудничество. На първо място Франция е сред нашите водещи външнотърговски партньори. Двустранният ни стокообмен се увеличават непрекъснато и вече достига 1,9 млрд. евро. Имаме всички предпоставки да постигнем много повече“, каза още Румен Радев Двамата изразили задоволство от сътрудничеството в областта на отбраната. Пред Макрон Радев е отворил въпрос за подкрепата на Франция за приемане на България в Шенген. Тема на разговорите са били европейската сигурност и борбата с тероризма, както и сигурността на европейските граници. „Сигурността на европейските граждани започва от сигурността на нашата граница“, заяви Румен Радев. Овладяването на миграцията и риска от терористични атаки изискват обща европейска политика – засилена отбрана на външните граници, реформа на общата европейска система за убежище, посочи българският президент. В лицето на Еманюел Макрон Европа има нови идеи, енергия и харизма, каза още Радев. „Необходимо е да насърчаваме контактите на бизнеса в двете страни за повече обмен и повече инвестиции. Необходимо е да стимулираме сътрудничеството в области като туризъм, наука, култура и в преките контакти между хората. С президента Макрон изразихме задоволство от постигнатото сътрудничество в сферата на отбраната, касаещо трансформацията на Въоръжените сили на Р България и придобиване на модерни оръжейни системи. Налице е определен потенциал това сътрудничество да продължава с модернизацията на ВМС и на Сухопътните войски на Р България. Изразих своето уверение, че Франция ще подкрепи усилията ни за членство в шенгенското пространство, както и в Организацията за икономическо сътрудничество и развитие и в приемната на Еврозонат“, зяви президентът Радев. „Обсъдихме открито всички обстоятелства около тези членства. Отношенията ни с Франция имат определено стратегически характер и придобиват все по-голямо значение в контекста на членството ни в ЕС. Затова е необходимо да съгласуваме работата си по общите ни позиции по европейския дневен ред. В тази връзка днес обсъдихме важни въпроси – европейска сигурност и отбрана, мигрантска криза и Шенген, европейското ни председателство и социална Европа“, каза още държавният глава. По думите му, България очаква от Франция експертна подкрепа за европейското председателство. Радев и Макрон са обсъдили и възможността за сътрудничество на социалните служби. „Споделих загрижеността на г-н Макрон относно директивата за командировани работници. Този проблем е от компетенцията на българското правителство, но ще споделя, че България е против измамите със социални осигуровки и заобикалянето на правилата, затова трябва да има засилено сътрудничество на социалните служби“, коментира Румен Радев. „Споделям необходимостта от нормативни промени, които да запазват правата на работниците, да подобряват условията на труд и да водят до по-висок жизнен стандарт“, каза още президентът на Република България. Румен Радев заяви, че въпросът за социалните права не се изчерпва само с проблема за директивата за командироване на работниците. „Налице са и редица други проблеми като данъчен дъмпинг, корпоративен дъмпинг, както е налице и неколкократно по-ниско заплащане на работниците от новите страни членки в клонове на предприятия, банки и търговски вериги в сравнение със заплащането на техните колеги от старите страни членки, за същото количество и качество на труда. Затова е необходим комплексен подход към тези комплексни проблеми, който да води до устойчиви трайни решения. Такива решения могат да бъдат постигнати с устойчиви, постоянни, кохезионни и инвестиционни политики“, допълни държавният глава. Искам да благодаря на президента на Франция за съдържателните и конструктивни разговори. Франция може винаги да разчита на България като партньор и приятел, коментира Румен Радев. Очаквайте подробности", "date": "2017.08.25", "title": " Румен Радев: България е против измамите със социални осигуровки и заобикалянето на правилата"}
{"url": "https://trud.bg/%d0%bf%d0%be%d0%b6%d0%b0%d1%80%d1%8a%d1%82-%d0%bd%d0%b0%d0%b4-%d0%ba%d1%80%d0%b5%d1%81%d0%bd%d0%b5%d0%bd%d1%81%d0%ba%d0%be%d1%82%d0%be-%d0%b4%d0%b5%d1%84%d0%b8%d0%bb%d0%b5-%d0%b5-%d0%bb%d0%be%d0%ba/", "text": "„Добрата новина е,че пожарът над Кресненското дефиле е локализиран, а евакуираните хора от селата Ощава и Сенокос се връщат поетапно в домовете си. Това каза министърът на вътрешните работи Валентин Радев на брифинг, който даде в полевия кризисен щаб организиран на мястото на пожара. Тунелът в дефилето обаче остава тъмен, с изключено осветление и затова моля всички пътуващи за Гърция и към София водачи да бъдат особено внимателни, помоли вътрешния министър.Той съобщи още,че прокуратурата е образувала вече досъдебно производство за огнената стихия срещу неизвестен извършител. Засега няма данни, че пожарът е умишлен, а версията, която местните хора тиражират,че е запален терена където ще минава бъдещата магистрала Струма, той прие като фолклор и шега. „Тази сутрин бяхме песимисти и много притеснени за развоя на пожара, но след като спря вятъра по обяд си отдъхнахме и гледаме по-ведро, каза главен комисар Николов. Той обясни,че пожара е разделен на четири сектора, три са под контрол и на всек 50 метра има хора, които гасят, а проблемния участък е на юг от Стара Кресна, който непрекъснато се разгаря, въпреки че са струпани стотици хора и техника. 36 часа над 530 пожарникари, горски, полицаи и доброволци водят битка със стихията. Пожарът се е разпрострял на фронт от 7 километра и до момента е обхванал над 7-8 хиляди дка треви и гора.  Пожарникар номер едно комисар Николов обяви,че най-важното е ,че до момента няма пострадал нито един човек, спасени са стотици къщи и не е допуснато огънят да влезе на територията на НП“Пирин“. Има изгорели покриви на три къщи, те са каменни и с ремонт лесно могат да се оправят, коментира Николов. На терен най-многобройна е групата на горските, следва полицията, пожарникарите и доброволците. Следобяд се очаква да пристигнат и жандармеристи, които също ще помагат хората да се върнат по местата. След пожара в Ощава гледката е шокираща, къщите са здрави, но всичко е потънало в кал и мърсотия. Историята на дядо Йоско трогна всички. Рано сутринта в четвъртък преди огъня да обхване селото, починала бабичката му. Той дори не успял да се приготви за погребението, тъй като от цяло село само неговия дом е изгорял, колата му също е погълната от пламъците, както и животните му. Това е и единствената опожарена обитаема къща, останалите са спасени. Хората разказаха,че не са спали и яли от дни наред от страх да не изгорят имотите им. Вятърът непрекъснато се доближавал до къщите им, буквално дуварите им са опърлени. Те благодариха и черпеха с плодове служителите, които спасиха имотите им. Щетите са за десетки милиони, на практика до момента е изгоряло толкова гора,колкото е територията на едно цяло горско стопанство. За възстановяването само на един декар са нужди 1000 лева и години растеж на дървата. Но все още не е направена подробна разценка на щетите и разходите. След пълното погасяване на пожара тогава ще се прави равносметка. През втория ден на гасенето на пожара бе направено и замерване на чистотата на въздухът, оказа се,че няма проблем. В момента на терен работят 130 пожарникари, 40 военни се техника, горски ,доброволци общо 530 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Пожарът над Кресненското дефиле е локализиран, връщат евакуираните хора по селата"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%be%d0%be%d0%bf%d0%b5%d1%80%d0%b0%d1%86%d0%b8%d0%b8-%d0%b2-%d0%bd/", "text": "Започва санирането на 12 жилищни коопераци в град Нови пазар. В петък кметът на общината Ивайло Камаджиев даде официален старт на начинанието пред първия блок на ул.“Плиска“. 3,5 млн.лв. ще бъдат инвестирани за обновление на жилищните сгради и средствата са по Оперативна програма „Региони в растеж“. Ще бъдат ремонтирани покривите, ще се подменят водосточните тръби и улуци, жилищата ще се сдобият с нови дограми, като е предвидено и обръщане с гипсова шпакловка. Кооперациите ще бъдат санирани, като е предвидена и цветна силикатна екстериорна мазилка. Ремонтите ще повишат енергийната ефективност на сградите, ще на намалеят разходите за отопление на домакинствата. А от общината се надяват, че със създаването на по-добри условия за живот в Нови пазар, ще решат проблема и с демографската криза. Общо 7 млн.лв. получи община Нови пазар по ОП“Региони растеж“ и половината от тях са за жилищните блокове, а останалите за три обществени сгради. Както „Труд“ писа, вече стартира ремонтът на полицията и сградата на кметството, предстои да започне саниране и на пожарната. Още 8 блока в Нови пазар ще бъдат санирани по Националната програма за енергийна ефективност. Предстои работа да започне и по тях, а до месец май ремонтите трябва да са приключи, каза кметът Камаджиев. „Работата е много по обем, влизаме в зимен период, но ще направим така, че по никакъв начин съгражданите ни да не бъдат потърпевши от метеорологичните условия. Няма да разпокриваме блокове срещу зимата, при лошо време ще спираме и ще възобновяваме при добро време“, каза градоначалникът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Стартира санирането на кооперации в Нови пазар"}
{"url": "https://trud.bg/%d0%bd%d0%b0%d0%b2%d1%80%d0%b5%d0%bc%d0%b5%d0%bd%d0%bd%d0%b0%d1%82%d0%b0-%d0%b0%d1%80%d1%82%d1%80%d0%be%d1%81%d0%ba%d0%be%d0%bf%d0%b8%d1%8f-%d1%81%d0%bf%d0%b0%d1%81%d1%8f%d0%b2%d0%b0-%d1%83%d0%b2/", "text": "Извършената навреме артроскопия спасява увредената става и може да предотврати тежки усложнения и последваща необходимост от ендопротезиране, твърди известният пловдивски ортопед и травматолог д-р Димитър Георгиев, който е специализирал артроскопска диагностика и лечение на колянна и раменна стави в Австрия. Думите на експерта по ехографска диагностика на заболявания на опорно-двигателния апарат се потвърждават и от клиничните данни от последните международни изследвания, според които до 90% от лечебно-възстановителните артроскопски операции на коляното са успешни.  Артроскопията е съвременен миниинвазивен  метод за диагностика и лечение на травматични и хронични ставни заболявания. Най-честите травми са скъсване на менискус и  кръстна връзка в коляното, нараняване на хрущял, скъсване на мускули в раменната става. Възникват при активно спортуващи хора, но могат да бъдат причинени и от обичайна активност във всекидневието. Артроскопията се налага и като водещ метод за успешно лечение и на хронични заболявания, както и на възрастово обусловени ставни заболявания. „В периода, когато заболяването все още не е напреднало до степен да се налага имплантиране на изкуствена става, ефектът е много добър. При 80-90% от пациентите болките изчезват и симптомите им се редуцират за няколко години напред”, обяснява д-р Димитър Георгиев. Според него oзначава, че артроскопията трябва да се предприе до 3-4 месеца след началото на оплакванията, ако дотогава няма подобрение вследствие на консервативното лечение с медикаменти и физиотерапия. „Хората най-често чакат години, но тогава вече е много късно и процесът е необратим. Качеството на живот много се влошава и се стига до поставяне на изкуствена става“, твърди ортопедът. В пловдивската клиника, в която д-р Димитър Георгиев практикува, през последните 10 години са извършени над 1500 артроскопски операции, основно на колянна и по-малко на раменна става. Процедурата се извършва по договор с НЗОК, като пациентът заплаща само индивидуалния хирургичен набор, който не се поема от осигурителя. Артроскопското лечение винаги се предхожда от ехографска диагностика с най-висока резолюция. Операцията може да се извърши с локално, спинално и общо обезболяване и е напълно безопасно за пациента, а рискът от нежелани ефекти е сведен до минимум. В същото време има незаменим диагностичен и лечебен ефект. Нерядко при артроскопска диагностика се коригира или опровергава диагноза от рентген, скенер и ядреномагнитен резонанс. Следоперативното възстановяване е много бързо и още на следващия ден пациентът може да се движи. Болничният престой е 2-3 пъти по-кратък, отколкото при отворена операция, а пълно възстановяване се постига от 3 до 6 пъти по-бързо.Според д-р Димитър Георгиев артроскопската хирургия е ортопедичното лечение на бъдещето. „През последните няколко години тя измести напълно отворената хирургия на колянна става, все по-често се прилага и при травми и заболявания на раменната става. Практиката и най-новите клинични проучвания показват, че тази тенденция се развива вече и в лечението на тазобедрена и глезенна става, и ставите на гръбначния стълб“, твърди пловдивският ортопед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Навременната артроскопия спасява увредената става"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%82%d1%83%d1%80%d0%b8%d0%b7-2/", "text": " – Официалните данни за активните месеци юли и август все още не са публикувани от НСИ. Според статистиката за периода януари-юни 2017 година общите приходи от международен туризъм в България достигат 2,4 милиарда лева, което е почти 13% повече, спрямо същия период на миналата година. Общият брой посещения на чуждестранни туристи у нас през периода е над 3,3 милиона, а увеличението е около 8%. Това доказва, че България все повече започва да привлича туристи като страна с качествен продукт, което ни отдалечава от имиджа на нискобюджетна дестинация. Постигаме по-добри резултати и по страни, като предварителните ни разчети показват увеличение на туристите от Германия в рамките на 15%, на гостите от Чехия и Полша от над 30%, на туристи от Великобритания с повече от 20%, на около 10% повече руснаци на годишна база. Регистрираме и повече посещения от съседните Румъния и Гърция. Всичко това ни дава основание да прогнозираме над 5% ръст на летния туристически продукт – увеличение, което ще бъде не малък успех, на фона на рекордната 2016 година, която изпратихме.  – Още в началото на юли се получиха първите сигнали от потребители, пострадали от недобрите търговски практики на туроператора „Мадес груп“. Тогава десетки туристи останаха без летни почивки, въпреки че бяха платили за това. Основната част от тях са запазили почивките си през интернет платформата „Травел базар“, но голяма част от ваучерите им са издадени от „Мадес груп“. Туроператорът ще бъде заличен от Регистъра на туроператорите и туристическите агенти, който е част от Националния туристически регистър. Стигнахме до това решение след щателна проверка дали фирмата отговаря на всички изисквания, регламентирани в Закона за туризма. Едно от нарушенията е свързано със задължителната застраховка, която трябва да има компанията. Оказа се, че туроператорът има сключена застраховка, но премията по нея не е внесена, което я прави недействителна, а в закона не съществува възможност регистриран туроператор временно да спира дейността си и да няма валидно сключена застраховка „Отговорност на туроператора“. А решаването на въпроса с дейността на туроператор без валидна застраховка не търпи отлагане. Надявам се тези санкции да действат превантивно за останалите туроператори. Миналата седмица успяхме образно казано да тушираме сериозно напрежение, което бе създадено между хотелиер и туроператор във връзка с техни частни търговски взаимоотношения. Проблем, който за малко не остави на улицата в Черноморец 210 български туристи, между които и 50 деца. След проведените на място преговори, в които участвах лично, хотелиерът настани туристите, независимо от съществуващи стари задължения на туроператора и въпреки факта, че се стига до съд за невъзстановените средства. Хората обаче не бива да стават заложници на частно-правен спор. Спомняте си, че миналата година имахме фалит на друг туроператор. Всичко това дава основание да се мисли за по-стриктни условия към фирмите, които искат да изпълняват туроператорска и турагентска дейност, за да може правата на потребителите да бъдат още по-защитени.  – Ако има нещо радостно в тези случаи, това е, че хората стават все по-активни. Всичките тези нелоялни търговски практики и похвати са абсолютно недопустими и вредят изключително много на имиджа на българския туризъм и на нашата страна. Те се споделят в интернет, а чрез социалните мрежи стават достояние на целия свят. Така, че ние ще сме безкомпромисни към такива злоупотреби. Проверяваме всички сигнали, подадени до Министерство на туризма и ще продължим да го правим, защото това е наше задължение по закон. Един от последните случаи е в сладкарница в Харманли за начисляване на такса „нищо – 1 час“. Получихме сигнал за това от клиент, а собствениците побързаха да обявят случая като обикновена шега, но на нас не ни е смешно. Експертите ни извършват проверка за съответствие на категоризацията на заведението, независимо, че само часове след огласяването ? то е излязло в ремонт.  Ще бъдем безкомпромисни към всеки търговски обект в нарушение, без значение дали става дума за Созопол, Харманли или друго място.  – Работим в две посоки, коментирайки взаимоотношенията между всички страни в туристическия сектор. От една страна сме контролен орган, който следи и проверява всеки един плаж, защото ние отговаряме за стопанисването на ивиците и проверките са за всички, без значение дали плажът е природосъобразен, неохраняем, на концесия или под наем. Извършваме минимум по 3 проверки на място, а там където има сигнали за нарушения, като плажовете Делфин, Силистар, Обзор, Кранево и т.н., проверките могат да стигнат и над 10. Правим изненадващи визити по места на базата на всякакви сигнали – от медии, туристи, потребители. На част от хората това може да не им харесва и да го наричат както искат, но целта ни е да има ред и правила в туризма, нещо, което в годините назад липсваше.  – Къмпингуването става все по-популярен вид туризъм и сме длъжни да създадем условия този сектор да се реализира по правилата. Категорична съм, че не е редно да се къмпингува навсякъде, където човек си поиска, а трябва да има обособени места за тази цел. Създадена е институционална работна група по въпросите за къмпингуването, чиято работа бе удължена до 15 септември и в нея са включени и представители на граждански групи, за да се чуе тяхното мнение.  Трябва да има режим за създаване на къмпинги, защото според сегашната нормативна база условията у нас не са подходящи, а интересът към този вид туризъм е висок. Необходими са и промени в Закона за устройство на територията, освен за режима, да се покриват минимални изисквания, на които обособените територии да отговорят. Говорим най-общо за наличието на ток, вода и тоалетна. Смятам, че с малката крайбрежна ивица, която има България, в сравнение с Гърция и Турция, например, сме длъжни да опазим нашата природа чиста от една страна, а от друга да може да се осъществяват алтернативни видове туризъм. – С промените ще се очертаят ясно разликите между община и курортен комплекс. Идеята е по този начин да се регулират инфраструктурата, архитектурния им облик и всички въпроси, свързани с преместваемите обекти в тях и останалите дейности, които се извършват на територията на националните курорти. Изключително важно е съобразяването със спецификите на дадените места, особено по българското Черноморие. Трудно е да се сложат под общ знаменател всички курорти, а и не е рентабилно. Ако това се случи, може да се мисли и за зониране на местата в курортите, защото едни туристи предпочитат забавления, други търсят тишина и спокойствие.  Самият закон планираме да го внесем за гласуване в Народното събрание през октомври, оттам нататък кога и дали ще бъде приет, зависи от волята на депутатите.  – Това е справедливо, защото сега всички приходи на курорти като Слънчев бряг, Златни пясъци или Дюни, например, постъпват в касата на общините. С право инвеститори и представители на бранша настояват част от парите, които генерират с продукта си, да бъдат на разположение най-вече за развитието на инфраструктурата по места. Важно е да се види за какво се харчат парите на територията на националните курорти и да има прозрачен механизъм за това.  – Това е тема на сериозни анализи в работната група, в която влизат представители на Министерството на финансите, на регионалното развитие, на околната среда, хора от бранша, разбира се и всички, които пряко или косвено участват в дейности на територията на националните курорти. В момента това е въпрос, който обсъждаме с детайли.", "date": "2017.08.25", "title": " Николина Ангелкова, министър на туризма, пред „Труд“: България привлича повече туристи с качествен продукт"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0%d1%82-%d0%bb%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8%d1%82%d0%b5-%d0%b8-%d0%bf%d1%80%d0%b5%d0%b7-%d1%87%d0%b5%d1%80%d0%bd%d0%be-%d0%bc%d0%be%d1%80/", "text": "През есента на 2015 година ЕС взе решение за преразпределянето на 160 хиляди преселници от бежанските лагери в Италия и Гърция. В началото, подобно на страните от Вишеградската четворка, и Румъния се противопостави на квотния принцип за разпределяне на бежанци. Според европейската схема, Румъния трябваше да приеме 6,3 хиляди търсещи убежище мигранти. После се заговори за 4 хиляди, а ето че сега от „горещите точки“ в Италия и Гърция към Румъния трябва да бъдат насочени едва 2 хиляди бежанци. Това заяви румънският външен министър Теодор Мелешкану в телевизионно интервю. Той допълни, че освен това неговата страна ще предостави 5,3 милиона евро за хуманитарна помощ за сирийските бежанци в съседните на Сирия страни. Румъния, която активно участва в мисията на Фронтекс, досега е приела 710 мигранти, повечето от които от Сирия, Ирак и Йемен. Страната не е сред предпочитаните цели на бежанците и досега оставаше встрани от основните миграционни маршрути към Западна Европа. Скоро обаче това положение може да се промени. Сигнал са не само изявленията на външния министър Теодор Мелешкану. В неделя срещу понеделник румънската брегова охрана прехвана моторница с над 50 сирийски бежанци. Седмица преди това друго корабче, управлявано от един българин и един кипърец, се опита да прекара 69 души, сред които и 29 непълнолетни. Бежанците стигнаха до брега и впоследствие бяха настанени в бежански приют в Галац. И това не е първият случай, в който мигранти се опитват през Черно море да достигнат до Румъния, а по този начин и да влязат на територията на ЕС. Още през септември 2014 година граничната полиция залови рибарски кораб със 132 бежанци на борда. Година по-късно 68 бежанци се опитаха по същия начин да влязат нелегално в Румъния. Още преди една година румънският президент Клаус Йоханис заяви в телевизионно интервю за „Дойче веле“, че Румъния ще приеме определен брой бежанци и ще защитава границите си срещу нелегалната миграция.  „Имаше опити на бежански групи да влязат през Сърбия в Румъния и оттам да продължат пътя си към Западна Европа, но ние ги предотвратихме. По същия начин ще предотвратяваме и опитите за влизане в Румъния през Черно море“, заяви Йоханис. Румънският президент обаче смята, че е малко вероятно хората да се опитват да преминат през Черно море, защото „то е много по-трудно достъпно от Средиземно море“. През последните месеци обаче ситуацията се промени. Изглежда, че в отчаянието си хората са готови да поемат дълги, опасни и още по-рисковани пътешествия, особено след като миграционните маршрути през Егейско и Средиземно море и през Балканите бяха затворени. При тези нови обстоятелства каналджиите в Турция съзират алтернатива в Черноморския маршрут. В Румъния гледат със загриженост на това развитие. Още преди лятната ваканция Върховният съвет за отбрана разгледа проблема с миграцията и възможните мерки срещу нарастващата опасност от незаконно влизащи в страната хора. Ако Черно море действително се превърне в нов миграционен маршрут, тогава не само Румъния, но и България трябва да се подготви за бежански наплив по черноморското си крайбрежие. Правителството в София вече предприе конкретни стъпки срещу нелегалната миграция по сухопътната си граница с Турция, където е издигната телена ограда. През последната седмица един министър обяви, че в бъдеще и армията ще се използва за защита на границата. В отделни участъци от границата ще бъдат разположени до 600 войници, специални части, дронове и камери за нощно виждане, обясни българският вицепремиер и министър на отбраната Красимир Каракачанов в интервю за вестник „Ди Велт“. Все още не е известно как Румъния и България възнамеряват да защитават черноморското крайбрежие от нелегални мигранти. Вчера българският президент Румен Радев призова да бъде укрепен българският Черноморски флот, а това също говори, че София държи под око възможния нов маршрут. И може да се очаква, че той скоро ще бъде затворен с общите усилия на двете съседни държави-членки на ЕС. А каналджиите ще започнат да търсят други пътища за нелегално прекарване на хора към Европа. Депутатът от управляващата Партия на справедливостта и развитието (ПСР) от Одрин – Рафет Сезен публично се възмути от 146-километровата ограда по границата между Турция и България, като я нарече „Стената на срама”. Протестите в Турция срещу построяването съоръжението започнаха още през 2013 г. Турският депутат обаче не обяснява как обаче може да се спре огромният наплив от преселници, които нямат нищо общо с бежанците от войната и как Европа да спре милионите незаконни преселници, които рушат социалната система на държавите от Съюза.", "date": "2017.08.25", "title": " Тръгват ли мигрантите и през Черно море?\t\t\t"}
{"url": "https://trud.bg/%d0%b1%d1%83%d0%ba%d1%81%d1%83%d0%b2%d0%b0%d1%89%d0%b8%d1%8f%d1%82-%d0%b1%d1%80%d0%b5%d0%ba%d0%b7%d0%b8%d1%82/", "text": "За уникален исторически прецедент, преговорите около извеждането на Великобритания от Европейския съюз, започват все повече да приличат на скучен сапунен сериал с излишно надут бюджет. Буквално. През седмица Лондон излиза с нова формулировка за това как точно си представя т. нар. „Брекзит” и какво точно иска да получи в крайна сметка. От Брюксел разглеждат предложенията, посочват вещо защо нямат никаква връзка с реалността и изпращат британската делегация вкъщи да обмисля какво да извади от ръкава за следващия епизод. С наближаването на поредния кръг преговори в Брюксел следващата седмица британското правителство публикува преди дни свое ново виждане, което за пореден път вкарва разговорите в задънена улица. Да обобщим случилото се дотук. Няма да е дълго. Три месеца от началото на преговорите за „Брекзит” и на 15 от злополучния референдум, който ги провокира, единственото постигнато споразумение между Лондон и Брюксел е, че „ще направим всичко възможно да се споразумеем по някакъв начин”. И до тук.  Главният преговарящ на ЕС Мишел Барние образно казано „тупка топката” търпеливо от март до юни, в очакване на поне елементарен конструктивен тласък от страна на Великобритания да участва активно в разговори, за които самата тя настоява. Песимизмът му за възможността това да се случи се видя на пресконференцията при официалното откриване на преговорите, когато небрежно намести очилата на носа си, със среден пръст, докато казваше „започваме“. Снимката, която изтече от първия му директен сблъсък с британския му партньор, министъра за „Брекзит” Дейвид Дейвис, беше повече от красноречива: Екипът на Барние от дясно, с купчини папки пред тях и отсреща на масата британската делегация, които дори не си носят химикалки. Последното образно казано, но ме разбирате! Избирателите на Албиона също бяха възмутени от кадъра. Че британците нямаха дори елементарен план преди референдума от 23 юни 2016 г. какво точно очакват от излизането си от ЕС признаха вече и самите те. Дори да им отне година. Цялото това време по-късно ситуацията въобще не се е подобрила. Дадоха си 8 месеца отсрочка за началото на преговорите, за да проведат парламентарни избори, с които управляващите консерватори на Тереза Мей много успешно се посякоха (с вещото съдействие на лидера си). Последните се закрепиха на власт, благодарение на парламентарна коалиция с противоречивата партия на северноирландските протестанти, срещу подкуп от един милиард британски лири и разбуниха духовете във всички краища на Обединеното кралство. И въпреки че Брюксел ги прати да пишат домашни цяло лято, докато еврократите трупаха тен по курортите, в Лондон продължават да не могат да обяснят дори на себе си какво точно искат. Както е видно от последните им предложения, с които отиват в Брюксел следващата седмица. Припомням. Двата най-наболели въпроса от първия етап от преговорите, без споразумение, по които няма преминаване към следващ етап, засягат гарантирането на правата на гражданите на ЕС във Великобритания и съответно на британските на територията на държавите членки, и статута на границата в Северна Ирландия. И двете не са проста работа. Първият въпрос е директно свързан с признаване на върховенството на Европейския съд в Люксембург за единствен компетентен да се произнася върху правата на европейските граждани на британска земя. На което настоява Брюксел. Лондон иска неговите съдилища да имат последната дума върху правата на всички, които живеят на Албиона. Подчертавам този остров, защото вторият въпрос от преговорите, засяга другия, отвъд Ирландско море, част от която е британска, но в по-голямата си е Европейски съюз. А именно статутът на границата между Ейре и Северна Ирландия, свободното движение през която досега се гарантираше отчасти от Споразумението от Разпети петък от 1998 г., но предимно от правилата на Единния пазар и четирите свободи на движение в ЕС. Новата британска „визия” по необясним начин отстъпва от една от основните, уж, болежки на Обединеното кралство за върховенството на Европейския съд, признавайки, че магистратите в Люксембург ще са най-компетентни да се произнасят по множество правни въпроси, както по време, така и много след предполагаемото излизане на Великобритания от ЕС през 2019 г. За сметка на това отказват за признаят върховенството на Съда на съюза по въпроса за правата на гражданите. Пат! Много почесвания по носа е имало в Брюксел, когато са прочели позицията на Лондон, убеден съм. Отделно какъв разкол може да предизвика сред консерваторите на Тереза Мей, в частта си, които подкрепят гласно твърдия „Брекзит“ и пълното откъсване сянката на Европейския съд в законодателната инициатива. За сметка на това по въпроса за границата на Ейре със Северна Ирландия, британците са успели да завоалират идеята си през предложение за временен мини-митнически съюз, включително със специални преференции за ирландските компании и производители. Концепцията съдържа два варианта, които на теория може да са приложими и в по-общ план в „новите отношения“ между Великобритания и ЕС. Макар и в Брюксел вече открито да бръчкат носове и на тези предложения. При всички положения търговията спада към следващия етап от преговорите, до които не може да се стигне, докато не се уреди въпроса с правата на гражданите и върховенството на съдилищата. Разбира се, че за да се бави един процес толкова много време става дума за пари. Много пари. „Цената за развода”, както вече се наложи термина е бакалския спор, който се води предимно на медийно ниво на Острова, но е в основата на разговорите Лондон-Брюксел на този етап. На кратко става въпрос за общите задължения, които Великобритания има към ЕС посредством финансови задължения и ангажименти към общи програми, инвестиции, пенсионни фондове и тн. Започнала от главоломната сума от 50 млрд. евро британски задължения, оспорени от Великобритания, „сметката“ вече възлиза на 75 млрд. евро претенции на ЕС. И докато двете страни не се споразумеят за парите, уникалният исторически прецедент ще продължава да тече като скучен сапунен сериал.", "date": "2017.08.25", "title": " Буксуващият “Брекзит”\t\t\t"}
{"url": "https://trud.bg/%d0%bf%d0%be%d0%b4-3-%d1%81%d0%b0-%d0%bd%d0%b5%d0%b7%d0%b0%d0%b5%d1%82%d0%b8%d1%82%d0%b5-%d0%bc%d0%b5%d1%81%d1%82%d0%b0-%d0%b2-%d0%bf%d1%83-%d0%bf%d0%b0%d0%b8%d1%81%d0%b8%d0%b9-%d1%85%d0%b8/", "text": "Под 3% са незаетите места в Пловдивския университет „Паисий Хилендарски”  в навечерието на новата академична 2017/2018 година, където след трето класиране са се записали 3052 първокурсници с държавна такса и 325 за платено обучение, съобщи зам.-ректорът на най-големия вуз в града под тепетата проф. д-р Христо Крушков. Той е горд, че за поредна година пловдивската Алма Матер остава национален лидер в запълването на акредитирания си прием. „На фона на често коментираната демографска криза, която през последните няколко години сериозно рефлектира върху кандидатстването във висшите училища, ПУ „Паисий Хилендарски“ е успял да запази водещото си място сред държавните университети. През изминалата декада Пловдивският университет е единственото държавно висше училище, което запълва почти 100% от обявения си прием по държавна поръчка”, коментира проф. д-р Христо Крушков. Като университет от класически тип ПУ „Паисий Хилендарски“ предлага обучение в 6 от общо 9-те области на висшето образование, като местата в задочна форма са почти на 100% заети, а запълването в редовна след трето класиране е 94,23%, но този процент реално е по-висок заради 15-те незаети места за специалността „Актьорство за драматичен театър”, за която изпитите все още предстоят и са насрочени за 11, 12 и 13 септември. В раздел „Хуманитарни науки” има общо 14 свободни места – 7 за магистърските филологически специалности, 6 – „История”, и 1 – „Философия”. При „Социални, стопански и правни науки“ са останали само 5 вакантни места в направление „Политология“. При „Природни науки, математика и информатика“ близо 60% (18 бройки) са незаетите места в специалността „Математика”, а свободни места има и в химически, физическите и биологическите специалности – съответно 37%, 36% и 16%. В област „Педагогически науки” има съответно 34 (8,75%) и 54 (20,77%) свободни бройки в направленията „Педагогика” и „Педагогика на обучението” . „Очаквам те да бъдат запълнени сравнително бързо, защото учебните планове в хибридните специалности са внимателно балансирани по отношение на предметно-профилиращите и на педагогическите учебни дисциплини, а в същото направление е и единствената в цяла България специалност „Учител по предмета „Човекът и природата“, коментира зам.-ректорът на ПУ проф. д-р Христо Крушков. В Медицински университет-Пловдив приемът по държавна поръчка бе реализиран на 100% и се наложи дори да бъдат откривани допълнителни 70 бройки за платено обучение – 30 за стоматология и 40 за фармация, като за тях заявленията подаваха положилите успешно изпитите по биология и химия кандидат-студенти. За медицина няма да има прием извън държавната поръчка поради недостиг на капацитет, уточни зам.-ректорът на МУ-Пловдив по учебната част проф. д-р Мария Куклева. Тя допълни, че в тези 70 допълнителни бройки не влиза платеният прием на чужденци, които плащат по 8000 евро за англоезично обучение в пловдивския медицински вуз. Това лято за първи път МУ-Пловдив въведе тестове по биология и химия, които се проведоха в Лондон, Рим, Неапол, Манчестър и Истанбул. Последният подобен тест, който се държи на английски от чуждестранните кандидат-студенти, ще бъде на 4 септември в Пловдив, съобщиха от Медицинския университет под тепетата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Под 3% са незаетите места в ПУ „Паисий Хилендарски”\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%be%d0%bf%d1%8a%d0%bb%d1%87%d0%b5%d0%bd%d1%86%d0%b8/", "text": "Най-големият завет, който ни оставиха българските опълченци, е единението. Това заяви вицепрезидентът Илияна Йотова на церемонията по отбелязването на 140 годишни от епичните боеве на връх Шипка, която се проведе пред паметника на Опълченците в София. „Българската история показа, че можем да пазим този завет в манастирите и килийните училища, във въстанията и сраженията, както и в домовете си, опазвайки духа на една велика народност. Подвигът на Шипка не е само в праха на мъртвите, а дълг на живите”, подчерта вицепрезидентът. Според Илияна Йотова не е достатъчно само да помним подвига, съхранен в каменните паметници, страниците на книгите и в дните, които отброяват годишнините. „Често поглеждаме към миналото като на непресъхващ извор на гордост и търсим упование и поуки, но това не е достатъчно, ако нямаме големи български каузи днес, както и волята да ги осъществим”, посочи вицепрезидентът. По думите на Илияна Йотова сме длъжни да търсим онова, което може да ни накара да се чувстваме сплотени като нация, а институциите трябва да знаят как се развива държавност, как се опазва българщина и как се отговаря на очакванията на хората. „С всяко дело, с всяка крачка и всяко решение трябва да следваме завета и подвига на българските опълченци“, допълни вицепрезидентът. Илияна Йотова припомни, че българският писател класик Иван Вазов пише одата „Опълченците на Шипка”, за да събуди българската съвест и самочувствие, а чешкият художник Ярослав Вешин запечатва в прочутото си платно образа на опълченеца Никола Корчев със светинята, Самарското знаме, в ръце – поразен от достолепието на един българин, който е забравил себе си, защото помни Родината. „Има един връх в България, който се извисява над всички останали. Не по височина на метрите, а по височината на саможертвата и куража. В сърцето на всеки българин Шипка е най-високото и епично място, защото там преди 140 години шепа опълченци заедно с руски воини защитиха не само прохода, а българската чест. Изковаха свободата и се превърнаха в герои. Те не го направиха, за да запишат имената си в историческия летопис, макар и останали завинаги в него, не го направиха за слава и награди, а защото вярваха в народа си, езика си и в българщината”, заяви вицепрезидентът. На паметника на Опълченците беше отслужена литургия в памет на загиналите герои в Шипченската епопея и бяха поднесени венци и цветя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Илияна Йотова: Българските опълченци ни оставиха най-големия завет – eдинението"}
{"url": "https://trud.bg/%d1%80%d1%83%d0%bc%d1%8a%d0%bd%d1%86%d0%b8-%d1%81%d0%b5-%d0%be%d0%b1%d1%8a%d1%80%d0%bd%d0%b0%d1%85%d0%b0-%d0%bd%d0%b0-%d1%85%d0%b5%d0%bc%d1%83%d1%81/", "text": "Пежо с румънска регистрация се обърна на магистрала „Хемус“ близо до град Нови пазар. Иницидентът станал след 10 часа в петък. В колата пътувала майка с дъщеря си, която била зад волана. По данни на шофьрката я засякла друга кола и при опит да избегне удара, излязла извън пътя и се преобърнала. По-младата жена е без травми, майка й е с порезна рана на главата. По обяд возилото още не беше изтеглено и пътни полицаи обезопасяваха района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Румънци се обърнаха на „Хемус“"}
{"url": "https://trud.bg/%d0%bd%d0%b0%d0%bf-%d0%b2-%d1%81%d0%bb%d0%b8%d0%b2%d0%b5%d0%bd-%d1%81-%d0%bd%d0%be%d0%b2%d0%b8-%d1%81%d0%bc%d0%b5%d1%82%d0%ba%d0%b8-%d0%b7%d0%b0-%d0%bf%d0%bb%d0%b0%d1%89%d0%b0%d0%bd%d0%b5-%d0%bd%d0%b0/", "text": "НАП в Сливен ще има нови банкови сметки за плащане на данъци и осигурителни вноски – съобщиха от агенцията. Промяната се е наложила, тъй като „Уникрадет Балбунк“АД е пожелала да бъде прекратен договора за обслужването на данъчната агенция. От 1 септември всички плащания от дружествата, регистрирани на територията на НАП-Сливен, както и от физическите лица с постоянен адрес там, трябва да стават по новите сметки. От данъчното поясниха, че в случай на превод по вече закрита банкова сметка, наредените средства ще бъдат върнати на платеца от неговия доставчик на платежни услуги. Банковите гишета в сградата на НАП в областния град няма да работят от 28 август до 1 септември, за да се осигури време за безпроблемното преминаване към обслужване от друга банка. Новите сметки ще бъдат оповестени в сайта на НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " НАП в Сливен с нови сметки за плащане на данъци и вноски"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%be-%d0%b2%d0%b8%d1%81%d1%88%d0%b5-%d1%83%d1%87%d0%b8%d0%bb%d0%b8%d1%89%d0%b5-%d0%b8%d0%b7%d0%ba%d1%83%d1%88%d0%b0%d0%b2%d0%b0-%d0%ba%d0%b0/", "text": "Висшето училище по агробизнес и развитие на регионите (ВУАРР) в Пловдив хвърли бомбата това лято в навечерието на кандидат-студентската кампания като обяви томбола с 25 награди, най-голямата от които бе чисто нов джип, а останалите бяха 7-дневни почивки, смартфони, айфони, лаптопи и таблети. Луксозното возило дори бе позиционирано на площад „Централен” в града под тепетата и облепено с рекламни стикери с текст „Учи и спечели джип. Само студентите на ВУАРР могат да ме спечелят”. Според ректора на ВУАРР проф. д-р инж. Димитър Димитров томболата била само една от инициативите на частния вуз във връзка с 25-годишния юбилей от създаването му. Според ръководството на ВУАРР нямало нищо нередно, защото никога не са получавали държавна субсидия, а идеята за томболата  с големи награди, която ще бъде изтеглена на 8 декември, била по идея на бивши възпитаници на вуза със собствен бизнес и обявяването на наградите просто съвпаднало с кандидат-студентската кампания. Първоначалната идея е била томболата да е само за новопостъпилите това лято студенти, но впоследствие се е решило и тези, които вече учат във висшето училище, да участват. Условието към тях ще е да доведат свой близък или приятел да следва в университета. „Като председател на етичната комисия в Съвета на ректорите най-малко бих бил радетел за някаква нелоялна конкуренция. А нашата томбола с награди в никакъв случай не бива да се приема като такава, а още по-малко пък за „примамка”. Тази дума е обидна за мислещите същества”, коментира ректорът на ВУАРР-Пловдив. На 24 август (четвъртък) изтича крайният срок за подаване на документи за втория кръг на кандидат-студентската кампания за прием във ВУАРР-Пловдив за образователна квалификационна степен „Бакалавър”, за която конкурсният изпит е насрочен за 25 август. Предвиден е и трети кръг, за който документи се подават до 28 септември, а самият изпит е на 29 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Пловдивско висше училище изкушава кандидат-студенти с джип, 7-дневни почивки и смартфони"}
{"url": "https://trud.bg/10-%d0%b6%d0%b5%d0%bd%d0%b8-%d0%bb%d0%b5%d0%ba%d1%83%d0%b2%d0%b0%d0%bd%d0%b8-%d0%bf%d0%be-%d0%bd%d0%be%d0%b2%d0%b8%d1%8f-%d0%bc%d0%b5%d1%82%d0%be%d0%b4-%d0%b7%d0%b0-%d0%b3%d0%be%d0%b4%d0%b8%d0%bd/", "text": "Десет пациентки с рак на яйчниците са лекувани през последните 12 месеца чрез циторедуктивна хирургия и иновативния метод ХАЙПЕК (HIPEC – хипертермична интраперитонеална химиотерапия) в Пловдив, където първите две интервенции бяха извършени съответно на 30 август и 1 септември 2016 г. „Твърде кратко е времето, за да можем да споделим наши собствени наблюдения, но все пак след първата година сме много обнадеждени, че при тези случаи 5-годишната преживяемост действително се увеличава с 80 %. Това ни кара да изпитваме удовлетвореност от професията, а когато виждаме благодарността на хората, разбираме, че има смисъл да работим“, коментира д-р Георги Крумов, началник на отделението по гинекология във верига болници „Медлайн – Централ Хоспитал“, вицепрезидент на Българската федерация по тенис и президент на ТК „Локомотив” (Пд). Според него този тип терапия е трудно осъществима само от един лекар – гинеколог или хирург, а е нужен цял екип, при това с натрупан сериозен опит и от минимум 10 души. Самият д-р Крумов и колегите му са специализирали в Референтния център за циторедуктивна хирургия и ХАЙПЕК в Торино (Италия). „Пациентките, които сме обслужвали, са на възраст от 43 до 70 години. Част от тях вече са били оперирани другаде – при някои са премахнати матката, тръбите и яйчниците, в други случаи само е взета биопсия. Девет от жените се възстановяват успешно след интервенцията и се чувстват изключително добре, защото при нас на практика има идеални възможности комплексно да обслужим всяка една пациентка с карцином на яйчника. Комплексната грижа има ключова роля за излекуването на пациента – при нас на едно място се прави и операцията, и химиотерапията. За съжаление една от жените почина от белодробна емболия, но това е усложнение, което може да се получи при всяка интервенция и от него няма спасение”, коментира д-р Георги Крумов. Той допълни, че циторедуктивната хирургия цели да премахне и най-малките видими туморни образувания по обвивката на коремната кухина и който и да е коремен орган. „Затова веднага след интервенцията с химиотерапевтици, загрети до 42 градуса, се прави лаваж на коремната кухина за 60 или 90 минути. Смята се, че когато се премахне максимално количество туморна маса и веднага се атакува с температурата, ефектът е най-голям. Много добре знаем, че не винаги можем да излекуваме тези безнадеждно болни хора, но за нас като лекари е важно да им дадем шанс. А това може да стане с прилагането на този иновативен метод”, обобщи утвърденият пловдивски гинеколог, който се занимава и с хормонална терапия, води раждания и има европейска диплома от френската болница „Антоан Беклер” в Кламар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " 10 жени лекувани по новия метод за година в Пловдив, първите резултати обнадеждаващи, защото позволяват пълно оздравяване на пациентките"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d0%b5-%d1%81%d0%b2%d0%b5%d1%82%d0%be%d0%b2%d0%bd%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bd%d0%b0-%d1%81%d0%bf%d0%b8%d1%80%d1%82/", "text": "Пловдив ще е световна столица на спиртните напитки през 2018 година и домакин на 18-ото издание на пътуващия „Spirits Selection by Concours Mondial de Bruxelles” от 21 до 23 август. Добрата новина долетя в петък през нощта от чилийския град Ла Серена, където в момента се провежда тазгодишният конкурс. Изданието догодина ще бъде организирано от фирма „Пробежекс” с подкрепата на Министерството на икономиката и Община Пловдив. По повод домакинството на града под тепетата през 2018 г. в Ла Серена беше прожектиран специален филм за Пловдив, а заместник-кметът на Община Пловдив Александър Държиков и Кристоф Сепулведа от „Пробежекс” дадоха в Чили галавечеря с български напитки. Трио световни експерти по смесване на алкохол направиха коктейли с българска ракия, а гостите гласуваха за своя фаворит. Коктейлите бяха с отличените със златни медали от Spirits Selection през 2016г. напитки на „Карабунар“, „СИС Индустрийс“ и „Черноморско злато“.“За втори път „Concours Mondial „избира България за домакин. През 2016 г. бяхме домакин на световното по вино и всички бяха впечатлени от мотивацията на българите да направят събитие с международна значимост“, заяви представителят на „Пробежекс” Меглена Михова, а директорът на Spirits Selection Тиери Хайнс допълни, че през 2019 г. Пловдив ще е и европейска столица на културата. “Международното ни жури ще открие догодина не само вашето богато историческо и културно наследство, но и качествени високоалкохолни напитки”, каза още Тиери Хайнс. Тазгодишното издание на Spirits Selection се провежда в Ла Серена, Чили, където 66 съдии от 22 страни в света оценяват 1140 високоалкохолни напитки. В надпреварата участват 54 страни-производители от Европа, Азия, Северна и Южна Америка. Най-много мостри са подадени от Франция, Китай, Тайван, Италия и Бразилия. България участва с 16 мостри: ракия, водка, бренди, ром, уиски и ликьор, като най-много са мострите за ракия. Носителите на медалите ще станат известни в началото на месец септември. България участва в Spirits Selection за първи път през 2015 г. Година по-късно 7 от 18-те български мостри получават медал от Spirits Selection, което е близо 40% успеваемост, като 4 златни медала са за произведени в страната ни бренди, водка и джин. Според доклад на Световната здравна организация за 2016 г. България е на осмо място по консумация на високоалкохолни напитки в Стария свят (13.6 литра на глава на населението за година). През 2015 г. в страната ни са регистрирани 79 производители на високоалкохолни напитки, като най-много са производителите на ракия, водка и джин. През 2015г. най-много у нас са се консумирали водка, ракия, уиски и мастика. Ракията е на трето място по продажби след виното и водката, като най-предпочитана е гроздовата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Пловдив ще е световна столица на спиртните напитки през 2018 г.\t\t\t"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82-%d0%bc%d0%b8%d0%bb%d0%b8%d0%be%d0%bd-%d1%82%d1%8a%d1%80%d0%bd%d0%be%d0%b2%d1%87%d0%b0%d0%bd%d0%b8-%d1%80%d0%b0%d0%b7%d1%87%d0%b8%d1%82%d0%b0%d1%82-%d0%bd/", "text": "Жителите на Великотърновска област, които са близо 260 000 души разчитат на един единствен лекар токсиколог. Д-р Виолета Пашова споделя, че почти всеки ден, от май до октомври в болниците в Горна Орховица и Велико Търново има случаи на ужилени или ухапани от насекоми пациенти. Тя работи в МБАЛ „Свети Иван Рилски“ в железничарския град , но консултира пациенти и на областната болница във Велико Търново. Тя е единственият медик в региона, специализирал „Клинична токсикология“ и е с над 30-годишен стаж. През седмицата дежури по 12 часа и в Спешна помощ в Горна Оряховица. По думите на д-р Пашова, често жертви на оси, пчели, стършели и стоножки, са деца или възрастни хора. „Обикновено пациентите не идват само от паника, а в повечето случаи са чувствителни и след ухапването, в някаква степен са развили алергична реакция. Клиничната картина е различна при всеки, зависи дали е единично или множествено ужилване, на каква възраст е пациента и с каква чувствителност е, както и от здравния му статус“, казва д-р Пашова. Тя допълва, че обичайно идват хора с по-лека интоксикация, но с болезнено ухапване, със зачервяване и локален оток. Медиците предприемат веднага мерки и след наблюдение от няколко часа, пациентът се изпраща обратно в къщи. Има обаче и доста по-тежки случаи, при които се налага пострадалите да се хоспитализират. Както например, ако е тръгнал възпалителен процес в организма, който задължително се консултира и с хирург. В някои от случаите се наблюдават и обриви, висока температура, увеличени лимфни възли, подуване на меките тъкани на лицето, зачервяване на кожата и др. Най-тежката степен е алергичен шок, когато докторите се борят за живота на пациента. Д-р Виолета Пашова обяснява, че при алергичен шок по спешност се назначава адреналин. „Преди броени дни приехме едно петгодишно момченце, ужилено от оса между лопатките на гърба. Детето имаше оток по лицето и промяна в гласа, тъй като бе засегнат ларинкса. Веднага назначихме комбинирано лечение , което включваше кортикостероидни и антихистаминови медикаменти и вливания“, споделя лекарката  Преди месец пък било лекувано четиригодишно момче, ужилено по ухото от оса. То развило доста сериозна интоксикация и дори лицето му се деформирало от отоците- очите почти се затворили, а устните се подули. Освен децата, които играят на открито, чести са случаите на ужилвания или ухапвания на възрастни хора, особено в градината, в лозето, на полето. „Осите обикновено нападат гроздето и често човекът не вижда насекомото, като хапва зърното и така се стига до инцидент”, предупреждава др Пашова. Освен жилещите оси, стършели и пчели, често пациенти търсят помощ след ухапване от големи стоножки. Засегнатото място е болезнено, зачервява се и отича, понякога пострадалият вдига и температура. Рядко има и случаи, които завършват фатално. Преди време 65-годишен мъж с велосипед е бил нападнат от рояк пчели и ужилен многократно. Човекът получил алергичен шок, жизнените му функции спрели и той издъхнал на място. Д-р Пашова съветва родителите, когато тръгват на почивка или извън населено място с деца, задължително да си носят антихистаминови препарати.  Няколко случая на ухапвания от неотровни змии са регистрирани през това лято в болницата в Горна Оряховица. Става въпрос за ухапвания от смок на пациенти от Стражишко. Във всички случаи, независимо дали змията е била отровна или не, се инжектира противо-змийски серум. Болниците и спешните центрове в областта са заредени с такъв препарат, като напоследък се ползва серум, произведен в Македония. Отровените със селскостопански препарати пациенти също търсят медицинска помощ. Не рядко в болниците карат възрастни пациенти, направили опити за самоубийство с такива химически вещества. Това често са старци с деменция, които са правили опити за самоотравяния. „Препаратите за борба с вредителите са няколко вида- хербициди, инсектициди, родентициди и др., с които се получават отравяния при неспазване на определени правила за работа с тях. Когато не се използват предпазни средства или пък човекът е невнимателен. Пръскал е например при ветровито време в продължение на часове и като са замърсени дрехите и кожата му, получава лека степен на интоксикация. Най-често деца пък заради немарливост и невнимание на родителите, поглъщат хапчета, оставени на достъпни места. Едни от масовите случаи са на поглъщане на хлофазолин за кръвно налягане”, споделя впечатления от практиката си д-р Пашова. Малките пациенти биват откарвани в болнични заведения, като задължително им се прави промивка на стомаха и по преценка се включва и допълнително лечение със специфични антидоти и симптоматични средства. Според д-р Пашова, невръстни малчугани налитат и на шарените капсули с препарати за пране. Много хлапета пък са поглъщали алкохол, поставен на достъпни места. През годините не спират случаи и на лабилни тинейджъри, решили да се натровят от любовна мъка. Обикновено това са чувствителни девойки, които посягат към комбинацията от алкохол и транквилизатори. Лекарите обаче успяват да ги спасят и няма случаи, завършили фатално. „Подрастващи пък, решили да пробват от бутилките на татковците, също се оказват накрая в болниците в безпомощно състояние”, изтъква още д-р Пашова.  Наскоро имало случай с 12-годишно момче, което изпило почти бутилка уиски и се затворило в стаята си. Наложило се да разбият вратата, за да стигнат до него медиците от Спешна помощ и да го транспортират в лечебницата.  „Понякога става така – стоят пред компютрите и взаимно се навиват: „Ти можеш ли да изпиеш толкова чаши?”. И така, на майтап, се стига до алкохолно натравяне”, обяснява токсиколожката. Годишно случаите на отравяния от всякакъв характер в двете болници в Горна Оряховица и Велико Търново са около 100. Случва се в лечебните заведения да постъпват пациенти, които са се погълнали токсични газове и прахови частици при пожари и аварии. Така например семейство бездомници загинали, като запалили печката с пластмасови отпадъци и гуми, а отделените задушливи газове били много токсични. „Инциденти с отровени от мухоморки често завършват с летален изход. Това е т.нар. фалоидно гъбно отравяне, тъй като мухоморките съдържат отровата алфа-аманитин, която поразява черния дроб и води до смърт. Трагичните инциденти стават, когато се консумира двойник на ядлива гъба”, разкрива др Пашова. По впечатленията на токсиколожката, най-често това се получава, когато гъбите се берат още млади и нямат всички характерни белези, за да бъдат разпознати като ядливи. Има и диворастящи гъби, които пък нанасят поражения на централната нервна система или пък само раздразват стомашния тракт. „Трябва много обучен човек да бере внимателно гъбите, макар, че инциденти се случват и на дългогодишни гъбари”, заключава д-р Виолета Пашова.", "date": "2017.08.25", "title": " Четвърт милион търновчани разчитат на един лекар-токсиколог\t\t\t"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d0%bf%d0%bb%d0%be%d1%89%d0%b0%d0%b4-%d1%81%d0%b2%d0%b5%d1%82%d0%b0-%d0%bd%d0%b5%d0%b4%d0%b5%d0%bb%d1%8f-%d1%8f%d1%81/", "text": "Подготвено е заданието за превръщането на площад „Света Неделя“ в пешеходна зона. Паркингът, който съществуваше преди началото на разкопките, няма да бъде възстановен.  „Главният архитект на София е готов със заданието за експониране на културно-историческото наследство заедно с оформянето на площада като пешеходно пространство“ обяви столичния кмет Йорданка Фандъкова. През септември предстои обществено обсъждане на проекта, изготвен от Университета по архитектура, строителство и геодезия. Целта е да се привлече архитект с опит в опазването на културно-историческото наследство. Площадът пред Св. Неделя е свързващо звено на пешеходните пространства на бул. „Витоша“, Ларгото и по ул. „Съборна“ до Градската градина, което ще бъде освободено от автомобили, обясни кмета. Тя провери археологическото проучване на една от големите обществени сгради на Сердика, която се намира под пл. „Св. Неделя“. Сградата датира от времето на император Марк Аврелий. Фандъкова е поискала оградата на обекта на места да се направи с прозрачни панели, за да могат софиянци да виждат разкопките. Кметът допълни, че в последните 3 години Столичната община финансира разкриването на археологическите находки при „Св. Неделя“ с 340 хил. лв. „Тази година имаме още два обекта – Кремиковски манастир и Неолитното селище в „Слатина“, уточни Фандъкова. Тя уточни, че в последните години само от бюджета на София са отделени 3 млн. лв. за разкриване на културно-историческото наследство на столицата.   Археологическият обект при пл. „Света Неделя“ вече привлича туристи от цял свят. Това каза заместник-кметът по култура д-р Тодор Чобанов по време на проверка на работата по проучванията на археологическото наследство на площад „Света Неделя“ . Той съобщи, че във вторник ще дойде представител на една от най-големите световни туристически компании, която има системен интерес към София. Целта на посещението е да разгледа новите обекти, за да може да направи оферти за своите клиенти по цял свят. „Правим всичко възможно още в тази фаза да превърнем обекта в знакова туристическа атракция – това е част от философията ни за представяне на историческото ядро на града, което е изключително важно както за идентичността на София и софиянци, така и за българската туристическа икономика“, каза още Чобанов. Д-р Веселка Кацарова от Националния археологически музей обясни, че разкопките са започнали през 2015 г. по проект на Столична община за цялостна реконструкция на площада, като финансирането е по програма „Култура“. „Продължаваме проучванията на сграда, която най-вероятно е била една от обществените сгради на Сердика, намирала се в централната зона на античния град“, обясни д-р Кацарова. „Имало е много помещения, които по всяка вероятност са изпълнявали функцията на магазини, в които откриваме доста интересни материали от Римската епоха. Очевидно са служили и за питейни заведения, тъй като има открито много керамика и монети. Сградата е от средата на втори век, когато Сердика получава статут на римски град“, каза още тя.", "date": "2017.08.25", "title": " Проектът за площад „Света Неделя“ ясен през септември\t\t\t"}
{"url": "https://trud.bg/%d0%b7%d0%b8%d0%b3%d0%bc%d0%b0%d1%80-%d0%b3%d0%b0%d0%b1%d1%80%d0%b8%d0%b5%d0%bb-%d1%82%d1%83%d1%80%d1%86%d0%b8%d1%8f-%d0%bd%d0%b8%d0%ba%d0%be%d0%b3%d0%b0-%d0%bd%d1%8f%d0%bc%d0%b0-%d0%b4%d0%b0-%d1%81/", "text": "Турция никога няма да стане член на Европейския съюз, докато се управлява от настоящия президент на страната: Реджеп Тайип Ердоган, заяви германският министър на външните работи Зигмар Габриел, пише вестник  . Той направи този коментар по време на интервю за вестник Bild. Вероятно това изявление още повече ще обтегне отношенията между двете държави членки на НАТО, след като Ердоган призова германските турци да бойкотират основните партии в Германия на парламентарните избори следващия месец. „Ясно е, че при това положение, Турция никога няма да стане член на ЕС“, заяви Габриел.  „Причината за това не е, че ние не ги искаме, а че турското правителство и Ердоган бързо се отдалечават от всичко, което Европа защитава“, допълни германският министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Зигмар Габриел: Турция никога няма да стане член на ЕС, докато Ердоган е на власт"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%b0%d1%82%d0%b0%d0%ba%d0%b0%d1%82%d0%b0-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0/", "text": "Имам Абделбаки ал Сати, който е предполагаемият организатор на терористичния акт в Барселона, е водел проповеди сред мюсюлманските младежи в австрийската столица, съобщава в. „Кронен Цайтунг“. Според изданието през есента на 2015 г. имамът редовно ръководил петъчната молитва сред младите мюсюлмани в една от джамиите във Виена, но тогава не будел подозрения. През 2016 г. Абделбаки ал Сати е забелязан на летище Швехат във Виена, откъдето се готвел да отлети заедно с група младежи до Мека. Много от спътниците му все още не са се върнали в Австрия. Австрийската полиция проверява дейността на имама в Австрия. На 17 август в центъра на Барселона шофьорът на микробуса направи умишлена атака срещу минувачите. След това каталунската полиция ликвидира петима терористи в Камбрилс. Те се опитаха да извършат терористична атака, подобна на тази, извършена в Барселона. Жертвите на терористичната атака станаха 15 души, отговорността за нападението пое от терористичната група „Ислямска държава“.  загина в нощта на 17 август, при взрив в къща в Алканар, където терористите са имали бърлога. Предполага се, че именно този имам е подготвил терористичния акт в Барселона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Организаторът на атаката в Барселона проповядвал в джамия във Виена"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b8-%d1%81%d1%8a%d0%b4%d1%8f%d1%82-%d0%bf%d0%b0%d1%86%d0%b8%d0%b5%d0%bd%d1%82%d0%b8-%d0%b1%d0%b5%d0%b7-%d0%b7%d0%b4%d1%80%d0%b0%d0%b2%d0%bd%d0%b8-%d0%be%d1%81/", "text": "Ръст на здравнонеосигурените, които искат целева помощ за лечение в болница. През първите 7 месеца на годината са постъпили около 4 хиляди молби, а похарчените пари са с 290 000 лева повече в сравнение със същия период на 2016 г., информира  . По данни на Националната агенция за приходите броят на неосигурените варира между 400 и 500 000 души. От Софийския районен съд казаха, че болници водят дела срещу неосигурени пациенти, които не са си платили лечението. През миналата година през спешното отделение на Националната кардиологична болница са преминали 15 000 пациенти. Неосигурените са били около 200. От началото на 2017 г. преминалите пациенти без осигуровки са около 90. „Без да са в спешно състояние, тъй като се знае, че ще бъдат прегледани, се обръщат към нас“, коментира д-р Ваня Савкова – завеждащ „Спешно отделение“, Национална кардиологична болница. Прегледът е за сметка на болницата. В случай че се наложи пациентът да остане за лечение, близките му се приканват да платят осигуровките или се търси помощ от социалните служби. Загубите на Националната кардиологична болница по тази линия са около 200 000 годишно. Здравното министерство поема финансирането за раждане, интензивно лечение и диспансерно наблюдение на неосигурените. Почти половината от предвидените за тази година над 6 милиона вече са похарчени, съобщиха от Здравната каса. Агенцията за социално подпомагане отпуска целева помощ за лечение в болница само на неосигурени, които отговарят на определени условия: да нямат доходи или собственост, която да може източник на доходи, да нямат спестявания, дялови участия, чиято обща стойност надхвърля 500 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Болници съдят пациенти без здравни осигуровки"}
{"url": "https://trud.bg/%d0%b1%d0%b5%d0%b0%d1%82%d0%b0-%d1%88%d0%b8%d0%b4%d0%bb%d0%be-%d0%bf%d0%be%d0%bb%d1%88%d0%b0-%d0%bc%d0%be%d0%b6%d0%b5-%d0%b4%d0%b0-%d0%b8%d1%81%d0%ba%d0%b0-%d0%bf%d0%b0%d1%80%d0%b8-%d0%be%d1%82/", "text": "Министър-председателят на Полша Беата Шидло заяви, че Полша има право да си иска репарациите от Германия за щетите, които немците са нанесли на републиката по време на Втората световна война, предаде  . От своя страна, Берлин подчерта, че въпросът за военните репарации на Варшава е закрит окончателно. Беата Шидло отбеляза, че репарациите са „напомняне за справедливостта и за това, какво принадлежи на Полша.“ „Ние говорим за справедливост. Полша казва, че репарациите трябва да бъдат изплатени. Ние сме жертва на Втората световна война. Ние сме жертви, чиито загуби не са възмездени по никакъв начин“, добави премиерът. Освен това, тя призова критиците на тази идея, „да четат история и да си спомнят какво се е случвало на територията на страната по време на Втората световна война“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Беата Шидло: Полша може да иска пари от Германия за Втората световна война"}
{"url": "https://trud.bg/%d0%bf%d0%be%d0%b6%d0%b0%d1%80%d1%8a%d1%82-%d0%bd%d0%b0%d0%b4-%d0%ba%d1%80%d0%b5%d1%81%d0%bd%d0%b5%d0%bd%d1%81%d0%ba%d0%be%d1%82%d0%be-%d0%b4%d0%b5%d1%84%d0%b8%d0%bb%d0%b5-%d0%bf%d0%b0%d0%ba-%d1%81/", "text": "Пожарът над Кресненското дефиле не се предава и огньове отново избухват в периметрите, които до обяд бяха локализирани. Затова кризиснияТ щаб умува отново да повика на помощ двата хеликоптера от авиобаза Крумово. Следобед се развихриха пламъци в района на село Ощава, пламна високо и над самото дефиле в района на Мечкул. Вятърът  разгаря отново огнищата и хората уплашени отново излязоха от домовете си в засегнатите райони-Ощава, Осиково и Стара Кресна. Вече два дни и една нощ 530 мъже –пожарникари, полиция, горски, доброволци от цялата страна не спират да гасят, да правят просеки, багери копаят. Битката е сериозна, но стихията не спира. Разгърната е на площ около 10 хиляди декара. Хората не помнят от над 50 години насам такова бедствие да е ставало в района. Пожарникарите и военните хвърлят огромни усилия да опазят домовете на хората, на помощ следобяд идва и жандармерията с високопроходима техника. Вътрешният министър Радев и главният секретар Маринов са на място от два дни и лично ръководят заедно с пожарникар № 1 в републиката главен комисар Николов кризисния щаб. По обяд хората бяха пуснати да видят домовете и стоката си, но следобед те сами отново излязоха, когато видяха,че отново се развихрят критични огнени точки.  Във вчерашния ден бяха евакуирани над 100 човека предимно възрастни хора, но днес евакуацията бе отменена. Ситуацията в района непрекъснато се променя заради вятъра и в уж затихнали огнища изненадващо отново припламват  огнени езици. 40 пожарни буквално хвърчат като линейки по билото на Кресненското дефиле. Животните също бягат и се спасяват. А местните хора  се отнасяха грижовно към тях и помагаха да се скрият. Те питаха защо нито един от „зелените“ и еко активисти не се появил на място, след като проглушиха ушите на хората колко са загрижени за Кресненското дефиле. Само прибират парите, коментираха жителите на Ощава. Все още разследването не е установило с категоричност кой е виновен за огромния унищожителен пожар, но хората говорят,че в района на Мечкул е имало овчар, който е хвърлял пиратки по овцете и вероятно той е предизвикал бедствието.", "date": "2017.08.25", "title": " Пожарът над Кресненското дефиле пак се развихря, вероятно отново ще идват на помощ хеликоптерите"}
{"url": "https://trud.bg/%d0%bf%d0%be%d0%bb%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%bd%d0%b0%d1%80%d0%b5%d1%87%d0%b5-%d0%bc%d0%b0%d0%ba%d1%80%d0%be%d0%bd-%d0%b0%d1%80%d0%be%d0%b3%d0%b0/", "text": "Полският премиер Беата Шидло нарече президентът на Франция Еманюел Макрон „арогантен и неопитен“ и заяви, че той няма право да се меси в делата на нейната държава. Размяната на реплики дойде, след като Варшава категорично отхвърли настояването на Макрон да преработи така наречената директива „командировани работници“ – противоречиво правило на ЕС, което да даде възможност на компаниите да изпращат временни работници от страни с ниски заплати в по-богати, без да плащат социални такси на местно равнище. По време на речта на Макрон в българския пристанищен град Варна,  , че „Днешната Полша не е държава, която може да показва пътя на Европа, тя е държава, която е решила да тръгне срещу интересите на Европа, в много области“, предаде  . „Европа е построена на основата на публични свободи, които Полша, в момента, отнема“, добави френският президент. „Страната се позиционира в периферията на Европа в бъдеще“, подчерта Макрон и каза, че Полша се е „самоизолирала“. Това не са първите подобни коментари на младия френски президент относно Полша. За последно той призова Варшава, да не третира ЕС като „супермаркет“. От своя страна, премиера на Полша Беата Шидло отвърна на удара и заяви: „Може би неговите арогантни коментари са резултат от липсата на политически опит, което е разбираемо за мен.“ „Очаквам, че той ще се реваншира за думите си и ще бъде по-сдържан в бъдеще“, заяви тя в интервю за новинарска интернет страница от Полша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Полският премиер нарече Макрон арогантен и неопитен"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d1%83%d0%bf%d0%be%d1%82%d1%80%d0%b5%d0%b1%d0%b0%d1%82%d0%b0-%d0%bd%d0%b0-%d0%bd%d0%b0%d1%80%d0%b3%d0%b8%d0%bb%d0%b5%d1%82%d0%b0/", "text": "Министерство на здравеопазването създава междуведомствена работна група, която трябва да разработи и предложи мерки за ограничаване употребата на наргилета и растителни изделия за пушене. Първата работна среща ще се проведе на 30 август с участието на представители на министерствата на икономиката, на вътрешните работи, на земеделието, храните и горите, на образованието и науката, както и на медицински специалисти и представители на местната власт, имащи отношение към проблема. Зам.-министърът на здравеопазването с ресор опазване на общественото здраве Светлана Йорданова, експерти от Националния център по обществено здраве и анализи и от МЗ вчера обсъдиха научни доказателства, свързани с  последиците за здравето на пушещите наргиле. Информацията ще бъде ползвана при разработването на мерките. След приключване дейността на работната група се очакват законодателни промени, които да регламентират контрол върху употребата на наргилета и растителни изделия за пушене. Към момента употребата на наргилета не е регламентирана в българското законодателство. Оказва се, че е мода непълнолетни да пушат наргилета по заведения. При разследването на убийството на 11-годишната Никол в Бургас от полицията съобщиха, че скандалът със заподозрения Иван бил къде да пушат наргиле.", "date": "2017.08.25", "title": " Ограничават употребата на наргилета\t\t\t"}
{"url": "https://trud.bg/%d1%81%d1%82%d0%be%d0%ba%d0%b8-%d0%bc%d0%b5%d0%bd%d1%82%d0%b5-%d0%b7%d0%b0-%d0%bd%d0%b0%d0%b4-180-000-%d0%bb%d0%b5%d0%b2%d0%b0-%d0%b8%d0%b7%d0%b7%d0%b5%d1%85%d0%b0-%d0%bf%d0%be%d0%bb%d0%b8%d1%86%d0%b0/", "text": "Стоки за над 180 000 лева иззе варненската „Икономическа полиция“ при спецакция на територията на “Златни пясъци“. Специализирана полицейска операция за установяване и документиране на престъпления против интелектуалната собственост е проведена вчера на територията на курортния комплекс, уточниха от МВР. Проверени са два търговски обекта, където са установени различни стоки  – дамски и мъжки чанти, портмонета и други аксесоари, на различни търговски марки, без необходимата документация за изрично съгласие от страна на притежателя на съответните марки. Иззетите стоки са обща стойност около 185 000 лева. По случаите са образувани две досъдебни производства. Уведомена е прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Стоки менте за над 180 000 лева иззеха полицаи в  “Златни пясъци“"}
{"url": "https://trud.bg/%d1%81%d1%82%d0%be%d1%8f%d0%bd-%d0%b7%d0%bb%d0%b0%d1%82%d0%bd%d0%b8%d1%8f-%d0%b1%d0%b8%d1%82-%d0%b8-%d0%bd%d0%b0%d1%80%d1%8a%d0%b3%d0%b0%d0%bd-6-%d0%bf%d1%8a%d1%82%d0%b8-%d1%81-%d0%bd%d0%be%d0%b6/", "text": "Разследваният за сутеньорство и педофилия Стоян Стоянов-Златния бе нападнат, пребит и наръган с нож на улицата пред дома му в столичния квартал “Банишора”. 70-годишният мъж е бил приет в “Пирогов” около 0,30 ч вчера с шест прободни рани по главата и тялото. Загубил е кръв, състоянието му е тежко, но лекарите смятат, че животът му вече е извън опасност. Златния носи прякора си, защото ходи накичен с 1,5 кг ланци, гривни и пръстени. Затова и основната версия на полицията е, че е причакан в засада от грабители, които да му задигнат съкровищата. До вчера следобед се уточняват дали някои от бижутата му  липсват, а и не стана известно дали пострадалия е бил разпитан. Другите версии са свързани със сводническия бизнес на Златния, като дори не се изключва да е бил нападнат за отмъщение от близки на някое момиче. Татуираната фигура на Стоян Златния се появи преди няколко години редом до тази на Митьо Пищова покрай организирането на съмнителни конкурси за красота. През септември 2011 г. родители на ученички от 13 до 17 години се оплакаха пред медиите, че Стоян Златния подмамва дъщерите им да проституират. Обещавал им модни дрехи, обувки, прически, както и от 50 до 500 лв. за секс. Той бе задържан и обвинен в сутеньорство, но от полицията не уточниха вчера дали е осъждан.", "date": "2017.08.25", "title": " Стоян Златния бит и наръган 6 пъти с нож\t\t\t"}
{"url": "https://trud.bg/%d1%8e%d0%b6%d0%bd%d0%b8%d1%8f%d1%82-%d1%84%d1%80%d0%be%d0%bd%d1%82-%d0%bd%d0%b0-%d0%bf%d0%be%d0%b6%d0%b0%d1%80%d0%b0-%d0%bd%d0%b0%d0%b4-%d0%ba%d1%80%d0%b5%d1%81%d0%bd%d0%b5%d0%bd%d1%81%d0%ba%d0%be/", "text": "Южният фронт на пожара над Кресненското дефиле остава критичен, но останалите три периметъра са локализирани, това заяви министърът на вътрешните работи Валентин Радев в 19 часа на втория ден от големия пожар в дефилето. Според него там са съсредоточени стотици хора, техника,  , но въпреки това трудно се гаси огъня. В събота ще се преценява дали ще ползва летателната техника според ситуацията. Една част от хората в село Ощава и Осиково са се върнали по домовете след като се отмени евакуацията, но други още се страхуват, тъй като виждат димящи огнища. Районът където е вилнял огъня прилича на лунен пейзаж и е черно-бял. Хората с мъка гледаха изпепелените гори и пепелта обгърнала китните им села до преди два дни. Над 10 хиляди декара гора и треви са изгорели до момента. Щетите възлизат на десетки милиона лева, коментираха горските. Все пак до момента няма жертви и ранени, няма и сериозно пострадали селища, имотите на хората бяха опазени, казаха пожарникарите. Изгоряха четири- пет къщи и няколко изоставени постройки и вили. Но повечето от постройките са каменни и могат да бъдат възстановени. Гасенето на големия пожар продължава. Над 530 души общо участват в потушаването на огнената стихия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Южният фронт на пожара над Кресненското дефиле остава критичен"}
{"url": "https://trud.bg/%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80%d0%b8%d1%82%d0%b5-%d0%bd%d0%b0-%d0%b2%d0%b2%d1%81-%d0%b3%d0%b0%d1%81%d1%8f%d1%82-%d0%ba%d1%80%d0%b8%d1%82%d0%b8%d1%87%d0%bd%d0%b0-%d1%82/", "text": "Двата хеликоптера от авиобаза Крумово отново влязоха в помощ, те бяха пренасочени следобяд да гасят в района над село Влахи, което е южния фронт на големия пожар над Кресненското дефиле. Там отново вятърът усложни обстановката. Една къща карабина изгоря от пламъците, но други три бяха спасени от огнеборците. Близо 140 тона вода са използвали вертолетите на военнослужещите за овладяване на пожара в Кресненското дефиле. Това съобщиха от пресцентъра на Министерство на отбраната. Военнослужещи от Сухопътните войски и Военновъздушните сили днес продължиха да помагат в овладяването на пожара в землищата на селата Мечкул и Ощава, община Симитли. Два вертолета Ми-17 от авиобаза Крумово от 7.00 часа сутринта изпълняват задачи за потушаването на пожара. Всеки от екипажите работи в продължение на 6 часа, като вертолетите се редуват в обливането на горските масиви и тревните площи с вода от въздуха. До 16.30 часа те са направили над 70 захода, а в района на пожара са изсипани близо 140 тона вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Хеликоптерите на ВВС гасят критична точка при село Влахи над дефилето"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%ba%d1%80%d0%b0%d0%b9-%d1%81%d0%be%d1%84%d0%b8%d1%8f-%d0%b7%d0%b0%d0%b4%d0%b8%d0%bc%d0%b5%d0%bd-%d0%b5-%d0%bf%d1%8a%d1%82%d1%8f%d1%82-%d0%bf/", "text": "Пожар е избухнал в района на село Антон на пътя Пирдоп-Клисура. Горят храсти и стърнища, съобщиха от МВР. Сигналът е подаден в 15:20 ч. Веднага изпратени екипи на пожарната служба и полиция. Участъкът на пътя е задимен. На място са пътни полицаи, които регулират движението. Шофьорите трябва да са с повишено внимание, предупреждават от МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Пожар гори край София, задимен е пътят Пирдоп-Клисура"}
{"url": "https://trud.bg/%d1%80%d0%b8%d0%bc%d1%81%d0%ba%d0%b0-%d0%b7%d0%bb%d0%b0%d1%82%d0%bd%d0%b0-%d0%b2%d0%b5%d1%80%d0%b8%d0%b6%d0%ba%d0%b0-%d0%be%d1%82-4-%d0%b2%d0%b5%d0%ba-%d1%81%d0%bb%d0%b5%d0%b4-%d1%85%d1%80%d0%b8%d1%81/", "text": "Римска златна верижка, тип истмион (плетка), на възраст повече от 16 века намериха в древния град Хераклея Синтика в местността Рупите. Откритието е на археолозите от екипа на доцент доктор Людмил Вагалински , които правят разкопки на античното селище. Верижката е датирана от 4 век след Христа. Изработката е изящна, а украшението тежи 49,28 грама. Първите посетители, видели златната верижка, са туристи от Швейцария и България, както и кметът на община Петрич – Димитър Бръчков. Най- новите открития ще бъдат експонирани в централната зала на Исторически музей – Петрич след края на археологическите проучвания през септември тази година АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Римска златна верижка от 4 век след Христа откриха археолози в Хераклея Синтика"}
{"url": "https://trud.bg/%d0%b1%d1%80%d0%b8%d0%b6%d0%b8%d1%82-%d0%bc%d0%b0%d0%ba%d1%80%d0%be%d0%bd-%d0%b2-%d0%b4%d0%b2%d0%be%d1%80%d0%b5%d1%86%d0%b0-%d0%b2-%d0%b1%d0%b0%d0%bb%d1%87%d0%b8%d0%ba-%d0%b7%d0%b0-%d0%bc%d0%b5%d0%bd/", "text": "„Никога не съм предполагала, че в България има такова райско кътче. За мен тук е раят” – това каза първата дама на Франция Брижит Макрон след обиколката в двореца в Балчик, която беше част от съпътстващата програма на визитата. Кортежът на Десислава Радева и Брижит Макрон пристигна малко преди обяд. Камерите на националните телевизии не бяха допуснати, но журналистите имаха право да снимат с непрофесионална техника, предаде  Съпругите на двамата президенти научиха любопитни факти за прочутата колекция от растения в Ботаническата градина. Френската първа дама остана очарована от видяното. Въпреки височайшата визита, комплексът беше отворен и за туристи. Двете дами получиха и подарък – картини от български автори. На обяд Радева и Макрон опитаха традиционни български ястия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Брижит Макрон в двореца в Балчик: За мен тук е раят"}
{"url": "https://trud.bg/%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%bf%d0%bb%d0%b0%d1%88%d0%b8%d0%bb-%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be-%d1%81%d0%b5-%d0%be%d1%82%d1%8a%d1%80%d0%b2%d0%b0-%d0%be/", "text": "Три наказателни дела, бавени с години, са били прекратени заради изтекла абсолютна давност. Те са за закана с убийство и подбудителство, измама и катастрофа. Това установи Инспекторатът към ВСС след проверка по 128 заявления на граждани. Най-дълго – 14 г., се точило дело за измама. Над 5 г. не е имало никакво разследване, а за година и половина е разпитан един свидетел. Съдбата на казуса остава същата и в съда – 5 заседания били насрочени извън срока. Подсъдим с 3 обвинения за закана с убийство и 3 за подбудителство не дочакал присъда над 7 г. Основното забавяне било в Софийския райнен съд. За 3 г. имало 14 заседания, но присъдата е отменена заради нарушения. Следва ново разглеждане в СРС, продължило над 1 г. Катастрофа с пострадал в Тутракан пък била разследвана близо 7 г. Делото е спирано 4 пъти заради единствения очевидец, който не бил открит. Проверката на казусите е направена в периода от 1 април до 30 юни.", "date": "2017.08.25", "title": " Подсъдим, плашил с убийство, се отърва от правосъдие"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%82%d0%b5-%d0%bc%d0%b8-17-%d0%b8%d0%b7%d0%bb%d1%8f%d1%85%d0%b0-140-%d1%82%d0%be%d0%bd%d0%b0-%d0%b2%d0%be%d0%b4%d0%b0-%d0%bd%d0%b0%d0%b4-%d0%bf%d0%be%d0%b6%d0%b0/", "text": "Военнослужещи от Сухопътните войски и Военновъздушните сили днес продължиха да помагат в овладяването на огнената стихия в землищата на селата Мечкул и Ощава, община Симитли. Два вертолета Ми-17 от авиобаза Крумово от 7.00 ч. сутринта изпълняват задачи за потушаването на пожара, съобщиха от МО. Всеки от екипажите работи в продължение на 6 часа като вертолетите се редуват в обливането на горските масиви и тревните площи с вода от въздуха. До 16.30 ч. те са направили над 70 захода, а в района на пожара са изсипани близо 140 тона вода. Екипажите на Ми-17 ще продължат своята работа до настъпването на вечерта. От 05.00 ч. тази сутрин и 85 военнослужещи от състава на Сухопътните войски помагат за овладяването на огнената стихия в Кресненското дефиле. Двата модула са от военни формирования 54 060 – Благоевград и 28 610 – София. Военнослужещите използват противопожарни автомобили, авторазливна станция и транспортна техника в борбата с огнената стихия. До късно тази вечер те ще оказват помощ на населението в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Военните Ми-17 изляха 140 тона вода над пожара в Кресненското дефиле"}
{"url": "https://trud.bg/%d1%82%d0%b0%d0%bb%d0%b0%d0%bd%d1%82%d0%b8-%d0%bc%d0%b5%d1%80%d1%8f%d1%82-%d1%81%d0%b8%d0%bb%d0%b8-%d0%b2-5-%d1%82%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bc/", "text": "За пета поредна година ще се проведе Международен детски футболен турнир „Купите на Община Благоевград“ . Стартът ще бъде поставен с парад на отборите на 28 август от 19:30 часа, съобщиха от общината. Футболистите ще тръгнат от сградата на Съдебна палата и ще стигнат до пл. „Македония“. В 20:00 часа официално ще бъде открито V юбилейно издание на Международния турнир. От 17:30 часа в същия ден в зала №5 в сградата на Община Благоевград ще се проведе техническата конференция, а в 18:00 часа ще започне встъпителната пресконференция. И тази година Благоевград ще посрещне футболистите от футболен клуб „Динамо Загреб“, които спечелиха финала през 2016 година за родените през 2004, заедно с „Цървена звезда“, които станаха финалисти за набор 2003. По новите правила, въведени миналата година, тазгодишният турнир ще се наблюдава от най- престижните футболни федерации – ФИФА и УЕФА. Първата футболна среща от тазгодишното издание ще бъде между отборите на ПФК „Левски“ – ОФК „Пирин“ в група набор 2003. Мачът ще започне в 08.30 часа на стадиона в с. Рилци 1 . След това на терена ще излязат отборите ФК „ Динамо Загреб“ – ФК „Тампа Брашов“, а тимовете на ФА “Дит“ – ФК „Цървена звезда“ ще стартират в 11:10 часа. На стадион с. Рилци 2 футболистите родени през 2004 година ще играят в срещите на ПФК „Левски“ – ОФК „Пирин“, ФК „ Динамо Загреб“ – ФК „Апоел“, ФА “Дид“ – ФК „Цървена Звезда“ със същите начални часове. На стадион „Христо Ботев“ през втория ден от турнира ще играят тимовете на ПФК „Славия“ – ФК „Войводина“- от 16:00 часа , ОФК „Пирин“ – ФК „Тампа Брашов“ с начало 17:20 часа и от 18:40 часа – ПФК „Левски“– ФК „Динамо Загреб“. На 30 август от 08:30 часа започват срещите на стадионите в село Рилци. На стадион Рилци 1 ще играят децата родени през 2003 година, а Рилци 2 –родените през 2004 година. Отборите, които ще се борят за финал ще бъдат ФК „Цървена звезда“ – ПФК „Славия“, ФК „Войводина“– ФА „Дит“ и ФК „Динамо Загреб“ – ОФК „Пирин“. На стадион Рилци 2 ще се играят срещите ФА “Дит“ – ПФК „Славия“, ФК „Тампа Брашов“ – ПФК „Левски“ , ФК „Войводина“ – ФК „Цървена звезда“. На стадион „Христо Ботев“ футболните битки ще започнат в 16:00 часа с отборите на ФК „Апоел“ – ПФК „Левски“ . След тях на терена ще излязат тимовете на ФА “Дит“ – ПФК „Славия“ и в 18:40 часа ФК „Войводина“- ФК „Цървена звезда“. В четвъртък от 09:00 часа започва елиминационната фаза, която ще определи финалистите, които ще се борят за трофея. Полуфиналите ще започнат от 16:00 часа. 1 септември ще започне с отборите на 7 и 8 място. В 10:30 часа турнирът ще продължи с отборите на 5 и 6 място. В 19:00 часа ще бъде финала за отборите на набор 2004 година на стадион „Христо Ботев“, а в 20:30 часа футболистите родени пред 2003 година ще мерят сили за първото място. Във 22:00 часа ще бъде награждаването на победителите и официалното закриване на турнира. Турнирът се организира от Община Благоевград, съвместно със ЗС на БФС. Той е за деца, родени през 2003 и 2004 година и с всяка изминала година, събитието става все по-мащабно и към него проявяват интерес все повече български и чужди отбори. Международният детски футболен турнир в Благоевград се провежда в памет на легендарния вратар на “Пирин” – Христо Христов – Бараката. Основната цел на Община Благоевград е турнирът да събере млади футболисти от различни краища на Европа, които да се състезават по най-високите европейски стандарти, като се насърчава честна игра, приятелство, култура и висок морал, които да допринесат за тяхното развитие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Таланти мерят сили в 5-тото издание на Международня детски футболен турнир"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d1%89%d0%b5-%d1%81%d0%bf%d0%b5%d1%81%d1%82%d0%b8-%d0%bd%d0%b0%d0%b4-11-%d0%bc%d0%bb%d0%bd-%d0%bb%d0%b2-%d1%81%d0%bb%d0%b5%d0%b4-%d0%bf%d1%80%d0%be/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Бизнесът ще спести над 1,1 млн. лв. след промени в данъчния кодекс"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%b8-%d0%b1%d0%be%d1%80%d0%b8%d1%81%d0%be%d0%b2/", "text": "Започна срещата между българския министър-председател Бойко Борисов и френския президент Еманюел Макрон. Двамата ще разговарят на четири очи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Започна срещата на Макрон и Борисов"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%85%d0%b2%d0%b0%d0%bd%d0%b0-%d0%bf%d0%b5%d1%82%d0%b8%d0%bc%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc/", "text": "Петима души са задържани за телефонни измами при специализирани полицейски операции в страната, координирани от Главната дирекция „Национална полиция“, съобщиха от МВР. На 20 август в Нова Загора бил заловен криминално проявеният А.К. /24 г./, след като успял да се вземе 1600 лева и златни накити. В хода на разследването станало ясно, че неговата роля била куриер. Действията около изясняването на случая са проведени съвместно с криминалисти от Сливен, Плевен и Стара Загора. При проведени допълнителни действия била установена негова съпричастност към още три телефонни измами – за 11 000 лева, извършена през месец март в Стара Загора, другите две са за общо 7 000 лева, осъществени през месец юни в Плевен. Други двама души, са задържани в Пазарджик. Действията по разследването стартирали след получена информация от ГДНП и под надзора на Районната прокуратура в Пазарджик. Мъжете също били ползвани като мулета, отнели 450 евро и 160 лева. Продължава работата по установяване на съпричастността им и към други измами. Служителите на ОДМВР-Смолян разкриха извършителите на две телефонни измами. Оперативните действия са предприети по сигнали, постъпили в полицията на 21 август – две възрастни жени били подведени по сценария „оказване на съдействие при провеждане на полицейска операция“. В резултат на незабавните действия, предприети от криминалистите, са задържани Б.И. /26 г./ от София и Л.М. /23 г./ от Елин Пелин. Работата по случая продължава под ръководството на Районната прокуратура -Смолян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Полицията хвана петима телефонни измамници в три града"}
{"url": "https://trud.bg/70-%d0%b3%d0%be%d0%b4%d0%b8%d1%88%d0%b5%d0%bd-%d0%b8%d0%b7%d0%b3%d0%be%d1%80%d1%8f-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%be%d0%bc%d0%b0-%d1%81%d0%b8-%d0%b2-%d1%81%d1%8a/", "text": "70-годишен мъж е загинал при пожар в дома си на улица „Кракра” 2 в град Съединение, като сигналът за пламъците е подаден на спешен телефон 112 в четвъртък в 13,32 часа. Пламъците били загасени бързо от екипите на два противопожарни автомобила, но огнеборците не успели да спасят живота на 70-годишния собственик на къщата, който починал в резултат на получените тежки изгаряния по всички части на тялото. Вследствие на пожара са унищожени 80 квадратни метра покривна конструкция и котел на твърдо гориво. „Сградата е спасена, но за съжаление има загинал човек. Причините за възникване на пожара са в процес на изясняване”, коментира инспектор Цвятко Дешев, говорител на Областно управление „Пожарна безопасност и защита на населението” в Пловдив. По случая е образувано досъдебно производство в РУ на МВР-Труд и разследващ полицай се занимава с установяване на причините за възникналия пожар с човешка жертва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " 70-годишен изгоря при пожар в дома си в Съединение"}
{"url": "https://trud.bg/%d0%b1%d0%bb%d0%b8%d0%b7%d0%be-3000-%d0%bb%d0%b8%d1%82%d1%80%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d1%81%d0%bf%d0%b8%d1%80%d1%82-%d0%b8-%d0%bd%d0%b0%d0%b4-400-%d0%bb%d0%b8/", "text": "Голямо количество /близо 3000 литра/ нелегален спирт е иззет от частен дом в гр. Бяла, Русенско, при извършена на на 23.08.2017г. съвместна проверка на служители от  отдел „Митническо разузнаване и разследване“ на Митница Русе и полицейски служители от районното управление в Бяла, съобщават от Агенция „Митници“. При проверката в имота  са открити 3 броя PVC танк-контейнера, всеки с вместимост 1000 литра. Съдовете са били пълни почти догоре с етилов алкохол. Направеното замерване установило, че става въпрос за спирт с концентрация 95% vol. Собствениците на имота не могли да покажат документи за произход и начислен акциз на стоката и тя е иззета.  Общото количество  алкохолен концентрат, измерен в трите контейнера,  е 2972 литра.  По случая ще бъде образувано  административнонаказателно производство. Двойният размер на дължимия акциз възлиза на 62115 лева. На същата дата, 23.08.2017г., екип на Митнически мобилни групи от Централно Митническо Управление е извършил проверка на частен имот в село Здравец, Варненска област. Задържани са 411 литра етилов алкохол с алкохолни градуси от 47 до 98 % vol, за които не са представени документи по смисъла Закона за акцизите и данъчните складове. Проверката е резултат от проведени оперативно-издирвателни действия и събрана информация за нерегламентирано производство и предлагане на алкохол в хотели и заведения в морските курорти. След излизане на резултатите от лабораторните експертизи,  ще бъде образувано административнонаказателно производство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Близо 3000 литра нелегален спирт и над 400 литра различен алкохол задържаха митничари"}
{"url": "https://trud.bg/%d0%bd%d0%b0%d0%b4-100-000-%d0%ba%d1%8a%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d1%81%d0%b0-%d0%b8%d0%b7%d0%b7%d0%b5/", "text": "Контрабандни цигари иззеха полицаи от Шесто РУ – Пловдив и Стамболийски. В хода на полицейска операция за противодействие на нелегалната търговия с акцизни стоки без бандерол, вчера, от адреси в Пловдив и село Устина, са иззети общо 93 340 къса цигари от различни марки без български бандерол и около 5 кг нарязан тютюн, съобщиха от МВР. С полицейска мярка за срок до 24 часа са задържани 41-годишна жена и 36-годишен мъж от Пловдив, криминално проявени и осъждани. Образувани са две бързи производства и предварителна проверка по чл. 234, ал. 1 от НК. Полицейска операция срещу съхранението и разпространението на акцизни стоки без бандерол е проведена вчера и от служители на сектор „Противодействие на икономическата престъпност“ в ОДМВР – София. В хода на действията, осъщественина територията на община Ботевград, бил проверен частен дом в село Скравена. Иззети са общо 13 200 къса цигари без бандерол от различни търговски марки, укрити на различни места в имота. Живеещият на адреса 46-годишен мъж е задържан с полицейска заповед за срок до 24 часа. По случая е образувано досъдебно производство под наблюдението на районната прокуратура в Ботевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Над 100 000 къса контрабандни цигари са иззети в Пловдив и София"}
{"url": "https://trud.bg/%d0%b2-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d1%81%d0%bf%d0%b8%d0%bf%d0%b0%d1%85%d0%b0-19-%d0%b3%d0%be%d0%b4%d0%b8%d1%88%d0%b5%d0%bd-%d1%82%d0%b5%d0%bb%d0%b5%d1%84%d0%be%d0%bd/", "text": "В деня, в който вътрешният министър Валентин Радев откриваше нова полицейска приемна в циганската махала „Лозница” в Асеновград, местните криминалисти от РУ на МВР разкриха и заловиха извършител на телефонна измама. Разследването й започнало седмица по-рано на 17 август (четвъртък), когато пред служителите на реда 86-годишна жена се оплакала, че е дала 1000 лв. на техен „колега”, който й се обадил по телефона и й поискал парите за съдействие на полицейска операция. В хода на извършените оперативно-издирвателни действия е установен извършителят, който се оказал 19-годишният асеновградчанин- Д.П. С полицейска заповед той е задържан за 24 часа, а работата по случая продължава разследващ полицай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " В Асеновград спипаха 19-годишен телефонен измамник, завлякъл 86-годишна с 1000 лв."}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%bc%d0%b5%d1%82%d0%b0%d0%bb%d0%bd%d0%b8/", "text": "Трима криминално проявени и осъждани мъже са задържани в четквъртък при опит за кражба на метални конструкции от завод в Асеновград. След получен сигнал служителите на РУ на МВР-Асеновград спипали на местопрестъплението 54-годишния Ю.Й. и 28-годишните С.А. и В.Ю., срещу които е образувано бързо производство. За случая е уведомена и Районна прокуратура-Асеновград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Арестуваха трима за кражба на метални конструкции от завод в Асеновград"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d0%bc%d0%b5-%d0%b2-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2/", "text": "Инвестициите в строителство и ремонти на детски градини и училища тази година са над 20.5 млн.лева. Тези инвестиции ще продължим, защото са много важни. Изграждаме 6 нови детски градини в районите „Люлин“, „Витоша“, Красна поляна“, „Младост“, „Красно село“. Това каза днес кметът на София Йорданка Фандъкова при проверка на изпълнението на детска градина 35 „Щастливо детство“ във втори микрорайон на „Люлин“ заедно с кмета на района Милко Младенов. Близо 8 млн. лева са инвестирани в район „Люлин“ в строителство и ремонти на детски градини и училища през последните години. Детска градина 35 е третата нова детска градина, изградена в“Люлин“. В нея ще има 10 групи – две яслени и осем градински. Извършва се ново строителство на сградата и се изпълняват мерки за енергийна ефективност. Ще се обнови двора и ще се изградят нови детски площадки. Очаква се строителните дейности да приключат в края на октомври. С въвеждането на мерките за енергийна ефективност при ремонтите се постига около 60% намаляване на разходите за отопление, посочи кметът на „Люлин“ Милко Младенов. Недостигът в градински групи в района е сведен почти до нула, инвестира се и за преодоляването му в яслените групи. Разкрихме изцяло нова ясла за 8 групи и сега разкриваме яслени групи, посочи кметът Фандъкова. До края на година се очаква да приключи строителството на 3 нови детски градини. Тези в кв.“Бояна“, район „Витоша“,в „Красна поляна“ и в „Люлин“. Планирани са нови детски градини в „Манастирски ливади“ и „Кръстова вада“, каза също Фандъкова. Тази година в София се извършват ремонти на сградите на 45 училища и детски градини, като повечето ще бъдат готови за първия учебен ден, 15 септември. Строителни дейности ще продължат в 16 сгради, като районите кметове заедно с директорите ще създадат нужната организация, за да не се пречи на учебния процес. Продължава разширението на сградата на Първа английска гимназия и 112 Основно училище в район „Оборище“.", "date": "2017.08.25", "title": " Фандъкова: Инвестираме в строителство и ремонти на детски градини и училища над 20.5 млн. лева\t\t\t"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%bf%d0%bb%d0%b0%d1%88%d0%b8-%d0%b4%d0%b0-%d0%b7%d0%b0%d1%81%d1%82%d1%80%d0%b5%d0%bb%d1%8f-%d1%81%d0%b8%d0%bd-%d0%b7%d0%b0%d1%89%d0%b8%d1%82%d0%b8%d0%bb-%d0%bc%d0%b0/", "text": "Мъж заплаши да застреля син, защитил майка си при спор. Случката се разиграла в четвъртък около 11, 30 часа на територията на бензиностанция в Горна Оряховица. Тогава възникнал словесен спор между 61-годишна жителка на града и И.Р., познат на потърпевшата. Синът на жената се намесил, за да защити майка си, при което И.Р. извадил пистолет и го  насочил към сина с думите: “Ей сега ще те убия”, след което се качил в автомобила си и напуснал територията на бензиностанцията. Полицията установила И.Р., който доброволно предал законно притежавания си пистолет „Глог”. В полицията в Горна Оряховица са образувани  бързи производства за хулиганство и закана за убийство, съобщават от пресцентъра на Областната дирекция на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Мъж заплаши да застреля син, защитил майка си при спор"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d0%b7%d0%b0-%d0%b8/", "text": "Повдигнаха обвинения на мъж и жена, които дръзнали да извършат измами. В периода от 26 юни до 6 юли тази година във Велико Търново А.М. на 31 години успял да заблуди жител на областния град, че ще му съдейства за работя в чужбина. С това му причинил имотна вреда в размер на 440 лева. А.М. е привлечен в качеството на обвиняем, наложена му е мярка за неотклонение “Подписка”. Г.П. на 26 години от Видинпък е привлечена като обвиняема по досъдебно производство на Областната дирекция на МВР във Велико Търново, за това, че в периода от 17 февруари до 4 август 2016 г. в старата столица, действайки при условията на продължавано престъпление, чрез използване на шестнадесет неистински договора за паричен заем на името на девет физически лица, получила без правно основание 5050 лева. На обвиняемата е наложена мярка за неотклонение “Подписка”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Повдигнаха обвинения на мъж и жена за измами"}
{"url": "https://trud.bg/%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bc%d0%b0%d0%ba%d1%80%d0%be%d0%bd-%d0%b7%d0%b0%d0%b2%d1%8a%d1%80%d1%88%d0%b8-%d1%81-%d1%80/", "text": "С разходка в двореца „Евксиноград“ завърши срещата между Премиера Бойко Борисов и френският президент Еманюел Макрон. Тя бе предавана на живо в профила на българския министър-председател във Фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Срещата на Борисов и Макрон завърши с разходка из Евксиноград (ВИДЕО, СНИМКИ)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%bf%d1%80%d0%b0%d0%b2%d0%b8%d0%bb%d0%b8-%d1%81%d0%bc%d0%b5-%d1%81%d0%b8-%d0%b4%d0%be%d0%bc%d0%b0%d1%88%d0%bd%d0%be%d1%82%d0%be-%d0%b4%d0%b0/", "text": "Направили сме си домашното да не сме в никакъв риск за еврозоната. Това каза министър-председателят Бойко Борисов по време на пресконференцията след срещата му с президента на Френската република Еманюел Макрон в двореца „Евксиноград“ във Варна. „Да благодарим и на Деси Радева, че пое ангажимента с първата дама, за да проведем тези пленарни разговори. Няколко детайла само ще спомена. Благодарих на президента Макрон за подкрепата към Договора между България и Македония. Хубавото на нашето приятелство е, че дори и критичните теми, които изискват по-сериозен дебат, можем да ги обсъждаме в една много приятелска и честна обстановка. Говорихме за Берлинския процес, кохезията, присъединяването на Западните Балкани. На мен много ми се иска, понеже ЕС е едно голямо цяло, да говорим за перспектива не само на думи“, заяви Борисов. По думите му президентът Макрон иска това, което е говорил в кампанията си да се случи във Франция. „Така и ние. Като казва перспектива за Балканите, трябва да можем да казваме как я виждаме във времето“, обясни премиерът. По думите му на второ място е изключително важно да има ясни критерии и всяка страна в ЕС да се стреми да ги спазва, тъй като се наблюдава все повече говорене за Европа на две скорости и дори открита конфронтация по теми между държави членки на ЕС. „В България сме се постарали и всеки един от тях сме спазили. Критериите за Шенген – ЕК казва, че са спазени, Европейският парламент също. Искрено се надяваме, че с този нов Шенген в следващите 2-3 месеца да го направим и в следващите 2-3 години България да си заеме мястото. Благодаря за подкрепата за чакалнята на еврозоната“, добави премиерът. Той подчерта, че България и тук е издържала всички стрес-тестове. „Бюджетът ни е в излишък, в първата тройка сме по нисък външен дълг. Стабилен фискален реве, валутен борд и огромен резерв в Българската централна банка. Направили сме си домашното да не сме в никакъв риск за еврозоната. Твоята подкрепа ще ни е добре дошла“, каза още Бойко Борисов. Убеден съм, че с разум, толерантоност и разбиране ще постигнем по добър и обединен ЕС. В сферата на отбраната това може да стане. Изключително благодарих за подкрепата за европейския хазов хъб „Балкан“. Имаме редкия шанс с президента Радев и президента Макрон в следващите месеци да направим взаимноизгодни политики, каза министър-председателят. „В публичното пространството се обединяват двете теми – за Директивата за командированите работници и тази за транспортните работници. Тук говорим само за командировани работници. От транспортната схема има много детайли, които трябва да изчистим, защото не е едно и също превозвач от България или Румъния и да се върне до фирмата-майка и пак да замине, както превозвач от Белгия или Холандия, или други близки държави. Аз съм убеден, че ще намерим инструмент да се направят такива изключения и такива правила, че това да се отчете. Обръщам се към българските граждани – това, което попита президентът Макрон е трябва ли едни да работя в Европа, да живеят при скотски условия, с по-ниско заплащане, отколкото съответните работници във Франция, Германия и други държави? Отговорът е не. Само че трябва да се върнем една стъпка назад – да намерим как да направи така, че по-изостаналите държави, които са били в бившия соцлагер по-бързо да повишим доходите и нивото на живот в нашите страни, за да не се налага тази миграция? И затова паралелно с тези разговори вървят разговорите за кохезионната политика, за повишаване на стандарта на живот, за да се махне предпоставката за това“, заяви Борисов. „За командированите работници – всички са наясно, че има проблем. Слага се на масата и се решава до края на годината. И Полша и Унгария и Франция, всички са важни в ЕС. Пак ще го говорим това“, обясни премиерът. Въпроса с превозвачите коментира и президента Макрон „това няма нищо общо с директивата за командироването на работници“, каза той. „Полша и Унгария са не само наши приятели, те са важна част от ЕС. Пагубно е държави от Общността да минават в открита конфронтация“, коментира още Борисов. „Мисля, че след двадесетина дни премиерът на Полша ще бъде в България и ще има е възможност да говорим по много теми. На нас ни предстои председателство след няколко месеца и тази тема трябва да я финализираме. Безспорно е, че има проблем в тази сфера. Президентът Макрон каза къде е проблемът“, заяви Борисов. Правилната тактика е да слушаме всички страни и този проблем да бъде оправен. Най-голямата демокрация и сила е ЕС. Затова този проблем ще се разглежда и ще се намери решение. Никой не вярваше, че финансовата криза ще намери решение- е намери. Никой не вярваше, че ще се справим с миграционния натиск – справихме се, заяви премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Борисов: Направили сме си домашното да не сме в никакъв риск за еврозоната"}
{"url": "https://trud.bg/%d1%80%d1%83%d0%bc%d1%8a%d0%bd%d0%b5%d1%86-%d1%81%d1%8a%d1%81%d0%b8%d0%bf%d0%b0%d0%bb-%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d1%80%d0%b5%d0%b4-%d0%ba%d0%bc%d0%b5%d1%82%d1%81%d1%82%d0%b2/", "text": "23-годишен румънец се оказа хулиганът, съсипал в четвъртък изложба пред сградата на кметството във Велико Търново. По обяд на 24 август е подаден сигнал, че мъж блъска и чупи кошовете за отпадъци на ул. „Васил Левски” пред общинската администрация в старата столица. На място е задържан Г.Д. от северната ни съседка. Установено е, че мъжът е свалил осемнадесет винилови пана, собственост на неправителствена организация, и е обърнал кош за смет. Г.Д. дори налетял с юмруци и върху полицай. Злосторникът е задържан за срок до 24 часа. За непристойните действия, грубо нарушаващи обществения ред и изразяващи явно неуважение към обществото, в полицейското управление във Велико Търново е започнато бързо производство за престъпление по чл.325, ал.1 от Наказателния кодекс, който предвижда лишаване от свобода до две години или пробация, както и обществено порицание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Румънец съсипал изложба пред кметството в Търново"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-5/", "text": "Окръжна прокуратура-Хасково привлече като обвиняеми и задържа четиримата турски граждани, който влязоха в сблъсък с полицейски служители при ГПУ – Свиленград вчера. В четвъртък четирима турски граждани опитаха да осуетят полицейска проверка на ГКПП „Капитан Андреево“. При опит за бъдат задържани, те оказаха съпротива на граничните полицаи. Като обвиняеми са привлечени: Абидин Й., на 46 г.,турски гражданин, за това, че е причинил средна телесна повреда изразяваща се в счупване на десния крак на полицейски орган – старши полицай при ГПУ – Свиленград при изпълнение на службата му – престъпление по чл. 131 ал.2 т.2 от Наказателния кодекс. Тугба Т. на 26 г. турска гражданка, за това, че е причинила лека телесна повреда, изразяваща се в охлузване на корема и оток с кръвонасядане на дясната ръка на полицейски орган – старши полицай при ГПУ – Свиленград при изпълнение на службата му – престъпление по чл. 131 ал.2 т.4 от Наказателния кодекс. Перихан Й. на 44 г. турска гражданка, за това, че е причинила лека телесна повреда, изразяваща се в охлузване на корема и оток с кръвонасядане на дясната ръка на полицейски орган – старши полицай при ГПУ – Свиленград при изпълнение на службата му – престъпление по чл. 131 ал.2 т.4 от Наказателния кодекс. Шермин Й. на 26 г. турска гражданка, за това, че е причинила лека телесна повреда, изразяваща се в разкъсно-контузна рана на носа на полицейски орган – старши полицай при ГПУ – Свиленград при изпълнение на службата му – престъпление по чл. 131 ал.2 т.3 от Наказателния кодекс. С постановления на Окръжна прокуратура – Хасково четиримата обвиняеми са били задържани за срок от 72 часа. Разследването по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Прокуратурата повдигна обвинения на турците, които се биха с полицаи на „Капитан Андреево“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b8%d0%b7%d1%80%d0%b0%d0%b5%d0%bb%d0%b5%d1%86-%d1%81-%d0%b4%d1%80%d0%be%d0%b3%d0%b0-%d0%ba%d1%80%d0%b0%d0%b9-%d1%8f%d0%b7%d0%be%d0%b2%d0%b8/", "text": "Законно пребиваващ у нас гражданин на Израел е задържан в четвъртък сутринта в района на язовир „Голям Беглик” в Родопите от полицаи от РУ на МВР-Пещера, които спрели за проверка лекия автомобил „Субару” на евреина. При проверка на колата служителите на реда открили в няколко малки опаковки суха листна маса и съцветия, стъклена опаковка и блистер с таблетки, които се продават на специален режим. В четвъртък след обяд полицейски автопатрул засякъл на пътя Пещера – Батак 19-годишния асеновградчанин К.К., у когото униформените открили полиетиленов плик с 8 грама марихуана. Спрямо двамата мъже са образувани бързи производства в РУ на МВР-Пещер АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Задържаха израелец с дрога край язовир „Голям Беглик” в Родопите"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%bf%d0%be-%d0%bc%d0%b5%d1%80%d1%86%d0%b5%d0%b4%d0%b5%d1%81%d0%b0-%d0%bd%d0%b0-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b2-%d0%b0%d0%b9/", "text": "Неизвестни са стреляли по колата на 52 годишният айтоски бизнесмен Христомир Колев. Колев притежава четири хранителни магазина в града, свързани във веригата му- „Кокала“.  Луксозното возило било паркирано пред дома му, на ул. „Бузлуджа“ 3, в нощта срещу петък. На първия етаж на къщата, където семейството живее се намира и един от магазините. В 9. 00 часа вчера /петък/ Колев излязъл от дома си и тръгвал по бизнес дела, когато видял, че по предното стъкло на лекия му автомобил  „Мерцедес S” има дупки от куршуми. Бизнесменът веднага се обадил в полицията. При извършения щателен оглед е установено, че по паркирания автомобил е стреляно вероятно с пистолет, като в предната част на „Мерцедес”-а има три отвора, потвърдиха от ОД на МВР в Бургас. Случаят се разследва. Версиите са няколко- недоволни работници, които получили по- малко от очакваното възнаграждение, сплашване или личен мотив. Според източници от разследването, по мозилото е стреляно от тротоара, а стрелецът бил аматьор. „Чухме пукот около 04. 30 часа, но нищо не сме видели“, обясниха съседи. Христомир Колев е брат на шампиона по мотокрос Диян Колев- Кокала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Стрелба по мерцедеса на бизнесмен в Айтос"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc-%d0%b2%d0%be%d0%bb%d1%8f%d1%82%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a/", "text": "Ще подкрепя волята на Бойко Борисов България да бъде приета в приемната на еврозоната. Това каза президентът на Франция Еманюел Макрон на съвместна пресконференция с премиера Бойко Борисов след срещата им в Евксиноград. „Много благодаря, скъпи Бойко. Искам да кажа, че ако съм тук днес, то е защото не само че Бойко Борисов бе първият европейски лидер, който приех във Франция, но също така защото той е мой приятел. Благодаря му за поканата, която отправи към мен. Имал съм вече възможност да преценя в каква голяма степен той се ангажира с пълното участие на България в ЕС и с решенията, които ще се вземат. В двустранен план говорихме по много теми, свързани с образованието, преподаването на френски език, сътрудничеството ни в промишлеността, отбраната, сигурността. Искам да заявя споделената ни воля за осъществяването на партньорства в рамките на споразуменията, които ще бъдат подписани, така че да се създадат много работни места“, каза Макрон. „По европейските теми, волята на България и на министър-председателя е България да бъде пълноправен член на ЕС. Такава е и волята на Франция. Първата последица е, че до края на октомври ще постигнем споразумение относно реформата за командированите работници. Министър-председателят ми каза колко му е било трудно да намери работници за обществения транспорт в България“, допълни той. Според него командироването на работници освен, че не е добро за европейския проект, не е добро и за работниците. „Постигаме волята да се ограничим във времето и за една и съща страна, за една и съща работа да се получава една и съща заплата. Когато имаме френски работодатели, които наемат българските работници и им заплащат по български цени във Франция – не, не съм съгласен“, допълни Макрон. „Второто споразумение е свързано с превръщането на България в пълноправен партньор. Ще подкрепя волята на Бойко Борисов България да бъде приета в приемната на еврозоната.  Трябва да сложим край на границата между Изтока и Запада, а България да се бори за по-силна интеграция в икономиката и финансите“, каза още Еманюел Макрон. Пресконференцията освен от телевизии се предава и на фейсбукстените на Борисов и Макрон. Очаквайте подробности", "date": "2017.08.25", "title": " Макрон: Подкрепям волята на Борисов България да бъде приета в еврозоната"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bd%d0%be%d0%b2%d0%b8-%d0%bf%d0%be%d0%b7%d0%b8%d1%86%d0%b8%d0%b8-%d0%b7%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d1%81%d1%8a%d0%b4%d0%b8%d0%b8-%d0%b8/", "text": "В Турция са създадени десетки хиляди нови полицейски, съдийски и прокурорски постове съгласно указ, публикуван в петък като част от извънредното положение, предава Anadolu Agency. Близо 32 хил. нови работни места за полицейски служители са създадени за централната и периферна организация на турската полиция, става ясно от документа. Освен това са създадени четири хиляди нови места за съдии и прокурори, и две хиляди нови места за периферните организации на Министерството на правосъдието. Съгласно указа, Националната разузнавателна организация (МИТ) ще докладва на президента, а не на министър-председателя, както бе досега. Държавният глава ще стане ръководител и на Координационния съвет на разузнаването. Турция е в процес на трансформация в президентска република, след като гражданите й одобриха промяната в референдум, проведен на 16 април тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Хиляди нови позиции за полицаи, съдии и прокурори в Турция"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b5-%d0%bf%d1%80%d0%b5%d0%b4%d0%b0%d0%bb%d0%b0-65-%d1%85%d0%b8%d0%bb-%d0%bb%d0%b5%d0%b2%d0%b0-%d0%bd%d0%b0-%d1%82/", "text": "74-годишна жена от Кюстендил вчера е станала жертва на телефонна измама, съобщиха от МВР. Тя е дала голяма сума пари – около 65 000 лв. по схемата за оказване на съдействие на полицията. Всички налични пари опаковала и ги оставила закачени в торбичка на входната врата на къщата си. Когато торбичката с парите била отнесена от неизвестен човек, се породили съмненията й, че е измамена. По случая е започнато досъдебно производство в Районно управление „Полиция” – Кюстендил, уведомен е дежурен прокурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Възрастна жена е предала 65 хил. лева на телефонни измамници"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%b8-%d0%b5%d0%b4%d0%b8%d0%bd-%d0%bf%d0%b8%d1%8f%d0%bd-%d0%bf/", "text": "Двама дрогирани и един пиян са задържани по пътищата в Пловдивско през последното денонощие, съобщиха от Областна дирекция на МВР. Около 23.25 часа в четвъртък на бул. “Христо Ботев” в града под тепетата за проверка бил спрян лек автомобил “Ровър”, управляван от 27-годишния Г.А. Тестът с апарат за употреба на наркотици показал, че е под въздействието на амфетамин и канабис. Няколко часа по-рано в Карлово дрогиран зад волана на лек автомобил „Нисан” пък е спипан 27-годишният С.К. от село Ведраре. В четвъртък след обяд в Асеновград служителите на реда пък задържаха 32-годишния местен жител Р.З., който управлявал мощен мотоциклет с 1.2 промила алкохол. Срещу тримата са образувани бързи производства. В четвъртък по пътищата в Пловдивска област са станали 25 произшествия с материални щети. Регистрирани са 2 катастрофи с трима загинали в Пловдив между 6 и 6.20 часа сутринта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Заловиха двама дрогирани и един пиян по пътищата в Пловдивско"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d1%82%d1%80%d0%b8%d0%b4%d0%bd%d0%b5%d0%b2%d0%b5%d0%bd-%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d0%b5%d0%bb%d0%b5%d0%bd%d1%81/", "text": "Общинското ръководство на Елена подготвя традиционния празник на еленския бут на Димитровден, който тази година ще е 3 дни. За шестото му поредно издание организаторите „заковаха“ датата -28 октомври. В съботния ден ще е кулминацията, но празникът започва още от петък, та чак до неделя, тъй като трябва да се опита от всичко що е останало от прасето. Три дни ще има за всекиго и от всичко по нещичко. Пъстър, весел, с много изненади и кулинарни изкушения, състезания и фолклорни изяви очаква своите гости Празникът на еленския бут. Неговите организатори – община Елена и Местен съвет по туризъм с партньорството на Ротари клуба в града канят мало и голямо отблизо и далеч да вкусят не само от уникалния деликатес, но и да се докоснат до традициите на балканджиите, които поддържат живо чувството им за произход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Подготвят тридневен празник на еленския бут"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d1%8a%d1%81%d1%82%d0%b5%d0%b2%d0%b0-%d0%bc%d0%b7%d1%85%d0%b3-%d1%89%d0%b5-%d0%bf%d1%80%d0%b5%d0%b4%d0%bb%d0%be%d0%b6/", "text": "Министерство на земеделието, храните и горите работи по изготвянето на законодателни промени по казусите със земеделски земи. Те ще бъдат публикувани за обществено обсъждане, а след това внесени в Парламента. Това заяви заместник –министърът на земеделието, храните и горите Вергиния Кръстева, която заедно с омбудсмана Мая Манолова се срещна със земеделци – производители и собственици на земя от Община Вълчедръм, съобщиха от МЗХГ. Целта на посещението е порочна схема, в която терени в региона са отдадени едновременно на четири фирми, чиито управители и съдружници сключват помежду си договори, без да са собственици на имотите. Вергиния Кръстева припомни, че още след първите получени сигнали за опит за измама, министър Румен Порожанов е издал указания до всички областни и общински служби по земеделие. Тя обясни, че служителите проследяват правото на наемодателя или арендодателя да сключи този договор, като се търси връзка със собственика. При липса на такава следва служителите да изискат от лицето, което внася договора необходимите допълнителни документи, доказващи връзката на собственика и наемодателя, който има или няма право да сключи този договор. При установени нередности, всички случаи се предават на районната прокуратура. „В постоянен контакт сме с нашите служители и гарантирам, че към момента няма регистрирани договори, за които не е доказана връзката със собственика“, каза заместник-министърът. Омбусманът на Републиката Мая Манолова подчерта бързата реакция на Министерството на земеделието, храните и горите по казуса. По думите й след издадена от министър Порожанов заповед общинските служби по земеделие са преустановили регистриране на подобни договори за наем. На срещата присъстваха и областният управител на Монтана Росен Белчев, кметът на Община Вълчедръм Иван Барзин и директорът на Службата по вписвания във Враца. По-рано през деня, заместник-министър Кръстева проведе среща с всички директори на областните служби „Земеделие“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Зам.-министър Кръстева: МЗХГ ще предложи законодателни промени по казусите със земеделски земи"}
{"url": "https://trud.bg/%d0%bf%d0%b0%d0%bb%d1%8f%d1%82-%d0%bc%d0%be%d0%bb-%d0%bc%d0%b0%d1%80%d0%ba%d0%be%d0%b2%d0%be-%d1%82%d0%b5%d0%bf%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d1%83%d1%87%d0%b5%d0%b1/", "text": "Пожаро-тактическо учение ще се проведе на 28 август (понеделник) в Мол Марково Тепе в Пловдив, като целта на симулацията на палежа е да се проиграят плановете за евакуация със служителите и клиентите. В учението от 13.15 до 14 часа ще вземат участие районните служби „Пожарна безопасност и защита на населението“ и огнеборците от сектор „Специализирани оперативни дейности” в Пловдив. Огнеборците ще отработват тактически схеми за евакуация и гасене на възникнал пожар в търговския обект. Предвидени са действия за подаване на сигнал на тел. 112 за възникнал пожар, което ще наложи провеждането на цялостна евакуация на персонала и гражданите, пребиваващи на територията на мола. Занятието цели да провери подготовката на персонала и служителите на търговско-развлекателния център и техните адекватни реакции и действия при възникване на пожар, аварии, терористичен акт или други извънредни ситуации. При подаване на звуков сигнал посетителите на мола следва да напуснат незабавно търговския център с изключение на тези в кино „Арена”, където прожекциите няма да бъдат прекъсвани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Палят Мол Марково Тепе в Пловдив с учебна цел в понеделник"}
{"url": "https://trud.bg/%d1%81%d0%b5%d0%b2%d0%b4%d0%b0%d0%bb%d0%b8%d0%bd%d0%b0-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%b8%d0%b7%d0%bf%d1%8a%d0%bb%d0%bd%d0%b8%d1%82/", "text": "Г-жа Севдалина Василева е новият Изпълнителен директор и член на Управителния съвет на Fibank (Първа инвестиционна банка). Г-жа Василева ще наследи г-н Васил Христов като Главен директор ритейл (CRBO).  Професионалният опит на г-жа Севдалина Василева в банковата сфера започва през 2007 г. в Пощенска банка като Директор направление Потребителско кредитиране. От 2010 г. до 2016 г. е Управител с ресор Ритейл банкиране в Alpha Bank. През 2017 г. г-жа Василева се присъедини към Fibank като директор „Стратегическо планиране и развитие“. Г-жа Василева е магистър бизнес администрация със специалност „Управленски информационни системи“ от Стопанския факултет на Софийския университет. През 1996 г. специализира маркетинг и мениджмънт в Lund University, Швеция.", "date": "2017.08.25", "title": " Севдалина Василева е новият изпълнителен директор на Fibank"}
{"url": "https://trud.bg/%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5%d0%bd-%d1%82%d1%8e%d1%82%d1%8e%d0%bd-%d0%b8-%d0%b1%d0%bb%d0%b8%d0%b7%d0%be-100-000-%d1%86%d0%b8%d0%b3%d0%b0%d1%80%d0%b8-%d0%b1%d0%b5/", "text": "Общо 93 340 къса контрабандни цигари от различни марки и около 5 кг нарязан тютюн разкриха и иззеха полицаите от Шесто РУ на МВР-Пловдив и РУ- Стамболийски от адреси в ромския квартал „Столипиново” и село Устина в хода на операция за противодействие на нелегалната търговия с акцизни стоки без бандерол, проведена в четвъртък. В ареста за 24 часа са задържани 41-годишна жена и 36-годишен мъж от Пловдив, криминално проявени и осъждани. Образувани са две бързи производства и предварителна проверка по чл.234, ал.1 от Наказателния кодекс. През последното денонощие на територията на Областна дирекция на МВР – Пловдив са регистрирани 15 криминални престъпления – 5 кражби и 10 други. Разкрити са 14 престъпления.", "date": "2017.08.25", "title": " Контрабанден тютюн и близо 100 000 цигари без бандерол иззеха полицаите при акции в Пловдив и Устина"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d1%82%d1%80%d0%b5%d1%81%d0%b0%d0%b2%d0%b0%d1%89%d0%b0%d1%82%d0%b0-%d0%b3%d0%bb%d0%b5%d0%b4%d0%ba%d0%b0-%d0%be%d1%82-%d0%b8%d0%b7%d0%bf%d0%b5%d0%bf%d0%b5/", "text": "Потресаваща картина се разкрива пред очите след опустошителния пожар в землището на село Ощава над Кресненското дефиле, които горя близо денонощие и половина. 36 часа над 530 пожарникари, горски, полицаи и доброволци водят битка със стихията. Пожарът се е разпрострял на фронт от 7 километра и до момента е обхванал над 7-8 хиляди дка треви и гора. „Добрата новина е, че огънят вече е локализиран, а евакуираните хора от селата Ощава и Сенокос се връщат поетапно в домовете си“,  министърът на вътрешните работи Валентин Радев. След стихията край Ощава гледката е шокираща, къщите са здрави, но всичко е потънало в кал и мърсотия. Край горския път се вижда изгорялата кола е на дядо Йоско, който се е опитал да бяга от огъня, но докато обръщал, за да потегли в обратна посока автомобилът му е заседнал и изгорял, а той се спасил с бягство. Историята на възрастния мъж трогна всички. Рано сутринта в четвъртък преди огъня да обхване селото, починала съпругата му. Той дори не успял да се приготви за погребението, тъй като от цяло село само неговият дом е изгорял, автомобилът му също е погълнат от пламъците, както и домашните животни. Това е и единствената опожарена обитаема къща, останалите са спасени. Хората разказаха, че не са спали и яли от дни наред от страх да не изгорят имотите им. Вятърът непрекъснато се доближавал до къщите им, буквално дуварите им са опърлени. Те благодариха и черпеха с плодове служителите, които спасиха имотите им. Щетите са за десетки милиони, на практика до момента е изгоряло толкова гора,колкото е територията на едно цяло горско стопанство. За възстановяването само на един декар са нужди 1000 лева и години растеж на дървата. Но все още не е направена подробна разценка на щетите и разходите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Вижте потресаващата гледка от изпепелените земи край Ощава (СНИМКИ)"}
{"url": "https://trud.bg/%d0%ba%d0%b0%d0%bc%d1%8a%d0%ba%d1%8a%d1%82-%d0%b2-%d0%b6%d0%bb%d1%8a%d1%87%d0%ba%d0%b0%d1%82%d0%b0-%d0%bc%d0%be%d0%b6%d0%b5-%d0%b4%d0%b0-%d0%b4%d0%be%d0%b2%d0%b5%d0%b4%d0%b5-%d0%b4%d0%be-%d0%bf%d0%b5/", "text": "При наличие на камъни в жлъчката операцията е задължителна, тъй като това може да доведе до перфорация на мехура или карцином, твърди известният пловдивски хирург д-р Таньо Славчев. „Камъните могат да причинят запушване на жлъчните пътища с тежки усложнения, налагащи спешна оперативна интервенция. По-големите камъни понякога запушват изхода на жлъчния мехур, жлъчният сок в него се задържа и може да доведе до гангрена на мехура, перфорация и билиоперитонит, чийто изход в много висок процент е летален“, допълва специалистът. Според него друг риск е развитие на карцином на жлъчния мехур и не на последно място – риск от механично разкъсване на стената на жлъчния мехур, стената на дванадесетопръстника и попадане в чревния лумен, което води до запушване на тънките черва, налагащо спешна и високорискова операция. Дългогодишният хирург д-р Таньо Славчев съветва своите пациенти в случаите да изберат лапароскопските операции, които имат значителни здравни предимства пред класическата отворена хирургия в случаите, в които са медицински препоръчителни. При лапароскопска операция до жлъчния мехур се достига през три разреза с размер под 1 сантиметър. Най-често пациентите могат да бъдат раздвижени до 2 часа след операцията, като болките и дискомфортът при ставането са незначителни. Болничният престой е до 3 дни, а работоспособността се възстановява в рамките на една седмица. В Пловдив има клиники, които разполагат със съвременно оборудване за лапароскопско лечение на жлъчнокаменна болест във всичките разновидности, и една от тях е тази, в която самият д-р Славчев работи. Две независими изследвания, проведени в САЩ през 2010 и 2015 г., също показват, че лапароскопските операции на жлъчен мехур водят до по-малко следоперативни усложнения и имат по-ниска социална цена от отворените операции. Изследователите установяват, че освен по-кратък болничен престой, по-бързо възстановяване и по-добри естетични резултати, безкръвната намеса носи и 10 пъти по-малко рискове от последващи следоперативни усложнения. Друго проучване пък показва, че въпреки по-високата цена за реализацията си, лапароскопската хирургия на жлъчка излиза с близо 1/4 по-евтино на обществото от отворената хирургия. Причината за това са именно изброените по-горе предимства – пациентите престояват в болница много по-кратко, връщат се на работа по-бързо и значително по-рядко развиват усложнения. „При нас пациентът доплаща единствено индивидуалния хирургически набор, необходим за безкръвната операция, тъй като клиниката ни извършва тези процедури по договор с НЗОК”, твърди д-р Таньо Славчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Камъкът в жлъчката може да доведе до перфорация или карцином\t\t\t"}
{"url": "https://trud.bg/%d1%81%d1%8a%d0%bf%d1%80%d1%83%d0%b7%d0%b8%d1%82%d0%b5-%d0%be%d1%82-%d0%b1%d0%be%d0%b3%d0%b4%d0%b0%d0%bd%d1%87%d0%be%d0%b2%d1%86%d0%b8-%d1%83%d0%b1%d0%b8%d1%82%d0%b8-%d1%81-%d0%ba%d1%8a%d1%81%d0%be/", "text": "Съпрузите  са били застреляни с късоцевно оръжие и след това дома им е бил подпален. Това стана ясно на пресконференция в петък с участието на говорителят на Окръжната прокуратура в Габрово Людмила Рачева, наблюдаващият прокурор Стоян Петков и директорът на Областната дирекция на МВР в града комисар Борислав Бончев. Те съобщиха, че първоначално разследващите са работили по няколко различни версии за зверството над семейството. Предполагало се, че покушението е извършено с цел грабеж, че е убийство, проверявано е предположението за самоубийство, както и саморазправа с цел отмъщение заради стар конфликт с трети лица. „Извършени бяха редица мероприятия по всяка една от хипотезите. При огледите бе установено, че златните накити и парите в дома на семейството са непокътнати и така отпадна версията за грабеж. Не е открито оръжие и затова бе отхвърлено и предположението за самоубийство“, обясниха разследващите. Междувременно станало ясно , че между Илия и съседът му Веселин И. е имало стара вражда. Криминалистите установили, че оръжието, с което са убити съпрузите не е дългоцевно. „Разкриването на злодеянието е трудно заради предизвикания пожар в дома на Илия и Еленка, тъй като огънят е унищожил голяма част от уликите“, казаха ще прокурорите. Така за тежкото престъпление са арестувани двама мъже.На 11 август е образувано досъдебно производство срещу неизвестен извършител. Разследването се осъществява под наблюдението на Окръжна прокуратура-Габрово. Според резултата от извършената аутопсия на двата трупа, съпрузите са били застреляни в сърдечната област. Съдебно медицинската експертиза е установила, че смъртта е настъпила в резултат на огнестрелните рани, а не при пожара. На 24 август Лъчезар П. е арестуван и обвинен за това, че през нощта на срещу 11 август, подбуден от Веселин И., умишлено умъртвил съпрузите с огнестрелно оръжие. На същата дата в качеството на обвиняем е привлечен и 60-годишният Веселин И. като поръчител на престъплението. Двамата обвиняеми са задържани от Окръжна прокуратура – Габрово за срок до 72 часа. Предстои да им бъде поискана постоянна мярка за неотклонение „Задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Съпрузите от Богданчовци убити с късоцевно оръжие и след това подпалени"}
{"url": "https://trud.bg/12-%d0%bc%d0%b5%d1%82%d1%80%d0%be%d0%b2%d0%be-%d1%81%d1%82%d1%8a%d0%bb%d0%b1%d0%b8%d1%89%d0%b5-%d0%bd%d0%b0-%d0%b7%d0%b0%d0%bc%d1%8a%d0%ba-%d0%be%d1%82%d0%ba%d1%80%d0%b8%d1%85%d0%b0-%d0%b2-%d1%80/", "text": "При разкопките на крепостта Русокастро край Бургас е открито монументално каменно стълбище. То е дълго 12 метра и ширина 2.05 метра и води от подножието на замъка на крепостта към вътрешността му. „Замъкът е циталета на крепостта, най- укрепената и част. Освен това находката е много рядка, тъй като през този период на Средновековието стълбища са били строени рядко“, разкри пред Труд Милен Николов, директор на Регионалния исторически музей в Бургас. Това дефакто е било е единственото място, откъдето може да се проникне в замъка, който е един от най-големите подобни средновековни обекти у нас, с площ от близо 2 декара. Николов и екипът му са се натъкнали на стъпалата, изградени от големи каменни блокове-квадри, споени с хоросан. За съжаление, голяма част от тях са извадени в по-ново време за строителен материал от жителите на околните села. Около стълбището са открити керамика и монети от периода 13-14 в. В горната му част са открити паднали фрагменти от стенописи, които тепърва ще бъдат анализирани от специалисти по средновековна живопис АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " 12 метрово стълбище на замък откриха в Русокастро"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%ba%d0%b8%d1%80%d0%b8%d0%bb-%d0%ba%d0%be%d1%82%d0%b5%d0%b2-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d1%81%d1%8a%d0%b7%d0%b4%d0%b0%d0%b2%d0%b0%d0%bd/", "text": "Кметът на община Сандански – Кирил Котев изпрати официално писмо за намерение в Министерството на икономиката за обособяване на индустриална зона на територията на общината. Това е първа стъпка, с която може да стартира анализ за реализацията на подобен проект за обособяването на логистичен и производствен център в Югозападна България. „Обособяването на индустриална зона в Сандански е проект, който ще има огромно значение не само на регионално ниво, но и в национален план. С оглед международната ситуация, редица чуждестранни компании търсят възможност да релокират капитали и да получат достъп до единния европейски пазар. Сандански може да предложи именно това – бърза връзка до Средиземно море, възможност за придвижване на товари с автомобилен и жп транспорт към Централна и Западна Европа и перспективи за обособяване като логистичен център за трети страни“, се посочва в изпратеното писмо от кмета Котев. Акцент е поставен на благоприятния момент и увеличаващия се интерес от потенциални инвеститори към региона. Обърнато е внимание и че Сандански се утвърждава като един от центровете на шивашката промишленост в България като обособяването на подобна зона може да е катализатор за разширяване на производства и привличане на нови компании в този и други отрасли. Община Сандански вече е проучила конкретни терени, на които може да бъде обособена подобна зона, като е предложила две локации, всяка, от които с по около 250 декара площ. „Бих искал да изкажа категоричната подкрепа и готовност за пълно съдействие за реализация на една подобна инициатива от страна на Община Сандански. Надявам се да оцените потенциала, който има това предложение и заедно да го направим реалност“, подчертава Кирил Котев в писмото си до Министерството на икономиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Кметът Кирил Котев инициира създаването на индустриална зона на територията на община Сандански"}
{"url": "https://trud.bg/%d0%bf%d1%8a%d0%bb%d0%bd%d0%b8-%d0%be%d1%82%d0%bb%d0%b8%d1%87%d0%bd%d0%b8%d1%86%d0%b8-%d0%b7%d0%b0%d0%b5%d0%bc%d0%b0%d1%82-%d0%bc%d0%b5%d1%81%d1%82%d0%b0%d1%82%d0%b0-%d0%b7%d0%b0-%d1%80%d0%b5%d0%b4/", "text": "Пълни отличници са сред първите записали се в обрзователно-квалификационна степен „магистър” за редовна форма на обучение по държавна поръчка в Стопанската академия „Димитър А. Ценов” в Свищов. Сред избраните от кандидат-магистрите с успех Отличен 6.00 магистърски програми са „Финансов мениджмънт”, „Счетоводство и одит в нефинансовите предприятия”, „Информационни системи и технологии в бизнеса”. За учебната 2017/2018 година свищовското висше училище реализира прием по над 40 магистърски програми на български и английски език в редовна и дистанционна форми на обучение. Първият записан нов магистър за редовно обучение по държавна поръчка е Милена Иванова, избрала МП „Икономика и мениджмънт на туризма”. Студентската книжка на Милена връчи зам.-ректорът по учебна дейност проф. д-р Марияна Божинова. Срокът за записване на редовните магистри е до 26 август, а за избралите да се обучават в дистанционна форма е до 21 септември. През последните години широкото разпространение на интернет доведе до огромен ръст в отдалеченото преподаване и обучение. С натрупания 18-годишен опит в дистанционното обучение Стопанска академия се нарежда сред най-добрите, като продължава да обновява и актуализира този вид обучение съобразно желанията на студентите и нуждите на бизнеса. Мащабното обновяване на предлаганото от тази година 100 % дистанционно обучение дава възможност на свищовските магистри да учат и работят едновременно, и да имат свободата сами да определят темпото, времето и мястото на своята подготовка. Съкратените сроковете на обучение ще дадат възможност на записалите се до 21 септември 2017 г. икономисти да завършат избраната магистърска програма до средата на месец юли 2018 г. Срокът на обучение за неикономисти е намален от 6 на 4 семестъра, а за професионалните бакалаври – от 5 на 4 семестъра. Въведена е нова платформа за дистанционно обучение (онлайн обучение) с достъп до всички необходими материали и ресурси, а предлаганите магистърски програми са осъвременени съобразно изискванията на работодателите. Намалена е общата сума за обучение и в допълнение се предоставя възможност за разсрочено плащане на семестриалните такси. За да се улесни съчетаването на работа и учене, учебният процес е разделен на модули за по-равномерно разпределение на усилията през семестъра. Изпитите ще се провеждат само в събота и неделя, за да не се налага ползване на отпуск. За удобство на студентите в ОКС „магистър” и с цел да се спестят време и транспортни разходи, са създадени центрове за административно обслужване в София и Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Пълни отличници заемат местата за редовна магистратура в Стопанската академия в Свищов\t\t\t"}
{"url": "https://trud.bg/%d0%be%d1%82%d0%b2%d0%b0%d1%80%d1%8f%d1%82-%d0%be%d1%84%d0%b5%d1%80%d1%82%d0%b8%d1%82%d0%b5-%d0%b7%d0%b0-%d0%bf%d1%8a%d1%80%d0%b2%d0%b8%d1%8f-%d0%b5%d1%82%d0%b0%d0%bf-%d0%be%d1%82-%d0%b8%d0%b7%d0%b3/", "text": "На 28 август 2017 г., понеделник, в сградата на Държавна агенция „Електронно управление“ ще бъдат отворени офертите на участниците в откритата процедура за избор на изпълнител по първата фаза от проекта „Изграждане и внедряване на пилотна система за дистанционно електронно гласуване“. Проектът се осъществява в партньорство с Централната избирателната комисия (ЦИК) по Оперативна програма „Добро управление“, съфинансирана от Европейския съюз чрез Европейския социален фонд, съобщиха от агенцията. Обществената поръчка с предмет „Проучване и анализ на добрите практики за дистанционно електронно гласуване и провеждане на три симулации на дистанционно електронно гласуване“ се провежда по процедура „събиране на оферти с обява“ по реда на Закона за обществени поръчки (ЗОП). В редовния срок на процедурата интерес проявиха двама кандидати, поради което срокът беше удължен с три дни до 25 август т.г. включително. Изпълнителят трябва да бъде избран до средата на септември 2017 г. и следва да започне детайлно проучване с анализ на добрите практики в международен план на реализираните и въведени до момента дистанционни гласувания по електронен път в други държави. На втори етап следва да изведе конкретни препоръки за българската система за дистанционно електронно гласуване. Изпълнението по двете дейности трябва да приключи до 15 октомври т.г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Отварят офертите за първия етап от изграждането на системата за дистанционно гласуване по интернет"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%bf%d0%be%d0%b5-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82-%d0%b7%d0%b0-12/", "text": "Джихадистката група „Ислямска държава“ пое отговорност за самоубийствената атака и последващото въоръжено   в столицата на Афганистан – Кабул, предаде АФП, позовавайки се на информация от интернет страница, свързана с терористите. „Двама „мъченици“ от Ислямска държава проведоха атака срещу хюсейнята (Шиитски религиозен храм, кръстен на имам Хюсеин – основна фигура в шиизма) в сектора Хаир Хана на столицата на Афганистан – Кабул.“, написаха джихадистите. При атаката са загинали най-малко двама души, а други 14 са ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " „Ислямска държава“ пое отговорност за нападението в Кабул"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-14-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0/", "text": "Най-малко 14 души са станали жертви на самоубийствения атентат, който бе извършен по обед в шиитски храм в афганистанската столица Кабул, предаде  , позовавайки се на данни от властите. Към момента нито една групировка не е поела отговорност за атаката, но шиитите са честа мишена на екстремистите от близкоизточната радикална групировка „Ислямска държава“. Най-малко 15 души, пострадали при нападението, са откарани в болница, но на място остават още много линейки, заяви говорител на Министерството на здравеопазването в Кабул. По данни на вътрешното министерство сред жертвите има най-малко двама полицейски служители, а 11 други са пострадали. Свидетели разказват, че на в джамията са хвърлени гранати, докато властите съобщават за извършен самоубийствен атентат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Най-малко 14 души са ранени при атентат в Кабул"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d1%85%d0%b8%d1%80%d1%83%d1%80%d0%b3-%d0%b4-%d1%80-%d0%b2%d0%b0%d1%81%d0%b8%d0%bb-%d0%b0%d0%bd%d0%b3%d0%b5%d0%bb%d0%be%d0%b2/", "text": "Захарният диабет е сериозен медико-социален проблем в глобален мащаб. Приблизително около 7% от населението в света страда от тази болест, като в България този процент е по-висок – около 10%, а 2-3% от болните са недиагностицирани. Затова близо 60% от новооткритите диабетици се регистрират с вече развити усложнения. Именно диабетното стъпало е едно от тежките усложнения на неконтролиран многогодишен захарен диабет, а неадекватното му комплексно лечение от екип лекари с различни специалности, нерядко довежда до ампутация на части от долния крайник и е причина за дълготрайна загуба на работоспособността алармира пловдивският хирург д-р Васил Ангелов. „Диабетното стъпало е спектър от усложнения, водещи от съдова недостатъчност и невропатия към инфекции и гангрена. И това все по-често се диагностицира през лятото, когато започнат големите горещини, хората ходят без чорапи, а често се разхождат на бос крак сред природата – по треви и поляни. Ако човек с диабет не е подготвен, би подценил появата на раничка, защото в началото тя не се различава от всяка друга травматична рана. Притеснението започва, когато раната не само не зараства, но започва да става по-голяма и по-дълбока. При проявено нехайство или неподходящо лечение разязвяването може да засегне и костите. Трябва да се знае, че при диабетиците, за съжаление, от първия безсимптомен стадий много бързо може да се премине към рани по краката и сетивни нарушения”, предупреждава водещият специалист. „Диабетиците нямат усещане за болка, дори когато ходилата им са разранени. Много често инфекциите усложняват състоянието им и пациентите идват при нас вече с тежки рани по краката, когато терапевтичните възможности са стеснени”, допълва картинката д-р Васил Ангелов, началник на Центъра по лапароскопска хирургия към МБАЛ „Медлайн“ в Пловдив. Диабетното стъпало има три форми: невропатична (засяга периферните нерви), съдова (засяга артериите) и смесена. Смесената форма и чисто съдовата са 80% от всички случаи. При тях има реални рискове за отваряне на рани, за развитие на гангрена, което води до ампутация и понякога до смърт. При невропатичната форма се променят сетивните, моторните и двигателни нерви. Пациентите имат намалена чувствителност, нарушен усет за допир, натиск, температура, което повишава риска от незабелязано нараняване. При съдовата се засягат хранещите артерии на стъпалото. Много припокриващи се фактори водят до появата на диабетна язва /ulcus cruris/, която впоследствие предизвиква всички възможни усложнения. Около половината от диабетиците на база атеросклероза имат запушване на артериите, което намалява кръвотока на тъканите и ограничава локалния имунитет. Целостта на кожата на стъпалото може да бъде наранена от травма или от ежедневно наличен натиск, например, при ходене с неудобни обувки. Тези фактори са особено рискови в случаите на декомпенсиран диабет (повишена кръвна захар с придружаващите я метаболитни нарушения). Добрата новина за пациентите е, че съвременната медицина и хирургия вече е в състояние успешно да се справи с диабетното стъпало, като терапевтичният подход трябва да е комплексен. „Преди всичко трябва да се овладее общото състояние на пациента – компенсиране на захарния диабет, борба с другите усложнения на болестта, локално-химична некролиза за девитализирани тъкани посредством кремове и превръзки, а при необходимост – хирургична некректомия. Вече се правят реконструктивни съдови операции, чрез които се постигат чудесни резултати в дългосрочен план – ендоваскуларно лечение с имплантиране на стентове, физиотерапия и рехабилитация. Но трябва да се знае, че възникналият проблем е изключително тежък, както за пациента, така и за обществото и по никакъв начин не трябва да бъде подценяван. Диабетът може да бъде контролиран с подходящи грижи, обучение и съвременно лечение, което неминуемо би довело до подобряване на качеството на живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Пловдивският хирург д-р Васил Ангелов: Съвременната хирургия вече успешно се справя и с диабетното стъпало"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%89%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b2/", "text": "Имаме редкия шанс да се опитаме от тази приятна визита на френския президент в България в следващите месеци да направим взаимно изгодни договори и политики и заедно да ги отстояваме в Европейския съюз. Това заяви министър-председателят Бойко Борисов след срещата си с президента на Френската република Еманюел Макрон в резиденция „Евксиноград“. „За България е изключително важно да има подкрепата на френския президент за „чакалнята“ на Еврозоната, Шенген, за индустриалното сътрудничество и за влизането на страната ни в активните кръгове на сътрудничество с Франция“, отбеляза Борисов. Според българския министър-председател е важно, когато в Европа има ясни критерии като например Маастрихтските, всяка държава-членка да се стреми да ги спазва. „В България сме се постарали и всеки един от тях сме спазили. Надявам се да направим този нов Шенген и България, като доказала се надеждна граница, да си заеме мястото там“, добави премиерът. Борисов благодари също така за подкрепата за „чакалнята“ на еврозоната, като посочи, че страната ни „си е направила домашното“, така че да не сме никакъв риск за нея – банковата система е издържала стрес тестовете, бюджетът е на излишък, имаме един от най-ниските външни дългове,  стабилен фискален резерв, Валутен борд и огромен резерв в БНБ. В сферата на отбраната премиерът Борисов посочи, че в корабостроенето и относно сухопътните машини  има реален шанс да бъде свършена много работа. Министър-председателят благодари за подкрепата за европейския газов хъб “Балкан” и интерконекторите. Акцентира също върху Западните Балкани, като отбеляза, че на тези страни трябва да бъде дадена по-конкретна европейска перспектива. Борисов изрази благодарност към президента на Франция и за подкрепата за подписания договор между България и Република Македония. По темата за директивата за командироване на работници премиерът Бойко Борисов заяви, че тя трябва да бъде разделена от въпросите за транспортните работници, където има много детайли за изчистване. Според българския министър-председател трябва да бъдат изслушани всички страни и този проблем да бъде поправен. „Убеден съм, че с разум, толерантност, разбиране и отстояване на интересите на всяка една от държавите ще постигнем по-добър, по-силен, по-присъединен ЕС“, добави Борисов. Ще подкрепя волята на министър-председателя Бойко Борисов България да бъде приета в „чакалнята“ на еврозоната в резултат на положените от нея усилия, заяви от своя страна френският президент Еманюел Макрон. Според него така ще се постигне конвергенция и сближаване в областта на икономиката и финансите. „Трябва да сложим край на границата, която се поставя между Изтока и Запада, между тези от еврозоната и тези, които не са от нея, а България като пълноправен член на ЕС да се бори срещу социалния дъмпинг и за по-силна интеграция в икономиката и финансите“, добави Макрон. Той изтъкна, че страната ни е изпълнила всички критерии за Шенген и по думите му вече трябваше да е неин член. „Тази зона ще бъде обект на реформа, като България ще участва във вземането на решения по нея, така че когато бъде приета в шенгенското пространство, тя да бъде член на един нов Шенген“, добави френският президент. Той изрази желание до края на годината България да започне да участва във всички инициативи, които се предвиждат в рамките на ЕС и на еврозоната, така че да има повече интеграция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Макрон: Ще подкрепя премиера Борисов в усилията България да бъде приета в „чакалнята“ на еврозоната"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bc%d0%b0%d0%ba%d1%80%d0%be%d0%bd-%d1%80%d0%b0%d0%b7%d0%b3%d0%bb%d0%b5%d0%b4%d0%b0%d1%85%d0%b0-%d1%86%d0%b5%d0%bd%d1%82%d1%8a%d1%80%d0%b0-%d1%81/", "text": "Българският министър-председател Бойко Борисов и френският президент Еманюел Макрон посетиха центъра с навигационни симулатори във Висшето военноморско училище „Н. Й. Вапцаров“ във Варна.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Борисов заведе Макрон във Висшето военноморско училище"}
{"url": "https://trud.bg/%d1%88%d0%b0%d0%bd%d1%81-%d0%b7%d0%b0-%d0%bd%d0%be%d0%b2-%d0%b6%d0%b8%d0%b2%d0%be%d1%82-%d0%bd%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%bb%d0%b5%d0%b4-%d0%b4%d0%be%d0%bd%d0%be/", "text": "Близките на 39-годишен мъж, изпаднал в мозъчна смърт след масивен мозъчен кръвоизлив, дадоха шанс за нов живот на четирима тежко болни българи, като се съгласиха да дарят органите му, съобщиха от варненската УМБАЛ „Св. Марина“. Както „Труд“ писа, донорската ситуация бе реализирана в четвъртък, като за транспорт на органите бе използван военнотранспортен самолет „Спартан“ на ВВС. От ръководството на „Св. Марина“ изказаха съболезнования към близките на починалия мъж, както и уважението си към тях за взетото в този тежък момент хуманно решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Шанс за нов живот на четирима след донорска ситуация във Варна"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d1%83%d1%87%d0%b5%d0%b1%d0%bd%d0%b8%d1%86%d0%b8-%d0%b7%d0%b0-2-%d1%80%d0%b8-%d0%b8-6-%d1%82%d0%b8-%d0%ba%d0%bb%d0%b0%d1%81-%d1%82%d1%80%d1%8a%d0%b3%d0%bd%d0%b0/", "text": "Новите учебници за втори и шести клас вече пътуват към училищата в цялата страна, съобщиха от издателство „Просвета“. Доставките са започнали днес. От издателството гарантират, че ще се справят в определените от МОН срокове. Учебниците за 8-и клас също са нови, но не са безплатни, а се купуват от учениците и родителите. Те ще бъдат на борсите и в книжарниците поне десет дни преди началото на учебната година, съобщи главният редактор на „Просвета“ Кина Андреева. Някои от учебниците за осмокласниците са в два варианта, по избор – цветен и черно-бял. Разликата е само в това, че черно-белият е по-евтин и по-лек. Съдържанието е едно и също. Новите учебници за първи и пети клас пък вече са доставени във всичките близо 2000 български училища и новите букварчета ще греят на чиновете на първолаците още на 15 септември. Всички книжки имат и електронен вариант. Новите учебници и демо на техните електронни варианти може да разгледате на сайта на издателството (вижте  ). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Новите учебници за 2-ри и 6-ти клас тръгнаха към училищата"}
{"url": "https://trud.bg/%d0%bc%d0%b0%d1%81%d0%be%d0%b2%d0%b8-%d0%bd%d0%b5%d1%81%d1%8a%d0%be%d1%82%d0%b2%d0%b5%d1%82%d1%81%d1%82%d0%b2%d0%b8%d1%8f-%d0%bc%d0%b5%d0%b6%d0%b4%d1%83-%d0%bb%d1%8a%d1%81%d0%ba%d0%b0%d0%b2%d0%b8/", "text": "Несъответствие между „лъскавите“ стаи в онлайн офертите и реалните условия в хотелите – това е най-честото нарушение, което открива Комисията за защита на потребителите при проверките си по Черноморието, информира  . Инспекторите в Бургаска област определят куриозните сигнали като „такса нищо“ за престой без консумация по-скоро като спорадични случаи, докато множеството от оплакванията на летовниците и тази година са за лоша хигиена в заведенията и некачествена храна. Инспектори от вътрешността на страната и тази година са командировани по Южното ни Черноморие, за да има проверки и на повече места, и по повече пъти. Въпреки вниманието, които привлякоха такси като „празен стол“и „желание на клиента“, работата на проверяващите в Бургаско не ги среща често с такива случаи. „Като че ли жалбите и сигналите най-общо казано срещу места за настаняване – семейни хотели, самостоятелни стаи, са повече от тези, които касаят заведения за хранене и развлечение. Има разминаване между очакванията и в действителност при настаняване на определени туристи. Но не са чак толкова много жалбите и сигналите в сравнение с минали години, горе-долу бройката се запазва“, каза Николай Стойков, регионален директор на КЗП-Бургас. От около 2 500 проверки от началото на тази година, Комисията за защита на потребителите досега е съставила близо 160 акта за нарушения. Повечето сигнали постъпват от летовници, които сами организират почивката си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Масови несъответствия между лъскавите оферти и реалността в хотелите по морето\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-34/", "text": "„Трябва да сложим край на разделението Изток-Запад в рамките на ЕС, да махнем това лицемерие.” Това заяви френският президент Еманюел Макрон след срещата си с премиера Бойко Борисов в “Евксиноград”. “Искам България да бъде пълноправен член в Европа на отбраната. От 4 г. страната ви е изпълнила критериите за Шенген и ще участва във вземането на решения за промяна на правилата в това пространство, защото е външна граница на ЕС и направи своя избор да е членка за пример”, похвали ни френският президент и топло се обърна към домакина: “Благодаря ти, скъпи Бойко, приятелю.” Общо 25 тона сладолед и сладоледени торти и 9 тона майонеза с яйчен прах с фипронил има на родния пазар, установи Българската агенция за безопасност на храните (БАБХ). Фипронилът е вещество, използвано в борбата срещу бълхите, кърлежите и други паразити и според Световната здравна организация е опасен за черния дроб, бъбреците и щитовидната жлеза. От Министерството на земеделието са категорични, че продуктите с опасния яйчен жълтък на прах незабавно ще бъдат изтеглени от пазара. Политическият прагматизъм ни препоръчва да се освободим от досегашните си идеологизирани и романтизирани подходи в отношенията си с Македония. Груевски едва ли ще прости начина, по който му бе отнета властта – анализ на Костадин Филипов     Чувството за безнаказаност е изключителен проблем и при домашното насилие       Българската лека атлетика вече не е царица, а Пепеляшка без шансове за златен шпайк – коментар на Йордан Каменов                   На 31 август се навършват 20 години от трагичната смърт на лейди Даяна Спенсър – последната принцеса на Уелс, която се превърна в най-обичания на Острова бивш член на кралското семейство. Автомобилната катастрофа в Париж, в която загива 36-годишната Даяна, хвърли в скръб цялата страна, която сега се готви да отбележи тъжната годишнина.  Привърженици на конспиративните теории продължават да развихрят въображението си в годишнината от смъртта на принцеса Даяна, като любимата версия е поръчково убийство, извършено британските спецслужби по заповед на кралското семейство.", "date": "2017.08.25", "title": " Вижте акцентите в броя на вестник „Труд“ от събота, 26 август 2017"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%84%d1%80%d0%b0%d0%bd%d1%86%d0%b8%d1%8f-%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be/", "text": "„Трябва да сложим край на разделението Изток-Запад в рамките на ЕС, да махнем това лицемерие.” Това заяви френският президент Еманюел Макрон след срещата си с премиера Бойко Борисов в “Евксиноград”. “Искам България да бъде пълноправен член в Европа на отбраната. От 4 г. страната ви е изпълнила критериите за Шенген и ще участва във вземането на решения за промяна на правилата в това пространство, защото е външна граница на ЕС и направи своя избор да е членка за пример”, похвали ни френският президент и топло се обърна към домакина: “Благодаря ти, скъпи Бойко, приятелю.” България и Франция ще засилят сътрудничеството си в сферата на промишлеността чрез партньорства, които ще открият много нови работни места. “Предстоят двустранни срещи в Париж между министрите на икономиката и отбраната и очакваме конкретни договори в идните седмици”, заяви Макрон. Той бе категоричен, че Франция ще подкрепи България за влизане в приемната на еврозоната и за влизане в Шенген до края на тази година. “Хубавото на нашето приятелство е, че и критични теми обсъждаме честно и откровено”, отговори Борисов и благодари на Макрон за подкрепата. България ще отвърне, като приеме проекта на френския президент за ревизия на евродирективата за командировъчните на работници от ЕС, чиято цел е да пребори социалния дъмпинг. От темата обаче отпадат проектоизискванията за превозвачите, дебело подчертаха и Борисов, и Макрон. Нови правила за транспортните фирми ще се пишат след дълъг и обстоен диалог, докато директивата за командировките трябва да е готова до края на тази година, преди България да поеме председателството на ЕС. “Всички сме съгласни, че има проблем. Ще го решаваме заедно. Не може чужди работници да живеят скотски в развитите страни. Но трябва да се върнем една стъпка назад и да видим как по-бедните бивши соцстрани по-бързо да повишат доходите и стандарта си, за да няма трудова миграция. Затова ще водим паралелни разговори за кохезионната политика и за перспективата пред Западните Балкани. С разум и толерантност ще постигнем един по-добър ЕС”, подчерта Борисов и благодари на президента Румен Радев за единомислието по всички теми. Темата за промени в директивата за командироване на работници от ЕС не бе подмината при разговорите между президентите на България и Франция. „България е против измамите със социални осигуровки и затова е нужно силно сътрудничество между социалните служби на страните членки. Нужни са и нормативни промени, които да пазят правата на работниците”, подчерта президентът Радев. Той обясни, че този въпрос не се изчерпва с премахването на социалния дъмпинг, защото има и данъчен, и корпоративен дъмпинг в ЕС. „Факт е, че работещи в клонове на чужди банки и предприятия от новите членки на съюза получават много по-ниски заплати от колегите си на запад при еднакви обем и качество на труда”, каза Радев. Позицията на българския президент видимо се хареса на президента Макрон, който е баща на идеята за борба със социалния дъмпинг. Той не спести от Варна острата си критика към Полша, чийто премиер отхвърли плана му. Полша не е страната, която очертава накъде ще се развива Европа. Тя върви срещу европейските интереси, ползва структурните фондове на ЕС, но нарушава основните принципи на съюза. Не мисля обаче, че полската позиция застрашава този проект, категоричен бе Макрон.", "date": "2017.08.25", "title": " Президентът на Франция  Еманюел Макрон: България е изпълнила критериите  за Шенген (ОБЗОР)\t\t\t"}
{"url": "https://trud.bg/34-%d1%82%d0%be%d0%bd%d0%b0-%d1%85%d1%80%d0%b0%d0%bd%d0%b8-%d1%81-%d0%be%d0%bf%d0%b0%d1%81%d0%b5%d0%bd-%d1%8f%d0%b9%d1%87%d0%b5%d0%bd-%d0%bf%d1%80%d0%b0%d1%85-%d0%bd%d0%b0-%d0%bf%d0%b0%d0%b7%d0%b0/", "text": "Общо 25 тона сладолед и сладоледени торти и 9 тона майонеза с яйчен прах с фипронил има на родния пазар, установи Българската агенция за безопасност на храните (БАБХ). Фипронилът е вещество, използвано в борбата срещу бълхите, кърлежите и други паразити и според Световната здравна организация е опасен за черния дроб, бъбреците и щитовидната жлеза. От Министерството на земеделието са категорични, че продуктите с опасния яйчен жълтък на прах незабавно ще бъдат изтеглени от пазара. Още преди седмица стана ясно, че у нас е внесен 500 килограма яйчен прах с фипронил, а проверката на БАБХ установи, че партидата е доставена в един склад и после е стигнала до две производства в страната. Под забрана вече са 64 килограма, които ще бъдат унищожени, обясниха от агенцията. Колко от останалите 436 килограма са били на пазара и какви количества от продуктите са изконсумирани не е неясно. От аграрното министерство обявиха, че досега е установено, че в минимални количества – от 0,9 до 2,9%, яйченият продукт е използван при производството на 25 тона сладолед и сладоледени торти, както и в 9 тона майонеза. Проверките в какви продукти са вложени останалите количества продължават, а вчера в БАБХ по въпроса бе свикано извънредно заседание. Фипронилът (Fipronil) е инсектицид, който беше открит в яйца, предлагащи се в търговската мрежа на редица държави от Западна Европа. Веществото е силно токсично и се използва за защита на реколта и във ветеринарната медицина за борба с бълхи, кърлежи и хлебарки. При бройлери и носачки попадането в организма им става през перата и кожата. Симптомите на отравяне с опасния препарат за хората са гадене, повръщане, изпотяване и загуба на координация. Агенцията по храните започна масирани проверки във всички птицеферми в страната, за да не се допусне замърсяване със забранения за употреба химикал. Според бранша обектите са над 500 и ще бъдат щателно проверени, но място за паника няма. Скандалът с опасните яйца и яйчен прах с фипронил на Стария континент гръмна в началото на август. Оказа се, че те се предлагат в над 17 страни от ЕС. Най-сериозен е проблемът в Белгия, Германия и Холандия. Там от пазара бяха изтеглени милиони яйца. В Белгия и Холандия пък контролните органи затвориха над 180 птицеферми, като се стигна и до арести. Истерията стигна и до Азия. Заразени яйца бяха открити източно от столицата на Южна Корея, Сеул. Яйчените продукти на прах и меланж са смес от белтъци и жълтъци, които имат широко приложение в хранителната индустрия. Те се използват за приготвянето на: – Майонеза  – Сладолед  – Кремове  – Нуга  – Тестени продукти  – Макарони  – Кроасани  – Козунаци  – Салати  – Сосове В случая се касае за продукти, използвани като дезинфектант в помещения, в които са отглеждани птици. Тези химикали се използват и за пръскане за бълхи на домашни животни. Субстанцията е токсична за храносмилателната система на човека и може да предизвика гадене, повръщане, загуба на апетит или болки в стомаха, обясни за вестника експертът по хранене проф. Донка Байкова. По думите й проблемите при завишена консумация на продукти с фипронил може да засегнат стомашночревния тракт, черен дроб, бъбреци и щитовидна жлеза. “Консумацията на 2 заразени яйца на ден при децата и 6 при възрастните е дозата, която може да предизвика тези признаци”, категорична е тя. Успокоителното е, че ако има заразени яйца у нас, то те ще са за преработка, защото нашите ферми са чисти. Ветеринарният контрол в България е на много по-високо ниво от Холандия и Белгия, например, откъдето тръгна заразата. Това обяви пред “Труд” председателят на Съюза на птицевъдите проф. Димитър Белоречков. Според него е необходимо да се изясни и какъв е вносът и използването на близки продукти на фипронила по свойства и качества при обезпаразитяването на птицеферми, складове и магазини, защото е възможно да се замърси и фуражът. Проф. Белоречков е категоричен, че опасността за здравето на потребителите е почти нулева, но ги съветва да проверяват къде са произведени яйцата или жълтъкът на прах и да не се доверяват, ако страната е Холандия. Предприемат се превантивни мерки за недопускане на замърсяване на птицефермите с фипронил. Ветеринарномедицински препарати, съдържащи веществото не са разрешени за употреба при продуктивни животни, в т.ч. и кокошки носачки, обявиха от Българска агенция по безопасност на храните.  “Контролните органи, съгласувано с браншовите асоциации на птицевъдите, ще извършват проверки на всички птицефермите за кокошки носачки в страната за наличие и употреба на забраненото вещество. Ще бъдат вземани и проби за лабораторни анализи”, категорични са от БАБХ.  Според институцията мерките са с цел да се предотврати замърсяване на българските яйца с фипронил, за да бъдат защитени потребителите от евентуални здравни рискове, а самите производители – от евентуална криза на българския пазар. “Продължава извършването на проверки и по отношение на използваното количество яйчен продукт и разпространението на храните, в които е вложен. В момента почти всички разпространени в търговската мрежа количества са изтеглени. Предстои извършването на лабораторен анализ на партидите и до излизането на резултатите всички забранени храни ще са под официален контрол”, уточняват от агенцията.  Яйченият жълтък на прах е продукт, който се произвежда от течен жълтък, в резултат на механично чупене на пресни, здрави и чисти яйца. Филтриран и хомогенизиран, пастьоризиран на минимална температура от 63 градуса за 3,5 минути и охладен при 3 градуса, се изпраща за спрей изсушаване. Освен, че вече е установено, че 500 килограма опасен прах с фипронил са внесени в България най-вероятно от Германия, са идентифицирани и фирмите, на които е бил доставен. Те са получили предписания за незабавно спиране на производството и изтеглянето от пазара на наличните партиди.", "date": "2017.08.25", "title": " 34 тона храни с опасен яйчен прах на пазара (ИНФОГРАФИКА)\t\t\t"}
{"url": "https://trud.bg/%d1%89%d0%b5-%d0%b8%d1%81%d0%ba%d0%b0%d0%bc%d0%b5-%d0%be%d1%82-%d1%82%d1%83%d1%80%d1%86%d0%b8%d1%8f-%d0%b4%d0%b0-%d0%bd%d0%b0%d0%bc%d0%b0%d0%bb%d0%b8-%d0%bc%d0%be%d1%89%d0%bd%d0%be%d1%81%d1%82%d1%82/", "text": "България ще изиска от Турция да намали мощността на някои радиопредаватели и да промени ъгъла на излъчване. Това каза председателят на КРС Веселин Божков по  . „Ефектът на топлото море“ е причината през лятото да се чуват множество турски радиостанции по Черноморието, посочи Божков. За пример, на втори август в Созопол са засечени 80 такива с добро качество. При последната проверка, при по-хладно време, те са били 13, добави той. Измерванията през тази седмица са извършвани съвместно с турския регулатор и сме предприели мерки“, поясни Божков. „Първо ги накарахме да си извадят RDS кодовете за разпознаване на съответната станция, да си намалят мощността на излъчване, да си подобрят ъгъла на излъчване на блендата. Те могат да си излъчват със сто киловата, ама да си бъде обърнат към турската страна, а не към България“, посочи шефът на КРС. Трябват инвестиции и от страна на българските оператори, за да се чуват повече наши радиостанции и с по-голяма мощност, добави Веселин Божков. Той беше категоричен, че няма смущение на наши честоти от страна на турски медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Ще искаме от Турция да намали мощността на радиопредавателите си"}
{"url": "https://trud.bg/%d0%b1%d0%b0%d0%bd%d0%ba%d0%be%d0%b2%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%ba%d0%b0-%d1%81%d0%bf%d0%b0%d1%81%d0%b8-%d0%b1%d0%b0%d0%b1%d0%b0-%d0%be%d1%82-%d0%b8%d0%b7%d0%bc%d0%b0/", "text": "Бдителна служителка в банка в Шумен спаси възрастна жена от измама. 76-годишна жена отишла на гише в клон на „Инвестбанк“ в четвъртък, за да изтегли 7 000 лв. от спестяванията си. Служителката се усъмнила, че пенсионерката е жертва на телефонни измамници. Подала сигнал на спешния телефон 112 и със случая се заели полицаи. Бабата била убедена, че трябва да даде всичките си спестявания и била готова да ги пожертва. Криминалисти са сложили край на заблудата. През последната седмица Шумен и съседния град Велики Преслав са под атака от телефонни измамници. Мошеници се правят на полицаи и лъжат хората, че правят акция за залавяне на ало измамници. Включително обещават и парични награди при оказана помощ. До момента е известно, че една жена е дала 3 700 лв. Останалите атакувани се обаждат в полицията и питат дали наистина има акция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Банкова служителка спаси баба от измама"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b5-%d0%bf%d0%be%d0%ba%d0%b0%d0%bd%d0%b5%d0%bd-%d0%bd%d0%b0-%d0%bf%d0%be%d1%81/", "text": "Сърбия иска да установи и да поддържа приятелски отношения с Македония и не иска да бъде въвличана в никакви игри. Това заяви сръбският министър на външните работи Ивица Дачич по време на съвместна пресконференция със своя македонски колега Никола Димитров в Ниш, съобщи  . „Искаме да кажем на македонския народ, че от север, от Република Сърбия, не го заплашва опасност. Република Сърбия няма намерение да оспорва нищо, свързано с Република Македония – нито държавата, нито нацията, нито нещо друго“, каза Дачич. Дипломатът също така увери, че комуникацията между двете държави ще продължи и посочи, че премиерът Зоран Заев е поканен на посещение в Белград. По отношение на силите за сигурност външният министър заяви, че очаква те също да установят приятелски и добросъседски отношения със своите македонски колеги. Дачич също така посочи, че персоналът от сръбското посолство вече се е върнал в Скопие, а на 31 август се очаква и посланик Душанка Дивяк-Томич да се върне в страната. След пристигането си тя незабавно ще поиска среща както с премиера Заев, така и с външния министър Димитров. По време на днешната си среща двамата дипломати са обсъдили „турбулентните няколко дена“ в двустранните отношения, каза от своя страна Димитров. „Смятам, че областта на разузнаването е деликатна и колкото повече спекулираме пред обществеността, толкова повече бели правим“, заяви министърът. Той също така допълни, че събитията от миналата седмица само са показали „колко е важно да сме близки, колко е важно да има диалог“. Димитров също така повтори и това, че същността на новата македонска външна политика е Скопие и регионът да вървят напред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Ивица Дачич: Зоран Заев е поканен на посещение в Белград"}
{"url": "https://trud.bg/%d0%b0%d0%bb%d0%b1%d0%b5%d0%bd%d0%b0-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%bd%d0%b0%d0%b4-6000-%d0%b3%d0%be%d1%81%d1%82%d0%b8-%d0%bd%d0%b0-%d1%80%d0%be%d0%b6%d0%b4%d0%b5%d0%bd%d0%b8/", "text": "Повече от 6000 гости празнуваха на открито 48-ия рожден ден на курорта Албена. На зелената поляна пред откритата сцена в центъра на комплекса домакините им подариха концерт с участието на духовия оркестър на ВМС и оригиналния спектакъл „Кармина Бурана“ на балет „Арабеск“. Осветена 3-метрова ледена скулптура на емблематичния хотел „Добруджа“, изработена от 1 тон лед, стана безспорната селфи атракция на вечерта, а децата и гастрономите с охота се насладиха на празничната мегаторта и 100-процентовия ябълков сок, произведен в градините на Албена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Албена посрещна над 6000 гости на рождения си ден"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bc%d1%8a%d0%b6%d0%b5-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%be%d1%82-%d0%b2%d0%be%d0%bb/", "text": "Трима мъже загинаха на място след токов удар в махала Бобен в софийското село Хераково, информира  . Инцидентът е станал, след като вишка на транспортна складова техника е закачила електрически кабел. На обекта, на който са работели загиналите мъже, все още се намират техни колеги. По информация на БТВ те са се барикадирали и не пускат Инспекцията по труда да извърши проверка. Сигналът е подаден в Център за спешна медицинска помощ малко преди 10 ч. сутринта. Тримата починали на място мъже са на 45, 50 и 63 години. При инцидента е ранен и четвърти човек, който е транспортиран в „Пирогов”. 39-годишният мъж е настанен в реанимацията. Направени са му подробни прегледи и изследвания. Състоянието му е тежко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Трима мъже са загинали след удар от волтова дъга край София"}
{"url": "https://trud.bg/%d0%bd%d0%be%d0%b2-%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%ba%d1%80%d0%b0%d0%b9-%d1%85%d0%b0%d1%81%d0%ba%d0%be%d0%b2%d0%be/", "text": "Нов пожар гори край границата ни с Турция, предаде  . Пожарът е избухнал по обяд и по първоначални данни е тръгнал от пасище. В момента горят сухи треви и храсти между селата Филипово, Присадец, Маточина и Варник. Към момента не е ясно каква площ е обхваната от огън. На място са изпратени 5 противопожарни екипа от Хасково и 3 противопожарни автомобила. Няма опасност за местното население. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Нов пожар гори край Хасково"}
{"url": "https://trud.bg/%d1%81%d0%b0%d1%89-%d0%bd%d0%b0%d0%bb%d0%be%d0%b6%d0%b8%d1%85%d0%b0-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d0%bd%d0%b0-%d0%b2%d0%b5%d0%bd%d0%b5%d1%86%d1%83%d0%b5%d0%bb/", "text": "Белият Дом обяви, че ще въведе тежки финансови санкции срещу управляващите във Венецуела, като забрани търговията на новите облигации, издадени от правителството и дойната му крава – държавната петролна компания PDVSA, съобщи AFP. От администрацията уточниха, че президентът Доналд Тръмп е подписал указ, „който въвежда нови и строги финансови санцкии, срещу диктатурата във Венецуела.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " САЩ наложиха нови санкции на Венецуела"}
{"url": "https://trud.bg/%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82%d0%be-%d0%bd%d0%b8-%d0%b2-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b8%d0%b7%d0%bf%d1%80%d0%b0%d1%82%d0%b8-%d0%b4%d0%b0/", "text": "Посолството на Република България в Берн организира днес изпращането на два ТИР-а с електрически болнични легла и матраци, както и други болнични консумативи за УМБАЛ „Александровска“ в София, съобщиха за „Труд“ от дипломатическата ни мисия. Дарението за пореден път е предоставено от фондацията „Помощ и подкрепа” към Малтийския орден в Швейцария, с която посолството ни в Берн от години поддържа изключително ползотворни контакти. В организацията по товаренето и изпращането на ТИР-овете за България са се включили служители на посолството и доброволци. В рамките на създаденото добро сътрудничество с фондацията от септември 2015 г. досега посолството е осъществило 17 хуманитарни акции за различни болници в България, сред които Първа специализирана акушеро-гинекологична болница за активно лечение „Света София” в София, МБАЛ Казанлък, МБАЛ Силистра, МБАЛ „Света Анна” във Варна, „Пирогов“ в София, столичната Александровска болница, МБАЛ Русе, МБАЛ „Свети Георги“ в Пловдив, МБАЛ Петрич, МБАЛ Харманли. През лятото на 2016 г. тогавашната ни посланичка в Берн Меглена Плугчиева със съдействието на БЧК организира посещение в България на директора на фондацията „Помощ и подкрепа” към Малтийския орден в Швейцария г-н Гуидо Щьокли. Тогава той посети български болници и се запозна на място как се използват дарените от организацията обзавеждане, консумативи, помощни средства и др. Фондация „Помощ и подкрепа” е най-голямата организация на Малтийския орден в Швейцария. Основана е през 1994 г., като само за последните две години е изпратила в цял свят над 400 TИР-a и повече от 20 корабни контейнера хуманитарна помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.25", "title": " Посолството ни в Швейцария изпрати дарения за УМБАЛ „Александровска“"}
