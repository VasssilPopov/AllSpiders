{"url": "https://trud.bg/11-%d1%87%d0%b0%d1%81%d0%b0-%d0%be%d0%b1%d1%81%d0%b0%d0%b4%d0%b0-%d1%81%d0%bb%d0%b5%d0%b4-%d1%80%d0%b0%d0%b7%d1%81%d1%82%d1%80%d0%b5%d0%bb-%d0%b7%d0%b0-%d0%b2%d0%b5%d0%bb%d0%be%d1%81%d0%b8%d0%bf%d0%b5/", "text": "Задържаният бил известен като особняк Мъж от софийското село Лесново се барикадира в дома си след убийство на свой съселянин и държа близо 11 часа в бойна тревога службите на МВР. Екшънът започнал малко преди 19,30 ч в събота. Тогава 62-годишният Трайчо срещнал жертвата си пред заведение в селото. Дори 31-годишният Ванчо купил бира на по-възрастния мъж. Изведнъж между двамата избухнал скандал, тъй като Трайчо подозирал съселянина си, че му откраднал велосипеда. По време на разправията пострадалият от обира извадил пистолет и почти от упор гръмнал младия си опонент. Простреляният издъхнал на място. Предполага се, че смъртоносният изстрел е от газов пистолет, който е преработен в боен. Веднага след кръвопролитието, стрелецът се барикадирал в дома си в края на селото, където живеел сам. Къщата му била обградена от спецполицаи, а съседите му били евакуирани заради мерки за безопасност. След 11 часа под обсада, командоси от спецотряда за борба с тероризма (СОБТ) щурмували дома му към 6,30 часа днес и задържали стрелеца, който не успял да окаже съпротива. “Имахме информация, че 62-годишният мъж е агресивен и въоръжен. Изградени бяха контролно-пропусквателни пунктове в селото, а къщата, в която извършителят се укриваше, беше обезпечена със значително полицейско присъствие. Съвместно със служители на СДВР и Специализирания отряд за борба с тероризма бяха предприети такически действия за задържането му, без да бъде използвана физическа сила с цел минимален риск”, каза комисар Юри Николов, зам.-директор на ОДМВР-София. При ареста било открито оръжието, за което задържаният нямал разрешително. До този момент арестуваният не бил криминално проявен и срещу него не били подавани сигнали в полицията. Съседи го описват като затворен, особняк и единак. Дори имат съмнения, че не е психически стабилен.   Наблюдаващият прокурор: Няма данни да е психически болен Към момента няма данни задържаният да е страдал от психическо заболяване или да се води на отчет. Назначена е съдебно-психиатрична експертиза, която ще изясни неговото състояние, каза наблюдаващият прокурор Ралица Данкова. “По случая е образувано досъдебно производство по чл. 115 от НК под наблюдението на Софийска окръжна прокуратура, като предстои привличането на извършителя в качеството му на обвиняем и задържането му за срок до 72 часа. Делото ще бъде внесено в съда с искане за вземане на постоянна мярка”, каза държавният обвинител. Данкова допълни, че в дома на задържания били открити и гилзи. Според нея нямало данни преди инцидента между стрелеца и жертвата да е имало друг конфликт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.19", "title": " 11 часа обсада след разстрел за велосипед (обзор)\t\t\t"}
{"url": "https://trud.bg/%d0%b1%d0%b5%d0%b7-%d1%82%d0%be%d0%bf%d0%bb%d0%b0-%d0%b2%d0%be%d0%b4%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b0%d1%80%d0%b0%d0%b4/", "text": "Централна градска част и прилежащи квартали в София остават без топла вода в периода 20 – 29 август. Причината – преглед и профилактика на производствените съоръжения, съобщават от „Топлофикация”. За времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения. През посочения период ще бъде спряно подаването на топла вода към сградите, които се намират в карето между следните улици и булеварди: – бул.“История славянобългарска“, ул.“Индустриална“, бул.“Данаил Николаев“, ул.“Проф. Милко Бичев“, бул.“Евлоги и Христо Георгиеви“, бул.“Янко Сакъзов“, бул.“Васил Левски“, бул.“Цар Освободител“, бул.“Евлоги и Христо Георгиеви“, ул.“Крум Попов“, ул.“Цанко Церковски“, ул.“Иглика“, бул.“Пенчо Славейков“, бул.“ Е.И.Тотлебен“, ул.“Йоаким Кърчовски“, ул.“Добруджански край“, бул.“М.Д.Скобелев“,ул.“Опълченска“, бул.“Мария Луиза“, бул.“Рожен“, бул.“История славянобългарска“; В същия период без топлоподаване ще бъдат и потребителите от кварталите: – „Зона Б-5“, „ Зона Б-18“, „Зона Б-19“, „Света Троица“, „Фондови жилища“ и „Банишора“, квартал „Илинден“ – блокове №№ 1, 2, ,3, 4, 243 и сградите в района на ул.“Зографски манастир“, ул.“Л.Весов“, ул.“Хисаря“ и ул.“Цар Симеон“. В посочения период компанията ще извърши обследване и належащи ремонти по топлопреносната мрежа в посочените квартали. Целта е да се избегнат аварийни ситуации през зимата, уточняват от „Топлофикация”. Оттам допълват, че профилактиката е част от осигуряването на по-надеждни услуги, а с ремонтите правят рехабилитация на мрежата, основната част от която е изградена през 70-те – 80-те години на миналия век. Инвестират в модерни тръби, което също гарантира по-добра услуга и по-малко аварии занапред. Затова се налага временно спиране на подаването на топлата вода. Информацията за сроковете на спиране на топлата вода и засегнатите квартали е публикувана в сайта на дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Без топла вода в центъра на София заради ремонти"}
{"url": "https://trud.bg/%d0%bf%d1%80%d0%b5%d0%b4%d1%81%d0%ba%d0%b0%d0%b7%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d1%81%d1%80%d1%8a%d0%b1%d1%81%d0%ba%d0%b8%d1%8f-%d0%bd%d0%be%d1%81%d1%82%d1%80%d0%b0%d0%b4%d0%b0/", "text": "Митар Тарабич (1829 – 1899) бил сръбски селянин, когото Бог и провидението надарили с необичайни способности – да предсказва бъдещето. Митар бил неграмотен и разказвал за своите видения на местния свещеник Захари Захарович (1836 – 1918), който записвал пророчествата му. Днес този безценен ръкопис се съхранява у правнука на Захарович – Деян Маленкович. Предсказанията на Тарабич с удивителна точност се сбъдват през ХХ век след свалянето на сръбската кралска династия на Обреновичите. Тарабич предсказал много съдбоносни събития на миналия век: убийството на сръбския крал Александър и съпругата му Драга през 1903 г., началото на войната между страните от Балканския съюз и Турция (1912 г.) и победата на Сърбия и нейните съюзници (България, Гърция и Черна гора), началото на Първата световна война (1914 г.), нападението на хитлеристка Германия срещу Югославия (1941 г.) и победата на СССР, установяването на комунистическия режим на Тито в Югославия, войната на Балканите през 1991 – 1995 г., изобретяването на телевизията, компютъра и интернет и мн. др. Всичко, което предсказал Тарабич по отношение на славянските народи и държави, се сбъднало с невероятна точност и последователност. Човек ще се отправи в други светове „Човечеството ще бъде поразено от странна болест, срещу която никой няма да може да намери лекарство. Всеки ще казва: „Зная, зная, защото съм мъдър и опитен”, но всъщност хората ще остават в неведение. Те ще мислят, ще мислят, но няма да могат да намерят нужното лекарство, което с Божия помощ биха намерили навсякъде и дори в самите себе си.” „Човек ще се отправи в други светове и ще открие там безжизнени пустини, но и тогава ще е уверен, че знае повече от самия Бог. Хората ще полетят до Луната и до звездите в търсене на живот, но няма да открият подобен на нашия. Той ще съществува там, но те няма да разберат, че това е живот. Там няма да видят нищо освен вечна божествена благодат, но с цялото си сърце и душа ще усетят красотата и величието на Господа. Този, който замине към тези места и не вярва в Бога, когато се върне, ще каже: „Вие, съмняващите се в Господа, отидете там, където бях, и ще видите силата Му!”. „Колкото повече хората знаят, толкова по-малко ще обичат и ще се грижат един за друг. Ненавистта между тях ще стане толкова силна, че те ще започнат повече да се грижат за различни устройства, отколкото за своите близки. Човекът ще се доверява повече на устройството, отколкото на съседа си.” „В Далечния север ще се появи малък човек, който ще започне да учи хората на любов и съчувствие, но около него ще има много лицемери и затова ще му е много трудно. Малкият човек ще остави след себе си мъдри книги и всички казани от него думи. Тогава хората ще видят, че са се лъгали.” „Тези, които четат и пишат различни книги с цифри, ще мислят, че знаят повече от всички. Тези хора ще живеят според своите сметки и ще правят това, което им казват цифрите. Сред тях ще има и добри, и зли. Злите ще тровят въздуха и водата, ще сеят чума над морета, реки и гори и хората бързо ще умират от различни болести. Добрите и мъдрите ще видят, че всички тези цифри не струват и пукната пара и водят света към гибел, след което ще започнат да търсят мъдрост и размишления.” Трета световна война (2050 – 2100) „Когато добрите започнат повече да размишляват, това ще ги доближи до божествената мъдрост, но ще е прекалено късно, защото злите вече ще успеят да опустошат Земята и народът ще започне да умира масово. Тогава хората ще избягат от градовете и ще търсят планини с три кръста, където да могат спокойно да си починат. Тези, които успеят, ще спасят себе си и семействата си, но за кратко, защото ще настъпи голям глад. В градовете и селата храната ще е в изобилие, но ще е отровена. Който издържи до края, ще оцелее, защото Светият дух ще го спаси и ще го приближи до Бога.” „В тази война ще изобретят най-разнообразни и странни гюлета за оръдия. Когато си взривяват, вместо да убиват, ще омагьосват всичко живо – хора, армии, добитък. Под действието на тази магия те ще спят, вместо да се сражават, но след това ще се съвземат.” „Ние няма да се сражаваме в тази война, другите ще се бият над главите ни. Горящи хора ще падат от небето. И само една страна, на края на света, заобиколена от големи морета, с размера на нашата Европа (вероятно Австралия), ще живее в мир и безгрижно… Нито в нея, нито над нея няма да се взриви нито едно оръдейно гюле. Този, който избяга и се скрие в планините с трите кръста, ще намери убежище и ще бъде спасен. Той ще живее в бъдеще в изобилие, щастие и любов, защото няма да има повече войни…”.", "date": "2018.08.19", "title": " Предсказанията на сръбския Нострадамус"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d1%81%d0%ba%d0%be%d1%87%d0%b8-%d1%81-%d0%b4%d0%b2%d0%b5-%d0%bc%d0%b5%d1%81%d1%82%d0%b0-%d0%b2-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd/", "text": "Стойчо Младенов и „Кайсар“ се изкачиха с две места в първенството на Казахстан. „Вълците“ сразиха четвъртия „Ордабаси“ с 2:1 и вече са на шеста позиция. Така „Кайсар“ прекъсна серия от две поредни поражения. Герой за отбора на Младенов стана сърбинът Братислав Пуносевац. Нападателят вкара и двете попадения за „Кайсар“. Футболистът бе привлечен през лятото. Силно за „Кайсар“ игра и бившият ас на „Черно море“ Матиас Курьор. Много по-зле се развиват събитията за Димитър Димитров. След като напусна „Лудогорец“, Херо се завърна в „Иртиш“, но влезе в серия от три поредни загуби. Този път „Жетсу“ срази отбора му с 2:0. „Иртиш“ е на последно място в класирането. Димитров още чака първа победа във втория си престой начело на тима от Павлодар. Предпоследен в класирането също е българин – Николай Костов и неговият „Шахтьор“ (Караганди).", "date": "2018.08.19", "title": " Стойчо скочи с две места в Казахстан"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb-%d0%bd%d0%b0-%d0%bf%d1%80%d0%b5%d0%b4%d0%b2%d0%be%d0%b6%d0%b4%d0%b0%d0%bd%d0%b0%d1%82%d0%b0-%d0%be%d1%82-%d1%81%d0%b0%d1%89-%d0%ba%d0%be%d0%b0/", "text": "Американските сили ще останат в Ирак „толкова дълго, колкото е необходимо“, за да бъде стабилизиран районът, контролиран преди това от „Ислямска държава“, заяви говорителят на предвожданата от САЩ международна коалиция полковник Шон Райън, предава  Броят на американските войници обаче може да бъде намален, в зависимост от това кога ще бъдат разположени другите сили на НАТО, които е предвидено да обучават и съветват иракската армия, добави той. В момента в Ирак се намират около 5200 американски военни. Страните от НАТО се договориха през февруари да сформират по-голяма военна мисия от съветници и инструктори в резултат на призива на САЩ към алианса да помогне за стабилизацията на страната след 3-годишната война срещу ИД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.19", "title": " Говорител на предвожданата от САЩ коалиция: Американските сили ще останат в Ирак „толкова дълго, колкото е необходимо“"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd-%d0%be%d1%81%d1%82%d0%b0%d0%bd%d0%b0-%d0%bf%d0%be%d1%81%d0%bb%d0%b5%d0%b4%d0%b5%d0%bd-%d0%bd%d0%b0-%d0%b1%d0%b5%d0%bd%d0%b5%d1%84%d0%b8%d1%81%d0%b0-%d1%81/", "text": "Британецът Грег Ръдърфорд, олимпийски, световен и двукратен европейски шампион в скока на дължина, остана последен на бенефиса си в Бирмингам. 31-годишният атлет се сбогува с Царицата на спортовете пред родна публика на турнира от веригата „Диамантена лига“, като в най-добрия си опит фиксира 7,43 метра. Надпреварата бе спечелена от №1 в света за 2017-а Луво Манионга (ЮАР) с рекорд на състезанието – 8,53 м.  Въпреки слабия резултат Ръдърфорд бе бурно аплодиран от публиката, която го изпрати и със специален колаж, включващ най-значимите моменти в кариерата му.", "date": "2018.08.19", "title": " Шампион остана последен на бенефиса си"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d0%b5%d1%86-%d0%b5-%d0%bd%d0%b0%d0%b9-%d0%b4%d0%be%d0%b1%d1%8a%d1%80-%d0%bd%d0%b0-%d1%81%d0%ba%d0%be%d0%ba%d0%be%d0%b2%d0%b5-%d0%be%d1%82-27-%d0%bc%d0%b5%d1%82/", "text": "Британецът Гари Хант бе най-добър на височинни скокове от 27 метра на световната купа в Симейз, край Крим. Призовата тройка допълниха украинецът Алексей Пиргов и американецът Кайл Митрион. Хант за втора поредна година печели надпреварата, в която се включиха 12 спортисти. Наградният фонд бе 25 000 долара. Платформата за скокове закрепена на една от забележителностите на полуострова – скалата Дива, и за да достигнат до нея състезателите трябваше да приложат и завидни умения на професионални катерачи.", "date": "2018.08.19", "title": " Британец е най-добър на скокове от 27 метра"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d0%bb%d1%8a%d0%b6%d0%b5%d1%82%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "„Господин премиер, не лъжете българските данъкоплатци. Твърдите, че ако държавата се намеси и плати на пострадалите от фалита на застрахователното дружество “Олимпик“, това ще бъде от парите на всеки български данъкоплатец. Това е лъжа“. С тези думи лидерът на БСП Корнелия Нинова се обърна към премиера Борисов във фейсбук. Тя подчертава, че той или не познава материята, или се опитва да настройва едни българи срещу други. „Средствата в гаранционния фонд не се събират от нашите данъци. Те са вноски от самите застрахователни дружества (включително “Олимпик”) именно като гаранция за такива случаи“, пише още Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.19", "title": " Нинова към Борисов: Не лъжете българските граждани за „Олимпик“"}
{"url": "https://trud.bg/%d1%81%d0%b8%d1%82%d0%b8-%d0%b2%d0%bb%d0%b5%d0%b7%d0%b5-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b8-%d1%80%d0%b5%d0%b6%d0%b8%d0%bc/", "text": "„Манчестър Сити“ влезе в шампионски режим, продължавайки безупречното си представяне от началото на сезона. Шампионът на Англия разби с 6:1 гостуващия „Хъдърсфийлд“ в двубой от 2-ия кръг. Едерсон влезе в историята на „гражданите“, след като стана първият вратар с асистенция за тима. Това стана при първия гол в мача, дело на Серхио Агуеро. Аржентинецът пък заби хеттрик за девети път, откакто пристигна на Острова. Само легендата Алън Ширър е пред него по този показател (11). Точни за „небесносините“ бяха още Габриел Жезус, Давид Силва и автогол на Конголо. Така „Сити“ запази 100% си актив. С такъв е и „Челси“ на Маурицио Сари след победата над „Арсенал“ с 3:2. Новият мениджър на „артилеристите“ Унай Емери разкри след поражението, че няма напрежение между него и италианския му колега. След мача двамата не се здрависаха, каквато е традицията на Острова.  „Изчаках го пред тяхната съблекалня и го поздравих – обясни Емери. – Това е нещо нормално, тъй като вкараха късен гол и щеше да се радва с феновете.“  „Уотфорд“ пък срази с 3:1 „Бърнли“ и също е с актив от 6 точки.", "date": "2018.08.19", "title": " „Сити“ влезе в шампионски режим"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b4%d0%b0-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%b7%d0%b0-%d0%be%d1%81%d0%b2%d0%be/", "text": "Москва ще продължи да настоява руската гражданка Мария Бутина, задържана в САЩ, да бъде освободена. Това се посочва в изявление на руското посолството в САЩ. Дипломати спешно посетиха Бутина, след като беше прехвърлена от вашингтонски затвор в такъв в Александрия. Тя беше арестувана преди малко повече от месец по обвинение в заговор в полза на чужда държава на американска територия. Бутина отхвърля обвинението, че е действала като руски агент. Според руската мисия в САЩ се правят опити Бутина да бъде „сломена чрез унижения и психологически натиск“. Дипломатите твърдят, че в новия затвор тя ще бъде в единична килия, като са й отнети всички лични вещи. Те допълват, че заради „неприемливите методи, използвани спрямо Бутина“, ще сезират Държавния департамент във Вашингтон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.19", "title": " Москва ще продължи да настоява за освобождаването на задържаната в САЩ Мария Бутина"}
{"url": "https://trud.bg/%d0%be%d0%ba%d0%be%d0%bb%d0%be-840-%d0%bc%d0%be%d1%81%d1%82%d0%b0-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d1%81%d0%b0-%d0%b7%d0%b0%d1%81%d1%82%d1%80%d0%b0%d1%88%d0%b5%d0%bd/", "text": "Около 840 моста във Франция имат сериозни конструктивни дефекти и са застрашени от срутване, се казва в поръчан от френското правителство одит, цитиран от Асошиейтед прес. Правителството на президента Еманюел Макрон вече обеща да отпусне още средства за инфраструктура, но е под натиск заради срутването на моста в Италия миналата седмица, в което загинаха 43 души. В публикувания днес от в. „Журнал дю диманш“ одит се казва, че от 12 000 моста, които се поддържат от правителството, една трета се нуждаят от ремонт, а 7 процента, или около 840 моста, са под риск от срутване в близките години и може да бъдат затворени. В одита не са обхванати хиляди други мостове във Франция, които се стопанисват от частни фирми или от местни власти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Около 840 моста във Франция са застрашени от срутване"}
{"url": "https://trud.bg/%d0%b3%d1%83%d1%80%d0%b1%d0%b5%d1%82%d1%87%d0%b8%d0%b8-%d0%b8%d0%b7%d0%bb%d1%8a%d1%87%d0%b8%d1%85%d0%b0-%d0%ba%d0%bc%d0%b5%d1%82-%d0%bf%d1%80%d0%b0%d1%82%d0%b8%d1%85%d0%b0-%d0%b3%d0%be-%d0%b4%d0%b0/", "text": "Кметът на Люблен с внучка, която заедно с другите деца ще се радва на новите люлки. Немотията прогонила много мъже на гурбет зад граница, а у дома останали булките с децата и възрастните.  И кмет да си, като има работа, запретваш ръкави и бъркаш бетон, не бяга от тежкия труд управникът на Люблен.  Снимки: Личен архив Както и в онези времена, и днес вървят „керваните“ с гурбетчии, тръгнали да си вадят хляба по чужди земи, че да има за деца и възрастни у дома. И както в онези времена, мъжете все треперят как са близките им – има ли кой да ги нагледа, хляб да сложи на масата, помощ да извика… Все човешки тревоги, които не се променят във времето. И както някога, и сега по паланките остават предимно жените с децата и старците. Затова към 50 „германци“ от търговищкото село Люблен взели радикално решение. Събрали се, обсъдили кое-как е при тях, какво става в България и как да решават домашните си проблеми. Така вкупом отсъдили да прекратят трудовата миграция на елтехника Кязим Алиев и да го върнат на село. Нарочили го кмет да става. Докато те строели обекти зад граница, той да поправял нещата вкъщи. Да има кой да се грижи за домочадието им, да следи за реда, селото да спретне. След предварителния вот „изгнаникът“ си натоварил куфарите и се върнал в България. Отишъл на избори. Имало още един кандидат, но доверието на гурбетчиите, и тези зад граница, и тези по големите наши градове, отсъдило той да стопанисва селото. Пък и дума му дали да помагат, кой с каквото може. Така започнало кметуването на Алиев в родното му село. Първи мандат му е и признава, че през ум не му е минавало, че с това ще се занимава. Като го върнали у дома, хич не му било на сърце кмет да става. На високия селски пост получавал около 750 лв. Както всеки кмет и той е „спешна помощ“ при болежки, разносвач от врата на врата, натоварен е и да ходи по аптеки, доктори и служби, да решава всякакви проблеми. Освен обичайните извънтрудови задачи е и денонощен дежурен по тока в селото. Наложило се, защото там не останал ни един елтехник, а по къщите останали жени и старци. Така ходел от адрес на адрес я бушон да смени, я печка или котлон да поправи, гръмнала крушка да смъкне и всякакви такива „жичкаджийски“ работи да оправя. Възвръщал и звука на мобилните телефони, когато се пообъркат между „картинките“ бабите и после не могат да чуят децата си. Ще кажете така е на село – кметът е за всичко. За любленския ни известиха неговите хора, онези, дето го пратили да се връща вкъщи, че да пази булките и децата, а и старците да не осъмват в тревоги. Те пък разказали за избраника си на общинското ръководство в Опака. Споделили и с кмета на общината Лютфи Реянов какво правят и какво планират, че и други да помислят за родния дом. „Никак не съм по приказките. Кой знае какво не сме направили. Нали затова си дойдох. Трудно беше, но свикнах вече. То работа много има, ма парите не стигат. Най-добре ти ме питай, пък аз да ти отговарям с: „да“ и „не“, че се притеснявам“, опитва се да се измъкне от разговора кметът. Със сигурност не му е лесно, но пък коалицията на задграничните му съселяни от Германия, Белгия, Холандия и Франция е зад него и заедно дават пример и на другите села. А обновяването на малките населени места след толкова години разруха никак не е лесно.  Първо решили да облагородят градинка в центъра и да направят детска площадка. Била точно пред здравната служба, която се рутела. Така кметът решил да я измазва. После с председателя на земеделската кооперация Румен Русев, уж началници, запретнали ръкави да бъркат бетон да излеят основите на площадката.  „Германците“, начело с бригадира, както го наричали, Ибрям Мустафов, събрали пари. Купили люлка и пързалка от там и ги транспортирали до селото. Поръчали и беседка да се изработи и постави, че жените и децата да има къде да присядат на сянка. Младите булки пък хванали косачките и сами подравнили тревата. „Нашите от Германия заръчаха и в другата махала да сложим беседка, че ще ходя сега да видя как и къде да я поставим около магазина да могат и там да се събират. Имаме работа и по здравната служба. Там още сме в началото, но пък ни е много нужна. Имаме пенсионирана фелдшерка, която познава всеки от селото и добре ни лекува. Трябва да спретнем там нещата“, изрежда кметът. Според него обновяването, което са захванали, било общо дело. Според началниците от общината в Опака и самият кмет инвестирал свои пари и сам майсторял по строителните площадки, които си отворил. Че работа има, на всички е ясно, но помагали много и жените. Макар Люблен да е 550 човека по списък, в този сезон по улиците сигурно ги няма повече от половината. Освен мъжете зад граница, имали няколко строителни бригади по санирането в Попово, Търговище и Русе. Други, притеснени, че в селото вече няма училище, се изнесли в градовете на квартира, за да не пътуват децата им. В местната забавачка имало към 14 малчугани, разказва кметът. Пътуващите ученици били към 20. Жените през лятото били на полето. Най-много били ангажираните в малиновите масиви. Цял ден под жаркото слънце. Надниците били по 25 лв., което било добро заплащане. Която булка имала образование и претенции за по-лека работа, си търсела късмета в града. Така по къщите оставали все повече самотни старци. Сигурно над стотина, брои кметът Алиев. Гледал редовно да ги обикаля и чува по телефоните, че да знае кой на какъв хал е. Треперел им, защото и той се вайкал, докато бил зад граница, за своите родители. Те и днес са в Люблен. Жена му и синовете пък са в Търговище. Съпругата на управника дори взимала по-голяма заплата от него, ма какво да се прави, смее се Кязим. Единият му син работел в мебелна фирма и имал внучка от него. Другият сега завършил гимназия и се чудел дали да продължи да учи. “Блазни ги децата чужбина. Лесни пари викат се вадят там, не е като тука да няма.  Тръгват уж за няколко месеца, за кола да изкарат, къща да почнат, че за булка очи да имат, пък остават с години. Много вече не се и връщат. Идват си от година на година за големи празници“, споделя кметът, тревожейки се, че и неговото дете може да забрави пътя за дома. Но пък казва, че се радва на сплотеността на другите – на „германците“, „холандците“, „белгийците“ от Люблен, които заделят пари и пращат у дома да разкрасяват селото. Те засега нямат намерение да си тръгват завинаги. Искат децата им в България да растат, да им е хубаво и правят каквото могат, че да им е по-подредено и удобно. Така европейската коалиция за управление на Люблен заедно набелязвала програма, мерки и ги изпълнявала.", "date": "2018.08.19", "title": " Гурбетчии излъчиха кмет, пратиха го да пази старци\t\t\t"}
{"url": "https://trud.bg/%d1%81%d0%b8%d0%bc%d0%be%d0%bd%d0%b0-%d0%b7%d0%b0%d0%b3%d0%be%d1%80%d0%be%d0%b2%d0%b0-%d0%bf%d0%be-%d0%bd%d0%b5%d0%bf%d1%83%d0%ba%d0%b8%d1%81%d1%82-%d1%81%d1%8a%d0%bc-%d0%be%d1%82-%d0%bc%d0%b0%d0%bc/", "text": "Баба ми умее най-добре да ме нахъсва и стимулира Нашият гост  Талантливата млада певица Симона Загорова е дъщеря на фолкпримата Глория и композитора Илия Загоров, а и двете й баби са народни певици. Симона израства обградена с музика и съвсем естествено избира и да тръгне по този път. Завършва Музикалното училище в София със специалност поп и джаз пеене, после следва в НБУ. Дебютната й песен „Моята първа награда“ е дует с майка й Глория, а през 2016-та година печели симпатии със самостоятелното си парче „Моето момче“. Певческият й талант добива най-голямо признание с участието й в популярния формат „Гласът на България“, където остава на косъм от победата. След края на шоуто Симона продължава да превзема нови музикални върхове и вече може да се похвали с приз от един от най-престижните конкурси у нас – „Бургас и морето“. – Симона, честито! Как се чувстваш, след като спечели една от големите награди на фестивала „Бургас и морето“ с песента „Как искам времето да върна“? – Чувствам се прекрасно! Искам да благодаря на всички за тази оценка, за многото аплодисменти на публиката и особено на журито, заради максималния брой точки – 50, което означава, че песента и изпълнението са достигнали до техните сърца. Разбира се, наградата ме амбицира за нови успешни проекти и съвсем скоро ще видите много изненади от мен. – Кой пръв те поздрави за приза? – Човекът, който остана буден до края на вечерта – до след 24 часа – беше моята баба Стефка. Тя с голямо нетърпение чакаше да види резултата и беше първият човек, който ме поздрави. Преди да изляза на сцената тя ми каза: Симона, излез и дай най-доброто от себе си, ти си родена за сцена, докажи, че можеш и пей от сърце и душа! А след това – Знаех си, браво бабо, гордея се с теб! Баба умее най-добре да ме нахъсва и стимулира. На другия ден се чухме, разбира се и с майка ми и баща ми, а още на сцената се поздравихме и с колегите ми от „Гласът на България“ – Димитър Атанасов и Гергана Великова, с които си поделихме първата награда. Получи се така, че „Гласът на България“ тази година атакува „Бургас и морето“ и обра наградите! – Как се реши да кандидатстваш в „Гласът на България“? – Абсолютно на шега се записах, не съм имала огромни очаквания какво ще се случи. Целта ми беше да се подготвя добре и да направя каквото трябва, пък да става каквото ще. По принцип не тръгвам с много големи очаквания, но вярвам, че човек, като има късмет и с упоритост и нещата се получават. Човек трябва да гони мечтите си и да слуша сърцето си. – Успя да разплачеш дори Иван Лечев с талант. Осъзнаваш ли силата си да въздействаш на хората? – Много се радвам, че точно такава реакция имаше от страна на Иван Лечев и това ми даде още по-голям стимул и увереност да изпълнявам балади. Нищо не въздейства така, както музиката и тя трябва да достигне до хората, затова тази реакция – особено от професионалист като него – е просто сбъдната мечта. – Изненада ли се, че Камелия на два пъти те поиска в своя отбор, въпреки че преди време медиите я бяха забъркали в конфликт с майка ти Глория? – Медиите винаги са се опитвали да правят интриги между майка ми и колежки, последно ме замесиха и мен, но тези неща не ме интересуват и със сигурност не е било това причината да предпочета Иван Лечев. Аз, в такива моменти не мисля с главата си, а със сърцето си и тогава просто така усетих нещата, че там е моето място и моят отбор. Благодаря на Камелия, че два пъти ме поиска в своя отбор, винаги ще я уважавам. – Защо се насочи към попмузиката, а не към попфолка? – Това е мое лично решение, а и цял живот съм учила поп и джаз – завърших музикално училище, след това и Нов български университет и вече съм бакалавър, искам сега да запиша и за магистър. Не обичам да казвам никога, но по-професионално съм се занимавала с този жанр и съм по–силна в попмузиката. – Би ли записала дует с попфолк изпълнител? – Не съм се замисляла за това, но едва ли би могло да стане, поне на този етап, иначе всички много ги харесвам и се радвам на успехите на всеки, който много се труди. Имам си някои фаворити – Азис от мъжете, харесва ми как пее и като артист, а от жените, разбира се – мама! – Строга майка ли е Глория? – Много е критична, но тя го прави единствено и само за да ме научи, че човек трябва да може да минава през трудностите. Благодаря й за това възпитание, направила ме е доста по-силна! Много рядко ми казва – браво, но за последната ми песен „Горе-горе“ каза – браво, много добра работа сте свършили, гордея се с теб. Тя наистина рядко ме хвали. – Сигурно си срещала предразсъдъци в попгилдията заради майка ти? – Усещала съм такива предразсъдъци, в този музикален бизнес няма как да няма разделение, клюки или погледи накриво, но това е нещо, през което се минава. Човек трябва да е непукист, това е много по-добре, поне аз така правя, защото няма как всички да те харесват. Аз не мисля, че вече е нужно да има това разделение между различните жанрове и Слави Трифонов много хубаво го е казал, че музиката е или хубава, или лоша. – Също като майка ти не разчиташ на скандали за популярност… – Смятам, че стойностните изпълнители, които не са залагали на скандала, като майка ми, са се задържали много по-дълго време на гребена на вълната и песните им остават. По-добре е по-бавно, без скандали, но трайно, въпреки че не съм против леките закачки и провокации, без обаче да се преминава границата. – Честите сравнения с майка ти дразнят ли те? – Винаги са ни сравнявали, може би щях да имам нещо против, ако тя не беше човек, от който можеш да взимаш пример– тя е красива и успяла и понякога дори се чувствам поласкана, като ме сравняват с нея. Приличаме си по много неща. Тя ме е учила, че не трябва да се отказвам от мечтите си, но и че не всичко е на всяка цена. Тя ми е казвала също: Симона, никога не робувай на модата, бъди себе си, така ще се отличиш от останалите. Старая се да взема от нея точността й и да не закъснявам, както понякога ми се случва. Има и неща, по които не си приличаме, например тя изглежда като жена, на която не й пука, но всъщност се впечатлява повече от мен от някои неща. Аз съм по непукист и не ме е страх какво ще кажат и пишат за мен, а също така когато сме заедно на сцената с нея и на моменти тя повече се притеснява, въпреки че има 25 години кариера. – Песен на Глория е посветена на теб – „Радост – тревога“. Освен поводи за радост, давала ли си й често поводи да се тревожи за теб? – Не мисля, че има родител, който да не се тревожи за детето си, до 18 години имах вечерен час, както и задачата винаги да си пиша домашните и да имам хубав успех. Това доста ме е мотивирало, понякога ме е и изморявало, но ме е научило на много неща. В едно семейство трябва единият родител да бъде строг, за което й благодаря. Лесно е, като си тийнейджър да кривнеш и да не учиш, да ходиш повече по купони, но винаги, когато не съм си вкъщи на време и тя ми звъни – Симона, къде си, закъсняваш! – Глория глезеше ли те, като по-малка? – Не, тя винаги е била много строга. Казвала ми е – като искаш нещо, заслужи си го! Никога не е била от този тип, да ми подаряват различни скъпи неща. Тя искаше да оценя колко трудно се изкарват парите и като започнах да работя, ми каза: сега осъзна ли, че няма смисъл да си купиш последен модел таблет, а има смисъл да вложиш тези пари в нещо и аз ги вложих в следващите ми проекти. Моите песни и клипове – „SOS“ и „Достъп забранен“ съм ги финансирала и организирала сама, а майка ми не знаеше за това и ги видя чак когато бяха готови. Разбрах, че не е толкова трудно, просто човек не трябва никога да се отказва. – Чувствала ли си се понякога в сянката на майка ти? – Да, разбира се, все пак тя е моя майка и се е доказала в годините и е изградила нейното име. Нормално е хората да ни сравняват, но това започва да избледнява с годините и започвам да доказвам, че не пея просто защото съм дъщеря на майка си и баща си, а защото се трудя и лека-полека излизам от сянката й и се доказвам чрез песни и хубава продукция. – Баща ти Илия Загоров още ли живее в чужбина и кои негови качества си взела? – Баща ми още живее в Швеция, занимава се със свой бизнес, чувства се добре и се радвам за него. Приличам много на него като душевност и по това как усещам живота, с него обичаме да сме душата на компанията, да купонясваме и излизаме. До ден-днешен е така – пеем, танцуваме, а той свири на китара и като успеем да се съберем въпреки забързания начин на живот, намираме време да изживеем тези емоции. Майка ми е доста заета, но и с нея намираме време да ходим на кино, да се забавляваме, да записваме песни, всичко си е в баланс. – Кои от актуалните имена на родната сцена харесваш и посещаваш ли и попфолк клубове? – Обичам да излизам, последно бях на участие на Тита на един рожден ден миналата седмица. Иначе всички много ги харесвам, кефи ме, че са много продуктивни и добре знаят как да си изиграят картите, доста се говори за тях. Радвам се на колеги, които имат успехи! Попфолк изпълнителите също ги харесвам и сега, като ходих на участие на Джордан и бях като луда фенка, защото ми е любимец от малка. – Песента ти „Достъп забранен“ на твоя доскорошен приятел ли е посветена и какви момчета харесваш? – Не обичам да посвещавам песни на конкретен човек, защото ги правя от любов към музиката. Иначе харесвам момчета, които оценяват момичетата до себе си и ги подкрепят, а също да може да им се вярва. Не обичам лъжите, предпочитам всичко да си кажем в очите, отколкото след това да разбирам. Всичко мога да понеса, стига човек да е честен с мен. В любовта, а и в приятелството трябва да има разбирателство и компромиси, така нещата вървят гладко. – Поздравления за това, че нямаш пластични корекции, както някои от младите певици. Изкушавала ли си се някога да си направиш? -Не, нямам нужда от пластични корекции – било на лицето, или по тялото. Мисля, че сме достатъчно млади и се стараем да извайваме телата си не по изкуствен начин, а с тренировки и правилно хранене. Корекциите са за хора, които имат нужда, или след като си родила, да помогнат да изглеждаш добре. По принцип не съм против тези неща, но според мен всичко трябва да е умерено, защото след това някои не приличат на себе си. – Продължаваш ли да спазваш лечебното гладуване на д-р Емилова? – Да, разбира се. За мен плодовете са здраве и начин на живот. Никога не ги забравям и те винаги са част от моето ежедневие, поддържат ме силна и ми дават енергия. Обожавам сладко и шоколад, това ми е слабо място и не мога да спра да ям сладко. Обичам и тестени неща, но гледам да не ги консумирам, защото явно не съм от тези, на които не им се лепи – аз от най-малкото качвам, но също така и бързо смъквам. – Как се виждаш след 10 години? – На сцената с два, или три албума зад себе си. Виждам се също така със свой собствен бенд – „Симона Загоровa бенд“. – Какво четеш? – Обичам книги, които да ме мотивират. От биографиите харесвам тази на Мерил Стрийп. От нея съм взела толкова неща като пример – как са я отхвърляли, как не са вярвали в нея, но тя не се е отказала. Тя е или всичко, или нищо, тя е хамелеон! Обожавам Мерил Стрийп и препоръчвам горещо тази книга. – Усещала ли си невидима подкрепа в трудни моменти? – Сега се сещам за един такъв пример от „Гласът на България“, когато бях в кръга с музикалните дуели и трябваше да избера в кой отбор да отида. Тогава бях толкова объркана, защото вече бях заобичала отбора на Иван Лечев и си казах: моля те, Господи, дай ми знак кого да избера, моля те! И тогава чух ясно моята баба от публиката – избирай Поли (Генова –б.а.)! – Любимата ти мисъл, или цитат? – Ще цитирам Мерил Стрийп: „Няма път към щастието, щастието е пътят“.  ", "date": "2018.08.19", "title": " Симона Загорова: По непукист съм от мама\t\t\t"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82-%d0%bf%d0%be%d1%82%d1%80%d0%be%d1%88%d0%b8-%d0%ba%d0%b0%d0%b1%d0%b8%d0%bd%d0%b5%d1%82-%d0%b2-%d1%81%d0%bf%d0%b5%d1%88%d0%bd%d0%be%d1%82%d0%be-%d0%be%d1%82/", "text": "Мъж нанесе материални щети в един от кабинетите на спешното отделение в Перник. Пострадали хора няма. След побой мъжът постъпва за преглед в отделението. По-късно се връща с искане описаните наранявания да бъдат променени. Получава отказ, което води до агресивно поведение. Първо обръща кушетката, чупи прозореца със стол и няколко шишета с разтвори за вливане, информира  В този момент в кабинета са били медицинска сестра и санитарка, които успяват да излязат от кабинета и да позвънят на полицията, след което пациентът е бил задържан за 24 часа. Инцидентът се е случил вчера. Срещу мъжа е образувано досъдебно производство за нанесените щети, потвърдиха от пресцентъра на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.19", "title": " Пациент потроши кабинет в спешното отделение в Перник\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d1%80%d1%83%d1%81%d0%ba%d0%b0-%d0%bd%d0%b0%d0%bc%d0%b5%d1%81%d0%b0-%d0%b2-%d0%b8%d0%b7%d0%b1%d0%be%d1%80/", "text": "Президентът на САЩ Доналд Тръмп нарече федералното разследване за евентуална руска намеса в негова полза на изборите преди 2 години „висша форма на Маккартизъм“, предава „Ройтерс“. Повод за президентския гняв в Туитър стана публикация на вестник „Ню Йорк таймс“, в която се разказва за подробните показания, които дал съветникът от Белия дом Дон Макган, пред специалния прокурор Робърт Мълър. „Мълър и бандата му правят Джоузеф Макарти да изглежда като бебе“, заяви Тръмп. Маккартизмът е период от края на 40-те и 50-те години на ХХ век, който се е характеризирал с политически репресии в САЩ и кампания за насаждане на масов страх от комунистическо въздействие върху американските институции и съветски шпионаж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.19", "title": " Разследването за руска намеса в изборите е “висша форма на Маккартизъм“, заяви Тръмп"}
{"url": "https://trud.bg/%d0%b1%d0%b3-%d1%80%d0%b5%d0%b6%d0%b8%d1%81%d1%8c%d0%be%d1%80-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%be%d1%82-%d0%bb%d0%be%d0%bd%d0%b4%d0%be%d0%bd/", "text": "Лентата представлява трогателна история за двама братя Българският режисьор Веселин Бойдев получи специалната награда на журито на Международния фестивал в Лондон (BELIFF – Be Epic! London International Film Fest) за късометражния си филм “Дрехи”. Това е дебют на младия талант, който вече получи наградата на “Jameson” на “София филм фест”. Бойдев е режисьор в кукления театър в Пловдив, но активно работи и в киното. “Дрехи” представлява трогателна история за двама братя, които след смъртта на баща си решават да предадат вече ненужния му гардероб на пункт за събиране на помощи към Червения кръст. Пътят е изпълнен с откровения, но и с почти осезаемото присъствие на духа на бащата. Филмът е гениално заснет в един кадър от един друг Веско – Веселин Христов (”Посоки”, реж. Стефан Командарев). Филип Аврамов, Димитър Николов, Нели Монеджикова са актьорите, които влизат в ролите на двамата братя и майката. Сценарият също е на Бойдев, а музиката е на Владо Ковачев. Зад целия проект стои една от най-успешните и талантливи продуцентки у нас – Катя Тричкова.", "date": "2018.08.19", "title": " БГ режисьор с награда от Лондон\t\t\t"}
{"url": "https://trud.bg/%d0%bf%d0%b0%d0%b7%d0%b0%d1%80%d0%b8%d1%82%d0%b5-%d0%b2-%d0%be%d0%b4%d1%80%d0%b8%d0%bd-%d1%81%d0%b5-%d0%bf%d1%80%d0%b5%d0%bf%d1%8a%d0%bb%d0%bd%d0%b8%d1%85%d0%b0-%d1%81-%d0%b1%d1%8a%d0%bb%d0%b3%d0%b0/", "text": "Българи препълниха пазарите в Одрин заради срива на турската лира. Въпреки чакането по границата, хора от цяла България всяка седмица пътуват и пазаруват, информира  Одрин е градът, в който на всеки ъгъл може да чуете българска реч. Сривът на турската лира всъщност направи Одрин любима дестинация за хиляди българи. През почивните дни там наистина е много оживено. Цените са в пъти по-ниски, отколкото в България. Като например сладоледът, който струва само 45 стотинки. На зеленчуковата борса цените са на пазарлък. Там килограм грозде може да се договори за стотинки. Основните клиенти са българи. Семейство от Пловдив разказва, че два пъти месечно пълнят хладилника си от Одрин. Идват сутринта, тръгват си вечерта – с пълни торби. Цените обаче са непостоянни. Менят се почти всяка седмица. „Лекарствата са четири пъти по-малки цените. Болкоуспокояващо, което в България струва 8 лева, в Турция си го взехме около 1,20 лв.”, разказа Диана Кирилова.  Препаратите за пране също излизат два пъти по-евтино, а в бутиците на разпродажба дънките са под 10 лева. Един от търговците признава, че магазинът му се крепи на българите. Официална статистика колко точно българи пазаруват от Одрин няма, но според търговците, близо 80 % от клиентите им са чужденци. Горивото също, за първи път от много години насам, е по-евтино в Турция, отколкото в България. Литър бензин например там в момента струва под 2 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.19", "title": " Пазарите в Одрин се препълниха с българи"}
{"url": "https://trud.bg/%d0%ba%d0%b0%d0%b7%d0%b0%d1%88%d0%ba%d0%be-%d0%bf%d1%80%d0%b0%d0%b7%d0%bd%d1%83%d0%b2%d0%b0-110-%d0%b3%d0%be%d0%b4%d0%b8%d0%bd%d0%b8/", "text": "Селото –перла на Варненското езеро, празнува в неделя 110 години, откакто е обявено официално с царски указ на Фердинанд през 1908 г. Прочутата рибена чорба на местните тук на брега е ял Борис III, докато е отсядал в царския дворец „Евксиноград” и след това е направил улиците на Казашко. В селото сега живеят около 400 души, потомци на някогашните казаци и староверци, прогонени от църковните реформи преди 3 века по времето на Петър Велики. Празникът се чества с голям концерт с участието на гостуващи групи от казаци некрасовци, които демонстрират бойни техники и конна езда, с награждаване на победителите в конкурса за най-хубаво подредено пространство около кащата и в двора. Кметицата –атаман Гергана Иванова управлява селото вече пети мандат. На военна церемония в Москва преди години тя получи чин майор –есаул. Казашко със своите уникални обичаи и култура привлича етнолози и лингвисти от цял свят, за него се знае на 5 континента. Селото е на пътя на най-атрактивните туристически маршрути във Варненска област и само на 5 км от морската столица, към която се води административно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Казашко празнува 110 години"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%b4%d0%b0%d0%b4%d0%b0%d1%80%d0%b8%d0%be-%d1%81%d1%82%d0%b0%d0%bd%d0%b0%d1%85-%d0%b6%d0%b5%d0%bd%d0%b0-%d0%b2-%d1%85%d0%be%d0%bb%d0%b8/", "text": "Когато нямам ангажименти прекарвам целия ден по пижама Не се страхувам от провала, не се плаша да стъпя накриво. Гледам на себе си като на комбинация от екстремна увереност и екстремна несигурност В профила си в „Инстаграм“ пускам основно снимки на домашния си любимец. В „Туитър” също публикувам информация най-вече за кучето. В момента то е едно от най-интересните неща в живота ми Младата и превъзходно изглеждаща нюйоркска антилопа Александра Дадарио успя да зрелищно да нахлуе в елита на Холивуд. Тя произлиза от богат и привилегирован род от горните класи на американското общество. Бащата на Дадарио е преуспял адвокат, но тя винаги е била привлечена от киното и телевицията, и от малка култивира своите артистични стремежи.  След роля в тийнфентъзи епоса „Пърси Джаксън” тя се превръща в любимка на младежите, а днес е автентична еротична икона за милиони зрители, които са очаровани от нейните качествени биологични черти. Според някои коментатори тя притежава най-качествените гърди в Холивуд, че и отвъд. Още в юношеските си години Александра решава да загърби образованието и да се съсредоточи в шоубизнеса. Тя мечтае за кариера в шоубизнеса и скоро успява да материализира своя блян. Снима се в редица тийнпоредици за телевизията, а преди няколко години фокусира вниманието върху себе си с участие в елитната драма от жанра на южняшката готика „Зловеща семейна история”. Оттук започва нейният по-сериозен опит да се наложи. След участието на Александра в изключително успешния първи сезон на „Истински детектив“ предложенията към нея се увеличават прогресивно. Тя запазва своя имидж на плажно зайче и с роля в игралния филм, базиран на иконичния сериал от 90-те „Спасители на плажа”. Днес тя е изключително заета, а до края на 2019-а ще излязат още поне пет заглавия с нейно участие. – Александра, какво е да си сред най-големите съвременни секс-символи на световния шоубизнес? – Известността е сюрреалистично преживяване за мен и още не съм сигурна, че мога да рационализирам процеса и всичко, което ми се случва. Но не мисля, че съм чак толкова популярна и обсъждана. Приятно е да те харесват, но всички подобни подбори и класации не бива да се взимат твърде насериозно. Аз тепърва пробивам в тази индустрия. Спомням си, че когато се снимах в “Пърси Джаксън” много хора ми казваха, че ще стана супер известна и няма да мога да се разхождам спокойно по улицата. Това не се случи, но със сигурност повлия положително на моята кариера. Аз обаче изобщо не се приемам за звезда и водя нормален живот. Когато нямам ангажименти прекарвам целия ден по пижама. Много съм “кежуъл” и нямам свръх претенции. Дори кучето разхождам в парка по пижама. В профила си в “Инстаграм” пускам основно негови снимки. В “Туитър” също публикувам информация най-вече за кучето. В момента то е едно от най-интересните неща в живота ми. Всичките ми майчински инстинкти са ориентирани около него.Обичам това животно. А цялата тази работа със славата ще я видим. Адаптирам се. Като пораствах нямах усещането, че съм умна или силна. Но с годините успях да открия вътрешната си сила и съм доволна от това. – Разкажете малко повече за работата си по първи сезон на “Истински детектив”, който стана един най-успешните телевизионни продукти в историята и вече се смята за модерна класика? – „Истински детектив” промени моята кариера. Това беше повратен момент за мен, а и за телевизията. Невероятно професионално направен продукт, пропит с вдъхновение и артистична смелост. Да играя с Уди Харелсън и Матю Макконъхи беше невероятна привилегия. Снимачният процес бе като университет за кино в моите очи. Толкова много научих. “Истински детектив” е сериозна драма с много психологизъм, но има и хорър нотки. А аз имам опит с жанра и силно отношение към него. Филмите на ужаса винаги са имали силен ефект върху мен. Особено когато са вкоренени в реалността. Тогава е най-страшно. Изпитах особено чувство, когато се снимах в римейка на хорър класиката “Тексаско клане с моторна резачка”. Цялата митология около оригиналния филм витаеше из снимачната площадка. Беше много странно и интересно. Истината е, че аз се плаша доста лесно. – Каква е разликата между работата в телевизията и в киното? – Телевизията преминава през зрелищна и драматична трансформация. Става по-сериозна, дълбока и ориентирана към възрастната, мислека публика. В момента в телевизията имат възможност да правят големи и дълги филми, които са невъзможни в кино индустрията. Филми от по девет-десет часа. Такъв точно е случая с “Истински детектив”. Дълго, обстойно, интересно и красиво разказана история. За мен е важно да се възползвам от възможностите, които ми дават и двете – киното и телевизията. Мога да изследвам и изграждам различни образи и характери и да се потапям във вълнуващи истории. – Как премина работата по игралния филм, вдъхновен от сериала “Спасители на плажа”? – Такъв купон беше. Искахме да направим весел и палав филм. С екшън и голи сцени, с хумор и нецензурни елементи. И хората го оцениха. А да играя със Скалата беше сбъдната мечта за мен. – Какво мислите за драмите и процесите в Холивуд през последните години? – Холивуд се променя – това е неизбежно. Дано да е за добро. Все повече гласове се чуват и много авторитети падат като домино. Време на драматична трансформация. Аз съм в този свят от 16-годишна. Още когато се снимах в сериала “Всички мои деца”. Станах жена в холивудския хаос. Не мисля, че съм пропуснала много от истинския живот. Шоубизнесът ми даде много и ме научи на много неща. – Страхувате ли се от провала? – Не. Не се страхувам от провала, не се плаша от това да стъпя накриво. Мога да падам и да ставам. Винаги съм гледала на себе си като на комбинация от екстремна увереност и екстремна несигурност. – Кои са Вашите идоли в кино индустрията? – Обожавам Шарлийз Терон. Тя е перфектна. Изглежда толкова силна и грациозна. Тя има най-добрата физика в киното. Каквото и да носи, го носи с такава увереност. За наблюдателите ефектът е почти магически. Голяма почитателка съм и на Стив Мартин. Толкова ме е разсмивнал през годините.", "date": "2018.08.19", "title": " Александра Дадарио: Станах жена в холивудския хаос\t\t\t"}
{"url": "https://trud.bg/%d0%b3%d0%b8%d0%b3%d0%b0%d0%bd%d1%82%d1%81%d0%ba%d0%b0-%d0%b0%d0%ba%d1%83%d0%bb%d0%b0-%d1%81%d1%82%d1%80%d0%b0%d1%85%d1%83%d0%b2%d0%b0%d0%bb%d0%b0-%d0%be%d0%ba%d0%b5%d0%b0%d0%bd%d0%b8%d1%82%d0%b5/", "text": "Истории за супер акулата, наречена мегалодон, са хит това лято с две августовски премиери. В “Мега звяр” срещу един от най-страховитите хищници в историята на Земята се изправя “железният” Джейсън Стейтъм. Премиера в САЩ преди дни имаше и лентата “Мегалодон” с екшън ветерана Майкъл Медсън в главната роля. Експерти обаче успокояват, че днес в морските дълбини не съществуват гигантски хищни риби от подобен мащаб. Супер акулата е кръстосвала земните морета и океани преди около 2,6 милиона години. Мегалодонът е далеч по-едър от най-голямата днешна акула и има невероятна сила на захапката (виж графиката), достигаща около 18 тона – най-мощната, позната на човечеството. Знанията на учените за чудовищната риба идват от открити на всички земни континенти, освен Антарктида, фосили от нейни зъби, които са достигали до внушителните 18 сантиметра. Мегалодон означава именно “голям зъб”. Една от най-големите заслуги в описанието на мегалодона е на австралийския учен д-р Джон Роу, който посочва и теглото на хищника – около 100 тона или 30 повече от най-голямата бяла акула. Екипът на д-р Роу е използвал високотехнологичен метод, за да сравни черепите на бяла акула и мегалодон, създавайки негов дигиатален модел с висока резолюция. Специалистите разкриват, че праисторическият ловец се е хранил дори с китове, които са убивани с помощта на откъсване на големи “хапки от тях”. “Тези акули са изчаквали плячката си в засада, след което са ги наранявали и са изчаквали жертвата си да умре”, каза Роу. И допълва, че мегалодонът се е хранел изключително внимателно, за да не увреди зъбите си, ако захапе твърде дълбоко. Първите открити фосили от зъби на мегалодон, от които идва почти цялата информация за хищника, датират отпреди 20 млн. години. “От тях съдим, че мегалодонът е бил не само най-голямата акула в света, но и една от най-големите риби, които някога са съществували”, коментира Ема Бърнард, специалист по палеобиология. Мегалодонът се е адаптирал към тропически и субтропически води и за изчезването му се смята, че е виновно глобално захлаждане в края на плиоцена (преди около 2,6 млн. години). Учените са на мнение, че една трета от морските гиганти, включително 43% от костенурките и 35% от морските птици са загинали с падането на температурите в резултат на ефекта на доминото в хранителната верига. “Иначе днес съществуването на морски хищник от подобен мащаб в океаните е абсолютно невъзможно”, категорична е Ема Бърнард. “Със сигурност щяхме да го забележим, още повече че е приспособен към по-топли води, а не към студените, в които по-лесно може да се скрие, без да знаем”, казва тя.    ", "date": "2018.08.19", "title": " Гигантска акула страхувала океаните (инфографика)\t\t\t"}
{"url": "https://trud.bg/%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc%d0%b0-%d0%b5%d0%ba%d1%81%d0%bf%d0%b5%d1%80%d1%82%d0%b8%d0%b7%d0%b0-%d0%b8%d1%81%d0%ba%d0%b0%d1%82-%d0%b1%d0%bb%d0%b8%d0%b7%d0%ba%d0%b8%d1%82/", "text": "Близките на   искат независима медицинска експертиза и разследване по случая. Според тях до фаталния край се е стигнало заради травми, причинени от медицинския екип при раждането. Официално становище от болницата все още няма. 33-годишната Ренета Томова е починала на 17 август, ден след раждането на първото си дете Близките ѝ очакват да бъде направена аутопсия, която ще покаже причините за смъртта й. Те заявиха пред  , че ще искат заключение и от лекар извън болницата, защото смятат ,че истината ще бъде скрита. Ренета постъпила в болницата след нормална бременност, разказват близките й. Пред родилната зала обаче изживели истински кошмар Те твърдят, че жената имала синини по тялото и счупени ребра. Часове след раждането състоянието ѝ се влошило. Според директора на сливенската болница д-р Соня Михайлова жената е приета в реанимация, където починала. Лекарката, водила раждането не е на работа, а в родилното твърдят, че в почивните дни проверки няма. Според семейството на починалата родилка от болницата не са ги потърсили, не са им казали какво точно е станало, а лекарката, водила раждането не им вдига телефона. Прокуратурата   за лекарска грешка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.19", "title": " Независима експертиза искат близките на починалата в сливенската болница родилка"}
{"url": "https://trud.bg/%d0%ba%d1%83%d0%bb%d1%82%d0%be%d0%b2%d0%b8%d1%8f%d1%82-%d0%ba%d0%bb%d1%83%d0%b1-%d1%81%d0%b5%d0%b4%d0%b5%d0%bc-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%87%d0%b5%d1%81%d1%82%d0%b2/", "text": "Култовият Клуб „Седем“ във Велико Търново на 7 септември чества една година. Той бе създаден в центъра на старата столица от известния в цялата страна DJ Емо, който казва, че това е негова сбъдната мечта. Само за броени месеци, клубът се утвърди като средище за културни събития и срещи-разговори с изявени музиканти, актьори, учени, спортисти, писатели. При всяка изява в Клуба се събират десетки търновци, за да се срещнат и разговарят със свои идоли, с именити творци и популярни личности. „За една година проведохме над 60 срещи. Сред гостите ни бяха музикантите от ФСБ, Васил Найденов, Нели Рангелова, Стоянка Мутафова, Весела Лечева, Красимир Балъков, Тереза Маринова, Йорданка Благоева, Йордан Йовчев, дизайнерите Мария Игнатова и Атанас Парушев, историците д-р Иван Църов и проф. Петко Петков и много други. Десетки автори успяха да представят и популяризират книгите си именно в Клуб „Седем“, сподели DJ Емо. Той обяви, че на сакралната дата-7 септември, рожденният ден на клуба ще бъде отпразнуван с пищно парти с участието на великотърновската група „Песни и приятели“. DJ Емо не крие, че за новия сезон е замислил много изненади за гостите и почитателите на Клуб „Седем“, но засега ще ги запази в тайна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Култовият Клуб „Седем“ в Търново чества една година на 7 септември\t\t\t"}
{"url": "https://trud.bg/%d1%88%d0%be%d1%82%d0%bb%d0%b0%d0%bd%d0%b4%d1%86%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d1%81-%d0%b8%d1%81%d0%ba%d0%b0%d0%bd%d0%b5-%d0%b7%d0%b0-%d0%bd%d0%be%d0%b2/", "text": "Стотици шотландци излязоха по улиците на Единбург. Те искат втори референдум дали Великобритания да напусне Европейския съюз. Мнозинството хора в Шотландия са „За” оставане в съюза. Последното проучване на общественото мнение в цялото Кралство показва, че 45% от анкетираните са за нов референдум, а 34% са против. В случай, че Великобритания напусне окончателно ЕС, шотландците заплашват с нов референдум за независимост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Шотландци протестират с искане за нов референдум за Брекзит"}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%bf%d0%be%d1%82%d1%83%d1%88%d0%b0%d0%b2%d0%b0/", "text": "Модулното формирование от състава на 61-ва механизирана бригада – Карлово беше задействано в 11.00 ч. днес, за да окаже помощ в  , възникнал в иглолистна гора над местността „Сучурума“, северно от Карлово, съобщиха от МО. На труднодостъпен терен действат 44 военнослужещи с 5 броя техника. Действията на модулното формирование се ръководят от майор Марин Цаловски. В готовност са още 20 военнослужещи, които ще се включат при необходимост в овладяването на пожара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.19", "title": " Военнослужещи се включиха в потушаването на пожара край Карлово"}
{"url": "https://trud.bg/%d1%83%d0%b1%d0%b8%d0%b5%d1%86-%d1%81%d0%b5-%d1%80%d0%b0%d0%b7%d0%bf%d0%be%d0%b7%d0%bd%d0%b0%d0%b2%d0%b0-%d0%bf%d0%be-%d0%bb%d0%b8%d0%bd%d0%b8%d1%8f%d1%82%d0%b0-%d0%bd%d0%b0-%d1%81%d1%8a%d1%80%d1%86/", "text": "Издателска компания „Маркет пул” е подготвила за печат произведението „Тайните на ръката” на французина Адолф Дебарол (1801-1886). Книгата е издадена за първи път в Париж през 1859 година и се смята за класически труд по хиромантия. Дебарол е определян като основател на научния и аналитичен подход към хиромантията, а „Тайните на ръката” е имала стотици издания през последните 150 години и е преведена на всички световни езици. Това е настолна книга за всички гадатели и окултисти на планетата. Заслугата на Дебарол е не само в това, че е привлякъл вниманието към хиромантията на световни величия като Балзак, Александър Дюма-баща, Фредерик Льометр, Ламартин, но и за това, че за първи път е приложил към своите практически изчисления солидна теоретична база. В неговия труд хиромантията е неразривно свързана с древни херметични науки като Кабала, астрология, алхимия, теософия, а чрез тях и с френология и физиогномика. По този начин „Тайните на ръката” не само тълкува рисунките от линиите на ръката на човек, но и открехват вратата към невидим астрален свят, който не само се допира до реалния свят, но буквално го пронизва. Книгата на Дебарол е оказала влияние върху цялата теория и практика на световния окултизъм, водейки към синтез на древни и полузабравени науки със съвременността. Авторът е известен и като художник. Той сам илюстрира книгата си, в която синтезира цялото езотерическо познание на своето време. Книгата е преведена и издадена в България през 1905 г. в Свищов от братята Никола и Петър Славкови в „Скоропечатницата на Петър А. Славков”. Подготвеното за печат издание от „Маркет пул” е точно копие на изданието на братя Славкови, като единствено е осъвременен правописът. „Труд” публикува в няколко поредни съботни броя откъси от книгата „Тайните на ръката – За изкуството да се познава по пръстите и дланите на ръцете: живота, характера, наклонностите и бъдещето на человека.” Ако сърдечната линия от началото обхваща показателния пръст, като халка и края на тази халка се намира във вътрешната страна на пръста, означава: усет към тайните науки. Хиромантията нарича тази халка „Соломонов пръстен“. Скъсана и пречупена сърдечна линия или други подобни знаци на същата линия означават лоши съдбоносни признаци само тогава, когато са и на двете ръце Винаги на ръката се е гледало като на символ на силата и могъществото. Вергилий с думата manus (ръка) е определял въоръжена войска. На гръцки думата „ръка“ произлиза от думата за покорявам и подчинявам. Човекът е малък свят и върху ръката му се отразява цялата му същност. Ръката е възприемник на звездния ток, който възпроизвежда върху дланта знаците на звездите или планетите. Разбира се, че не всички небесни тела се отразяват на ръката, а само тези, които са или много значителни по големината си, или са по-близо до земята. Такива са: Юпитер, Сатурн, Аполон, Меркурий, Марс, Луна и Венера. Всеки пръст се дели на три области, следователно и дланта трябва да се дели. Пръстите са прикрепени към нея като канали, вливащи звездният ток. При корена на всеки пръст от вътрешна страна се намира по една височина (издигнатина, могилка), всяка издигнатина съответства на планетата, от която получава добро или зло влияние. Значението зависи от развитието на издигнатината и доколко линиите по нея имат щастливо тълкувание. Големия пръст го заобикалят влияния, които той трябва или да победи или да усъвършенства. Когато издигнатините са право под съответстващите пръсти, гладки и равни тогава означават качествата на онези планети, под влиянието на които се намират. За тези качества аз ще кажа по-долу. Когато издигнатините са много изпъкнали – означават: отсъствие на какви и да е качества. Ако на мястото на издигнатините има дълбини (трапчинки) – това доказва, че има недостатък в съответстващите качества. Ако ли пък издигнатините не са на местата си, те заемат качеството на онези издигнатини към които са наклонени. Линиите, които ще опиша по-долу, уравновесяват значенията на издигнатините. Твърде много развита издигнатина показва преекспонирани качества, което всъщност е може да се сметне и за недостатък. Сега ще обясня значението на това или онова изменение.   Издигнатините Юпитер Той е цар на езическите богове, най-голямата и прекрасната от известните ни планети. Издигнатина на Юпитер се намира под показателният пръст, този пръст, който заповядва и плаши. Качествата му са: гореща религиозна вяра, благородна гордост, почести, веселби, любов към природата, щастлив брак и любовна свръзка. Ако издигнатината е прекалено развита, означава: суеверие, тщеславие, стремеж към господстване и желание да се изпъкне. Ако съвсем няма издигнатина, означава: мързел, егоизъм, липса на вяра, отсъствие на лични достойнства. Сатурн Тази издигнатина се намира под третия пръст, т.е. средния пръст. Сатурн е печален, той е изгонен цар от небето. Сатурн е фаталност, предопределение. Неговите качества, когато е добре развит са: предпазливост, ум, успех във всичко. Но може и да е крайно нещастие, зависи какво ще покажат линиите. Ако е прекалено развита издигнатината, означава: сурова вяра, мрачност, печалност, саможивството, аскетство. Понякога означава склонност към самоубийствоm,. Ако ли няма издигнатина, означава: нещастие или нищожно съществуване. Аполон или Слънце Тая издигнатина се намира под четвъртия пръст под този пръст, на който носим венчалните пръстени. Аполон е прекрасен, благороден, той е бог на изкуствата. Качествата му са: обич към изкуствата (литературата, поезията, музиката и живопис), успех, слава, гениалност, стремеж към всичко, което блести и кара да блести. Дава надежда, вяра, красота, грация, религиозност и богатство. Ако е прекалено развит означава: сребролюбие, тщеславие, любопитство, лекомислие, бъбривост. Ако няма никаква издигнатина, означава: безхаберие и ще води еднообразен живот, като ден без слънце. Меркурий Издигнатината на Меркурий се намира под малкия пръст. Меркурий е прекрасен, изящен посланик на боговете. Змиите на жезъла му означават голям магически двигател. Меркурий е Хермес. Качествата му са: обич към науките, умствена работа, увлекателно красноречие, бързина в работата и мислите, подвижност, способност към тайните науки, алхимията и всичко, което възвишава човечеството. Меркурий също така е и бог на крадците и ако издигнатината и прекалено развита, то означава: склонност към кражба, хитрост, безчестие и тщеславно невежество. Липса на издигнатина означава: слабост в учението и неспособност за развитие на търговия. Марс Марс е бог на войната. Качествата му са: храброст, спокойствие, хладнокръвие, самообладание, гордост, преданост, решителност, съпротивителна сила, смелост в нужните минути. Даже прекаленото развитие на тази издигнатина са благоприятни. Но прекаленото развитие на Марсовата долина дава сигнал за зли съдбоносни линии и означава: гняв, несправедливост, насилие, жестокост, скандал, жажда за кръв, тирания, оскърбление и презрение. Ако вдигнатината я няма, означава: подлост, страхливост и отсъствие на хладнокръвие. Луна Луната е скромната Диана със сребърния си лък. В хиромантията Луната означава море и качествата й са: въображение, тиха скръб, сантименталност, обич към тайнственост, уединение, тишина, мечтателност, хармония, музикалност. Ако издигнатината е прекалено изразена означава: каприз, изопачено въображение, непрестанно раздразнение. Има линии, които усилват действието и тогава означава: безпричинно отчаяние, вечно недоволство, необикновена подвижност, суеверие, тъга, фанатизъм, истерия, заблуждения и мигрена. Ако няма никаква издигнатина, означава: празноглавие, но и способност да се пише поезия. Венера Тази издигнатина се образува при основата на големия пръст и си граничи с голямата линия, т.е. с линията на живота. Затова (Венера) любовта създава живота. Венера е богинята и майка на любовта. Качествата й са: хубост, грация, обич към лукса, усъвършенстване в танца, любезност, желание да се харесва, потребност да люби, такт в отношенията, милосърдие, нежност и любов към чувствените удоволствия. Ако тази издигнатина е сплесната, то ще липсват тези качества. За да се определят пороците на тази сплесната издигнатина, трябва другите признаци да са изразени. Ако издигнатината е прекалена, означава: нахалност, разпуснатост, безсрамие, кокетство, надутост, лекомислие, непостоянство, мързел и разврат. Ако няма издигнатина означава: студенина, егоизъм, недостатъчна енергия, но нежност в работата и в изкуствата.   Линиите Сърдечната линия трябва да бъде ясна даже червеникава, да се захваща от външната сгънка на дланта и да отива към юпитеровата издигнатина. Тогава тя означава: добро сърце, силна и щастлива привързаност. По големината на дължината й може да се съди за слабостите или силата на привързаността. Ако тя е къса и достига само до вертикалната линия, означава: чувствена любов, което е по-скоро сексуална, отколкото сърдечна. Такъв човек може да се привързва. Колкото повече линията обхваща юпитеровата издигнатина, толкова повече той ще обича от сърце. Любовта му ще бъде по-чиста и благородна. Често пъти се случва сърдечната линия да пресича цялата ръка, като започва от горната страна на ръката, минава под юпитеровата издигнатина и свършва зад Меркурий, в сгънката на ръката. Това е признак на излишна нежност, а следователно и безпорядъчни чувства. Хора с такава сърдечна линия, ще трябва да очакват големи – и неизбежни страдания. Излишната любов винаги носи със себе си и тираничната любов, т.е. ревност, а ревността кара да страда и този, който обича и онзи, когото обичат. В хиромантията особено важно и голямо значение има сърдечната линия. Ако тя е много ясна, предсказва и определя убийците. При убийците тя бива особено дълбока и дълга, отколкото у другите хора. Най-добре линията е отбелязана при отцеубийците. При тях е избраздена като дълбока бразда, съвършено права, пресичаща цялата ръка. При такива хора тя е с кървав цвят. Когато сърдечната линия е много дълбока и дълга, но тънка, означава: сляпа нежност. При широка бразда – подтик към ужасно престъпление. При убийците четвъртоъгълника винаги е тесен. Трапчинките (длъбинките) на сърдечната линия означават сърдечни огорчения. Ако длъбинките са ясно изразени, означава: майчино страдание. Ако на линията има сини капчици, означава: силно биене на сърцето. Ако сърдечната линия е бледа и широка, означава: студен разврат, безсърдечност, развален човек. Бледността означава: безсилие и мързел, а широчината означава: много препятствия по пътя. Ако сърдечната линия от началото обхваща показателния пръст, като халка и края на тази халка се намира във вътрешната страна на пръста, означава: усет към тайните науки. Хиромантията нарича тази халка „Соломонов пръстен“. Ако сърдечната линия между големия и показателния пръст се слива с главната и животната линия, това е признак за насилствена смърт. Ако пък линиите се сливат еднакво и на двете ръце, то означава: безсилен и безразсъден човек, който сякаш с вързани очи отива към пропастта. Ако сърдечната линия по цялата си дължина е наклонена към главната линия, значи: лоши наклонности. Ако при това има зли последствени линии, значи: сърце, което се ръководи от главата. Ако под Сатурн двете линии се съединяват значи: злощастен признак. Ако има втора сърдечна линия, която често пъти обхваща големия пръстен на Венера, това показва силна нервна чувствителност. Хора с такъв голям пръстен са изложени на нервно разстройство и меланхолия. Червени и вдлъбнати точки на сърдечната линия означават: физически и нравствени рани на сърцето. Ако линията е гола и без разклонения, означава: кораво сърце. Ако има клончета по направление към юпитеровата издигнатина и ако клончетата са три, означава богатство и почести. Ако сърдечната линия се намира много близо до главната линия, означава: лицемерие и лъжливост. Ако линията се спира под сатурновата издигнатина, значи: грубиянщина, а ако е пречупена на това място- къс живот. Ако сърдечната линия се образува изведнъж при сатурновата издигнатина и без разклонения, означава: насилствена смърт. Ако се разклонява на това място и едното клонче отива към Сатурн а другото към главната линия, означава: два начина на чувстване, и двата обаче пагубни. Човекът с такива разклонения вечно ще греши.  ", "date": "2018.08.19", "title": " Убиец се разпознава по линията на сърцето"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%8f%d1%82-%d1%80%d0%b5%d0%b3%d0%b8%d1%81/", "text": "Сайтът на Търговския регистър се срина заради проблем с дискове на сървърите, но ще бъде напълно възстановен до сряда. „Виждате има държави, където изборите им пробиха с кибератаки. Тук за всяко нещо се вдига огромна олелия. Да, не е приятно, но пък всички работят активно, за да обезопасим системата“, заяви министър-председателят. Що се отнася до исканото от БСП извънредно заседание на парламента по този въпрос – извънредно е за тези, които са по почивки, ние сме на работа – това коментира пред журналисти в Стара Загора премиерът Бойко Борисов. Заедно с кмета Живко Тодоров и областния управител Гергана Микова той извърши проверка на изпълнението на част от проектите, които се реализират по ОП „Региони в растеж”. Те се финансират с около 60 млн. лева и са насочени към подобряване на пътната и образователната инфраструктура и места с голямо обществено значение. Премиерът заяви, че е доволен от изпълнението на проектите и че след тяхното финализиране, градът ще стане един от най-красивите в България. Банковият сектор и застрахователният сектор имат гаранционни фондове и целта е при възникнал проблем тези фондове да компенсират потърпевшите. Това означава, че самият бизнес поема щетите, а не държавата – каза премиерът Бойко Борисов по повод на фалиралия кипърски застраховател „Олимпик“. „Ще положим всички усилия да помогнем, до колкото ни позволява законът, на клиентите на кипърската застрахователна компания, която е в ликвидация“, каза още премиерът. Въпреки това на 20 август от 9:30 часа Борисов свиква среща с финансовия министър Владислав Горанов и специалисти от Комисията по финансов надзор, за да обсъдят ситуацията.           АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.19", "title": " Премиерът Борисов: Търговският регистър ще работи напълно до сряда\t\t\t"}
{"url": "https://trud.bg/%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d1%81%d0%b5-%d0%b7%d0%bd%d0%b0%d0%b5-%d0%b4%d0%b0%d0%bb%d0%b8-%d0%bc%d1%8a%d0%b6%d1%8a%d1%82-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bb/", "text": "Образувано е досъдебно производство за убийство. След запознаване с материалите по делото допълнително квалификацията ще бъде прецизирана и е възможно да бъде повдигнато обвинение за квалифициран случай на убийство. Това каза на брифинг в Софийска окръжна прокуратура наблюдаващият прокурор Ралица Данкова за случая в село Лесново, при който мъж беше  . „Извършителят е заловен. Предстои привличането му като обвиняем и задържането му за 72 часа“, посочи тя. „Делото ще бъде внесено с искане за вземане на постоянна мярка задържане под стража. Към момента продължават неотложните действия по разследването. Не мога да ви дам информация за вида на пистолета. Назначена е експертиза, но имаме основание да предполагаме, че намереното оръжие е това, с което е извършено убийството“, каза още наблюдаващият прокурор. Не е установена категорична информация лицето да страда от психологично заболяване, посочи Ралица Данкова. „Не е установено и да се води на отчет, но това не означава, че няма такава възможност. Назначена е съдебно-психиатрична експертиза, която ще ни каже страда ли лицето от психично заболяване и било ли е вменяемо, могло ли е да разбира значението на деянието и да ръководи постъпките си“, обясни тя. „В дома на извършителя са намерени гилзи, но не мога да кажа подробности, защото експертите не са се произнесли все още“, коментира наблюдаващият прокурор. Вероятно става въпрос за битов скандал, породен от свада за велосипед, но все още текат разпити на свидетели и не бих искала да давам подвеждаща информация, каза още Ралица Данкова . „Мотивите за престъплението се изясняват. Нито извършителят, нито простреляният са криминално проявени“, посочи тя. Ралица Данкова обясни, че не може да даде информация дали на извършителя са правени тестове за употреба на алкохол и наркотици. „Няма данни преди инцидента между двете лица е имало друг конфликт“, коментира Данкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Все още не се знае дали мъжът, застрелял младеж в Лесново е психологично болен"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b0-%d0%ba%d1%80%d0%b5%d0%bf%d0%be%d1%81%d1%82-%d0%ba%d1%80%d0%b0%d0%b9-%d0%be%d1%81%d1%82%d1%80%d0%be%d0%b2-%d1%81%d0%b2%d0%b5%d1%82%d0%b8/", "text": "Открита е неизвестна крепост край остров Свети Тома. Това е станало по време на подводните проучвания на проф. д-р Иван Христов, съобщиха от общината в Созопол. Подводната експедиция на Националния исторически музей в района на остров Свети Тома е финансирана от Министерство на културата по предварително спечелен проект. В състава ѝ, под ръководството на проф. Христов, са инж. Кирил Велковски – геофизик към Центъра за подводна археология в Созопол, инж. Тотьо Ангелов – геодезист от фирма Картпроект, водолази от Общински водолазен център- гр. Созопол с ръководител Тенчо Тенев. Проучванията са естествено продължение на сухоземните от месец юни, при които бяха локализирани и частично разкопани тракийско ямно светилице, структури от късноантичната епоха и средновековен манастир. Извършени са били водолазни спускания под вода, като са картирани две места с ниска концентрация на фрагментирана керамика. Първата зона в която се откриват силно фрагментирани керамични съдове с най-обща датировка I хил. пр. Хр. е разположена в югозападното продължение на острова на дълбочина едва 1 м. Тук са заснети множество каменни блокове с прави стени и следи от обработка, някои с дължина и широчина 1 м. Тези блокове се откриват перпендукилрно на подводния риф и са част от силно разбита от морските стихии структура преграждаща острова от достъпната в миналото западна страна. Вероятно се касае за неизвестна до този момент крепостна стена дело на древните траки. От южната страна на острова на дълбочина 9 м. интерес предизвизвиква откриването на част от късноантична амфора и добре обработени варовикови блокчета които са били предназначени за древен строеж на острова. Археолозите са категорични, че островът в миналото е бил полуостров. Доказателство за това са измерванията на ясно очертаващия се широк риф, който свързва материка със сегашния малък черноморски остров. Както споменахме по средата между сушата и острова най-дълбоката част е едва 2 м. Предвид общото покачване на водите на Черно море в периода VІІ–ХІІІ век големият провлак свързващ Св. Тома с материка е залят. Тук трябва да се вземе под внимание фактът, че всички заляти структури в крайбрежната зона на провинция Хемимонт от периода V–VІІ век се намират на дълбочина от 0, 50 до 1,40 м. По-ранните градежи от Елинистическата и Класическата епоха можем да търсим на по-голяма дълбочина до 6-8 м. Тези предварително оповестени изчисления са индикация за коренно различна брегова ивица в древността от сегашната, както и на сравнително по-голяма сухоземна територия на обектите от Късната Античност в това число и изследвания остров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Неизвестна крепост край остров Свети Тома"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%be%d0%bf%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%bf%d0%be-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be-%d0%bd/", "text": "Операцията по издирването на изчезналите след   е приключила след откриването на последните три тела. Официалният окончателен брой на загиналите в трагедията е 43 души, предаде Ройтерс. Местните власти съобщават, че девет души все още се намират в болница, като четирима са в критично състояние. Въпреки че всички смятани за изчезнали са открити, пожарната съобщава, че работата продължава в случай, че някой, който не е обявен за изчезнал, все още се намира под отломките. Същевременно разследването продължава с установяването на причините за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Приключи операцията по издирването на изчезналите след срутването на моста в Генуа"}
{"url": "https://trud.bg/%d1%81%d0%bf%d0%b0%d1%80%d1%82%d0%b0%d0%bd-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b8%d1%80%d0%b0-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8/", "text": "Самолет C-27J „Спартан“ от транспортна авиогрупа Враждебна на Военновъздушните сили изпълни успешно транспортна задача от София до Горна Оряховица и обратно вчера, съобщиха от Министерство на отбраната. На борда на самолета се намираше екип от медицински специалисти на Военномедицинска академия със задача, свързана с донорска ситуация във Велико Търново. Полетите бяха изпълнени при спазване на мерките за безопасност и изискванията на документите, регламентиращи летателната дейност с военни въздухоплавателни средства на Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " „Спартан“ транспортира медицински екип за донорска ситуация"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%b2%d1%80%d0%be%d0%bf%d0%b0-%d0%bd%d0%b5-%d0%b5/", "text": "Иранският външен министър Мохамад Джавад Зариф заяви, че Европа все още не е демонстрирала, че е готова да „плати цената“ на опълчването срещу Вашингтон, за да спаси ядреното споразумение, предаде АФП. Зариф заяви, че европейските правителства вече са представили предложения за поддържането на петролните си и банкови връзки с Иран, след като втората фаза на американските санкции започне през ноември. Същевременно според него въпросните предложения са по-скоро „мнение, а не толкова практически мерки“. „Въпреки че е предприета стъпка напред, ние вярваме, че Европа все още не е готова да плати цената наистина да се опълчи на САЩ“, заяви министърът. „Готови сме, да откликнем на европейската политическа воля, когато тя е придружена от практически мерки“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Иранският външен министър: Европа не е готова да плати цената за ядреното споразумение"}
{"url": "https://trud.bg/%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d0%b2-%d1%82%d1%80%d0%b5%d1%81%d0%ba%d0%b0%d0%b2%d0%b0-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0-%d0%b7%d0%b0-%d0%bf/", "text": "В Сандански кипи трескава подготовка за най-обичаното музикално събитие „Пирин фолк“. Тази година ще се проведе 26-тото издание, което ще бъде уникално по рода си. На сцената ще излязат над 70 изпълнители от три поколения певци. За втора поредна година курортният град ще посрещне и участници в конкурса за деца – „Детски Пирин Фолк“. На 24 август в Летния театър 20 деца на възраст между 8 и 15 години от всички краища на България, както и едно дете от Македония, ще мерят сили в изпълнителското изкуство на живо на песен от македонска фолклорна област. Те ще изпълнят красиви, различни от миналогодишното издание и не толкова познати македонски песни, като по този начин се затвърждава идеята на организаторите от сцената на „Пирин Фолк“ да се популяризира и разпространява фолклорно ни песенно богатство. Специални гости с рецитал ще са три поколения певци Гоцеви: емблемата Георги Гоцев, син Иван и внук Георги. Те ще поднесат специална изненада на публиката. След тях, отново символ на приемственост между поколенията, ще се изявят фолклорната икона Гуна Иванова и внучките й Ива и Велислава Костадинови. На 25 август ще се проведат двата конкурса: за авторска македонска песен и за изпълнителско изкуство. Във всеки от тях ще звучат 15 песни, като тази година участие ще вземат 6 дуета и 1 трио. Сред участниците са както изпълнители с над 20 години на сцена, така и скоро започнали професионалната си кариера певци. Специален гост с рецитал ще е македонската звезда Наум Петрески, който ще зарадва и със свои стари, така и с нови песни. На 26 август ще се състои Галавечерта с награждаване на победителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Сандански в трескава подготовка за „Пирин фолк“"}
{"url": "https://trud.bg/%d0%bd%d0%b0%d1%81%d1%82%d0%b8%d0%bd%d0%ba%d0%b8-%d0%b8-%d0%b2%d0%b8%d1%80%d1%83%d1%81%d0%b8-%d0%bd%d0%b0%d1%82%d1%80%d1%8a%d1%88%d0%ba%d0%b0%d1%85%d0%b0-%d0%b4%d0%b2%d0%be%d0%b9%d0%bd%d0%be-%d0%bf/", "text": "Само за една седмица в жегите край морето са се увеличи двойно случаите на остри респираторни заболявания във Варна, съобщиха от Регионалната здравна инспекция. Регистрирани са 117 болни при 62 за предходната седмица. Най-много са случаите във възрастовата група от 5 до 14 години-49 случа, и 33 от 0 до 4 години. Няма болни от грип, но се лекуват 20 пациенти със усложнения от вируси и настинки –най-често бронхити и пневмонии. В РЗИ са регистрирани 63 случая на чревни инфекции при 40 за предходната седмица, като преобладават ентероколити, има вирусен хепатит и 2 салмонелози. От въздушно-капкови инфекции са потърпевши 17 с варицела, един с бактериален менингит и четирима със скарлатина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Настинки и вируси натръшкаха двойно повече край морето"}
{"url": "https://trud.bg/%d0%bd%d0%be%d0%b2%d0%be%d0%b4%d0%be%d0%bc%d1%86%d0%b8-%d0%b2%d0%bb%d0%b8%d0%b7%d0%b0%d1%82-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f-%d0%bb%d0%b0%d0%b1/", "text": "Уникалният жилищен комплекс „Лабиринт” с архитектурна концепция, вдъхновена от геометричния орнамент „меандър”, символ от древността на живота и природата, вече е достъпен за своите новодомци. С акт 16, получен само след година и половина строителство от първа копка до сега, комплексът е напълно завършен и въведен в експлоатация. При 20 на сто застроена площ с шест девететажни сгради с просторни 240 апартамента и 360 паркоместа, паркът му се шири на 7000 кв.м с много зеленина, водни цветни фонтани, детска площадка, фитнес на открито и други екстри за семеен отдих и комфорт. Близо 70 на сто от апартаментите са продадени предимно на млади семейства от Варна, а откакто е завършен, има още по-голям интерес, каза за „Труд” Николай Пашов, изпълнителен директор на фирмата собственик и изпълнител”Хидрострой”. Средната цена на кв.м е 800 евро, а таксата за подръжка на общите части , денонощна охрана и паркинг е 0.65 лв на кв.м на месец. Мотото на обекта „Открий своя нов дом в Лабиринта” показва строителната стратегия за предоставяне на съвременен висококачествен дизайн, функционалност и хармонична среда. Проектът на арх. Светослав Станиславов е избран чрез конкурс. Стилен коктейл събра новите съседи и екипа на комплекса, който е партньор на Детската диабетна асоциация „Докосни дъгата” и отделя част от сумата, получена за всеки продаден апартамент за закупуване на инсулинови помпи за деца диабет тип 1. Всеки от новодомците и бъдещи обитатели получава сертификат за дарение, удостоверяващ участието му в тази благородна кауза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Новодомци влизат във варненския „Лабиринт”\t\t\t"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%be-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5-%d0%b7%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0%d1%81%d0%bc%d0%b5%d0%bb-%d0%bd%d0%b0/", "text": "Условна присъда получи шофьор, ударил на тротоар възрастно семейство и причинил смъртта на 80-годишна жена в разградското село Осенец. Трагедията, при която пострадал и 84-годишният съпруг на издъхналата жена, е станала през декември миналата година в светлата част на деня. Възрастното семейство вървяло по тротоар, когато 51-годишният водач Ю.А. от Шумен изгубил контрол над джипа „Нисан”, който се качил на тротоара и блъснал съпрузите. Жената получила травма в коремната област и по-късно починала. Съпругът е бил с фрактура на лява лакътна става. За причинената смърт по непредпазливост и средната телесна повреда, водачът, който работел в Германия, е наказан с 18 месеца лишаване от свобода с 3 години изпитателен срок. Лишен е и от правоуправление за 2 години. Окръжният съд в Разград постанови още той да плати 862 лв. за досъдебното производство и 2 000 лв. за адвокат на частните обвинители по делото. Присъдата подлежи на обжалване и протест пред Варненския апелативен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.19", "title": " Условно наказание за шофьор, насмел на тротоар възрастно семейство\t\t\t"}
