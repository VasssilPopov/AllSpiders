{"url": "https://trud.bg/%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0-%d1%85%d0%be%d0%bd%d0%ba%d0%be%d0%bd%d0%b3-%d1%81%d0%b5-%d0%b8%d0%b7%d0%bf%d1%8a%d0%bb%d0%bd%d0%b8%d1%85%d0%b0-%d1%81-%d0%bf%d1%80%d0%be%d1%82/", "text": "Над 100 000 антиправителствени демонстранти участваха днес в масово шествие в Хонконг и препълниха основните кръстовища въпреки дъжда в единадесетата седмица на често пъти бурни демонстрации в азиатския финансов център. Броят на днешните участници показа, че продемократичното движение все още има широка база, въпреки някои неприятни сцени миналата седмица, когато протестиращи окупираха летището, за което някои активисти се извиниха, припомня Ройтерс. „Адски горещо е и вали. Честно казано, мъчение е да дойде човек. Но трябва да сме тук, защото нямаме друг избор“, каза 24-годишният студент Джонатан, който беше на митинга, започнал в парка „Виктория“ в квартал Козуей бей на остров Хонконг. „Трябва да продължим, докато най-накрая правителството се отнесе към нас с уважението, което заслужаваме“, каза той. Недоволството избухна през юни заради вече оттеглен законопроект, който щеше да позволи заподозрени в престъпления в Хонконг да бъдат екстрадирани и съдени в континентален Китай. Протестите се подхранваха обаче от по-общи тревоги за подкопаване на свободите, гарантирани от принципа „Една държава – две системи“, който важи за Хонконг след връщането на бившата британска колония под китайско управление през 1997 г. Протестиращите носеха плакати с надписи „Свободен Хонконг“ и „Демокрация сега“. Множеството в парка „Виктория“ беше мирно и сред участниците имаше хора на средна възраст и по-възрастни, младежи и цели семейства, а някои родители носеха на рамене невръстните си деца. Въпреки че организаторите не получиха разрешение за шествие, паркът едва побра хората, които изпълнили и околните улици. Много протестиращи се насочиха към градския финансов център и скандираха искания за оставка на подкрепяната от Пекин ръководителка на местната администрация Кари Лам. Демонстрантите настояват и за окончателно оттегляне на законопроекта за екстрадиция, искат протестите да не бъдат определяни като „нарушения на обществения ред“, сваляне на обвиненията срещу арестуваните, независимо разследване и подновяване на политическите реформи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Улиците на Хонконг се изпълниха с протестиращи въпреки проливния дъжд (СНИМКИ и ВИДЕО)"}
{"url": "https://trud.bg/%d0%b1%d0%b0%d0%bd%d0%b0%d0%bd%d0%b8%d1%82%d0%b5-%d0%be%d1%82-%d0%b5%d0%ba%d0%b2%d0%b0%d0%b4%d0%be%d1%80-%d1%81-%d0%ba%d0%be%d0%ba%d0%b0%d0%b8%d0%bd%d0%b0-%d0%b1%d0%b8%d0%bb%d0%b8-%d0%b7%d0%b0-%d1%80/", "text": ", е трябвало да бъдат доставени в Румъния, но най-вероятно е станала грешка още при натоварването в Еквадор и затова се озовали в склад в Бургас. „Труд” научи, че това гласи основната версия на разследващите. Някои от тях обаче бяха лаконични, че са работи и по други хипотези, включително и за получател от България. Продължават и проверките на бананите от същата доставка по другите бази в София, Пловдив и Варна на голямата фирма „Интерцитурис”, чиито служители откриха пакетите с наркотик. Както съобщи „Труд”, кокаинът пътувал с кораб от Еквадор през Италия до Бургас. Общото количество било от 20 626 кашона, разпределени в 19 контейнера. Около 3000 кашона са отпътували за Румъния. Пакетите били опаковани със специално фолио, което не позволявало да се виждат на митническите рентгенови апарати. Намереният кокаин е изключително чист. Оценява се на около 5 млн. лв., но ако беше стигнал до улични дилъри, стойността му щеше да надхвърли 10 млн. лв.", "date": "2019.08.18", "title": " Бананите от Еквадор с кокаина били за румънската мафия\t"}
{"url": "https://trud.bg/%d0%b4%d0%b2%d0%b5-%d0%bc%d0%b8%d1%81%d1%82%d0%b5%d1%80%d0%b8%d0%be%d0%b7%d0%bd%d0%b8-%d1%83%d0%b1%d0%b8%d0%b9%d1%81%d1%82%d0%b2%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82/", "text": "Водолази търсят следи по дъното Мистериозно двойно убийство разследва полицията, след като до язовир край софийското село Негован бяха открити останки от телата на мъж и жена. Продължава изясняването на самоличността на жертвите. Разследването е започнало около 18 ч., след като местен жител открил между тръстиките човешки череп. Районът бил опасан с полицейски ленти и започнало претърсване. Намерени били пластмасови бидони и найлонови чували с останки от разфасован труп на жена. Преди тялото да бъде направено на парчета, жертвата е била убита с огнестрелно оръжие, сочели следите. В храсти наоколо били намерени разхвърляни части от разкъсано дамско бельо. Днес към обед, при повторни огледи, полицаите открили и втория труп. Той бил на мъж, който също бил застрелян. Екип от водолази е извикан за претърсване на дъното на язовира за още улики. Работи се по версията, че двете убийства свързани, но криминалисти тепърва ще търсят куршуми, за да изяснят дали екзекуциите са извършени с едно и също оръжие. По предварителни данни кошмарните престъпления са извършени преди около месец и намерените трупове били полуразложени. Затова и полицията е започнала проверка в базата данни за изчезнали хора в Софийско и съседни области през последните 30 дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Две мистериозни убийства разследват край язовир в Негован (обзор)\t"}
{"url": "https://trud.bg/%d0%b4%d0%b2%d0%b5-%d0%b2%d0%b8%d0%bb%d0%b8-%d1%81%d0%b0-%d0%b8%d0%b7%d0%b3%d0%be%d1%80%d0%b5%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80%d0%b0-%d0%ba%d1%80%d0%b0%d0%b9-%d1%80%d0%b5/", "text": " е в трудно достъпен терен. За сигнала за огъня местните жители са информирани в 14.00 часа, и веднага е сформиран щаб от доброволци, които са тръгнали да гасят пламъците. Това разказа местна жителка, предаде БГНЕС. На този етап се знае, че са изгорели две вили, и пожарът се разраства. Към момента са изпратени само една пожарна и една водоноска. Очаква се да бъде изпратен и хеликоптер. По неофициална информация на местните хора пожарът е възникнал заради нерегламентиран палеж. Към момента голяма група хора доброволци са се разпръснали из гората и гасят с лопати. Теренът е изключително труден, и ако огънят се разрасне, спасението е единствено в идването на хеликоптер. Няма жертви и ранени при огнената стихия. Изгорели са две необитаеми вили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Две вили са изгорели при пожара край Реброво, очаква се да бъде изпратен хеликоптер"}
{"url": "https://trud.bg/%d0%bd%d0%b0-18-%d0%b0%d0%b2%d0%b3%d1%83%d1%81%d1%82-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": "Албена Найденова , депутат от Воля в 44 НС.   Александър Ангелов , бивш зам. главен редактор на в. “Труд”, 63 г.   Венко Евтимов , поет и драматург, 64 г.   Д-р Владимир Коларов , началник отделение по хирургия в УМБАЛ „Здраве“, гр.Пазарджик.   Даниела Димитрова , депутат от ГЕРБ в 44 НС.   Проф. д-р Христо Бонджолов , ректор на ВТУ, 59 г.   Христо Монов , психолог, 61 г.   Цветелин Атанасов (Цецо Елвиса) , певец, 48 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " На 18 август 2019 да почерпят"}
{"url": "https://trud.bg/%d0%b7%d0%be%d0%b4%d0%b8%d0%b8%d1%82%d0%b5-%d0%ba%d0%be%d0%b3%d0%b0%d1%82%d0%be-%d1%81%d0%b0-%d0%b1%d0%be%d0%bb%d0%bd%d0%b8/", "text": "Овен  Удря го в главата Овните често имат проблеми с главата – не такива, които непременно да ги отведат в специализираните болнични заведения. Става въпрос за главоболия, мигрени и чести наранявания в тази област. Като буйни натури, те са склонни да тичат с рогата напред към приключения и вълнуващи преживявания, но този стрес се отразява зле на здравето им. Ако сте Овен, препоръчително е да се научите да бъдете спокойни и да контролирате емоциите си. Характерът ви ви кара да се втурвате към множество лекари и специалисти, бързате да се отървете от симптомите, защото те само ви забавят. Телец  Не може да пее Ако сте Телец, вероятно често имате проблеми с гърлото. Инфекции, дращене, налепи по сливиците и всякакви други страхотии са ви добре познати. Друг проблем, често срещан при Телците, е напълняването. Нежната обич към храната – всяка храна, от най-изисканите ястия до простите манджи на баба, почти винаги надделява над здравия ви разум. За съжаление, рано или късно ще ви направи впечатление, че не се напъхвате в дрехите си. И не защото са се свили в пералнята! Когато сте болни, внимателно избирате възможно най-добрия специалист, на когото да поверите здравето си. Близнаци  Обикаля по всички лекари  Близнаците са тези, които боледуват най-рядко и най-леко. Не е казано, че са вечно здрави, но бързо успяват да преодолеят болестите. Докато другите лежат по цяла седмица, поразени от Западна нилска треска, Близнаците се оправят за два-три дена. Единствената им слабост са белите дробове. Често се случва до последно да отричате, че ви има нещо. Но когато получите доказателство че сте болни, изпадате в паника. Хуквате от лекар на лекар. Вместо да ги обикаляте като цветарка, се доверете се на един и започнете лечение. Дайте шанс на тялото са се справи с проблема. Рак  Слаб му е стомахът За щастие най-често срещаната болест при зодия Рак не е рак. Раците имат слаби стомаси, в резултат на което страдат от язви, киселини, гастрит и тн. Податливи са и на вируси. Боледуването им протича с купуване на всички възможни цярове, суетене, чести посещения или телефонни обаждания до личния лекар и засилена тревожност. Представителите на този знак са склонни към хипопондрия. Раците не обичат да измъчват хората с болестите си, те просто обичат да им се обръща внимание. Но, ако наистина са тежко болни, добре е да са заобиколени с приятели и роднини, защото това ги успокоява. Лъв  Минава му като на куче Казват, че родените под този знак са хора със силен характер и лъвско сърце. Именно от дивото си сърце страдат родените под този знак, особено ако са мъже с рождени дати между 23 юли и 22 август. Доста рано – малко след 40-тата си година, може да получат инфаркт. При заболяване, Лъвовете гледат да покажат на всички колко добре се справят и как бързо са се излекували. Тази сила на характера ги прави доста по-витални от останалите знаци в зодияка. Лъвът е активен човек и трябва да се движи постоянно, за да е здрав. Ако се застои на едно място, става нервен. Дева  Жрец на Хигиената Всеизвестно е колко внимателни са за здравето си Девите. Като жреци и жрици на Хигиената, те съвестно спазват измислени от тях самите ритуали за предпазване от бактерии и микроби. Дали ще обтриват всекидневно дръжките на вратите със 100-градусов спирт, или ще си дезинфекцират ръцете след всяко здрависване, това останалите, не толкова чисти зодиакални знаци не ги касае. Когато се чувстват зле, Девите си взимат душ, за да се чувстват по-чисти, а когато изпитват болка, имат наклонност да се разсейват с чистене. Проблемните им органи са черният дроб, панкреасът и тънкото черво. Везни  Образцов пациент  Красивите, умни и чаровни Везни си имат всичко, освен бъбреци, на които могат да разчитат. За хората от тази зодия се препоръчва да пият много вода. От време на време трябва да правят почивка от млечните продукти. Болната Везна е образцов пациент. Слуша и да изпълнява указанията на лекаря – не толкова от грижа за здравето, колкото от желание да получи одобрение – това е по-силно от него. По отношение на лекарствата и лечението е малко нерешителен, особено когато има възможност за избор. Затова при болест е добре до Везните да има любящ човек, който да взима решения вместо тях. Скорпион  Онази работа го проваля Поради почти жестоката аскетичност, която Скорпионите налагат на тялото си, то в много случаи не издържа. Организмът им просто се срива и, щат не щат, лягат болни. Дебелото черво е органът, който много често съсипва живота на Скорпионите. Те често страдат от запек, затова задължително трябва да пият много вода и да добавят към хранителния си режим много фибри. Друг проблем може да възникне заради твърде високото либидо, което може да ги подведе да проявят неразумност и да забравят предпазните мерки, което води до болести на половите органи или нежелана бременност. Стрелец  Лекува се според ЕЖК Поне по статистика, най-здравият зодиакален знак е Стрелецът. Него рядко го хващат дори и най-дребните настинки. На базата на своя „огромен“ опит, Стрелците се смятат за специалисти по всички болести. Предпочитат сами да си поставят диагноза, отколкото да ходят по лекари. Доверяват се изцяло на това, което им нашепва вродената им хипохондрия. Лечението пак сами си определят, базирано на агенция ЕЖК („една жена каза“) и на прочетеното във форуми и сайтове. „Предават се“ в ръцете на лекаря само в краен случай. Но щом попаднат в болница, стават благи и приветливи, като овчици. Козирог  Пука му коляното Козирогът приема философски болестите и несполуките. Подобно на Стрелеца, той също е фен на самолечението. Разбира се, в повечето случаи то не е успешно, но на Козирога му харесва да си вярва, че се е излекувал по интернет. От самовнушение положението му наистина може да се подобри. Когато се чувстват зле, гледат да не се отпускат. Предпочитат да намерят начин да работят и от леглото. Част от здравните проблеми на този знак включват камъни в жлъчката, ишиас и слаби колене, които доста рано – възможно е и малко след 30-ата година, започват да пукат и скърцат при ставане. Водолей  Прави се на здрав Водолеите не са лакоми, но обичат високовъглехидратните храни. Дори тези представители на знака, които изглеждат относително разумни, налитат на мазни и калорични храни. Почти невъзможно им е да се лишат от биричка или високоалкохолни напитки. Хранителният им режим е техният начин да развалят иначе здравото си тяло. Те са социални същества и когато им се налага да постъпят в болница, те се сприятеляват с всички около тях. Предпочитат да се разсейват и да се правят, че са здрави. Ако случайно успеят да заразят приятелите си, после страдат от угризения. Риби  Става зъл и неконтактен Здравето на Рибите зависи почти изцяло от емоциите им – когато се разстроят, те сякаш отварят тялото си към вирусите и настинките. Докато боледуват предпочитат да са сами и умишлено се изолират от всичко и всички. Разумното поведение на близките в такава ситуация е да се вслушат в желанието на Рибите и да не им помагат неповикани. Тези, които упорито натрапват грижите си, може да само да си навлекат лошо отношение и злостни обиди. Ако сте Риби, сигурно имате проблеми със стъпалата – Ахилесовата пета на знака ви. Йога и медитация ще ви се отразят много добре.", "date": "2019.08.18", "title": " Зодиите, когато са болни"}
{"url": "https://trud.bg/%d0%bc%d0%b8%d1%88%d0%b5%d0%bb-%d0%bc%d0%be%d0%bd%d0%b0%d1%85%d0%b0%d0%bd-%d0%bf%d0%b0%d0%b4%d0%b0%d0%bc-%d1%81%d0%b8-%d0%bf%d0%be-%d0%b3%d1%80%d1%83%d0%b1%d0%b8%d1%8f-%d1%85%d1%83%d0%bc%d0%be%d1%80/", "text": "Идвам от работническата класа. Баща ми има 40 години трудов стаж във фабрика По отношение на грима аз се водя от принципа, че по-малко значи повече. Искам кожата ми да се вижда и предпочитам да излагам на показ луничките си. Те придават на лицето ми по-младежки вид и не трябва да се третират като някакви дефекти. Мишел Монахан е прелестна американска актриса със скандално качествено тяло, незабравимо лице и солиден драматичен талант. Тя се доказа във филми като “Kiss Kiss Bang Bang” (2005) и “Gone Baby Gone” (2007), но истински звезден момент за красавицата от Айова беше изпълнението в атрактивната научна фантастика “Първичен код” от 2011-а, където партнира на Джейк Джиленхол. Монахан направи силни роли в “Мисията невъзможна 3”, “Мисията невъзможна 4” и “Мисията невъзможна: Разпад” и се затвърди като постоянен член на екипа на Том Круз в шпионската сага. Истинска световна слава тя получи и със знаменитото си участие в модерната телевизионна класика “Истински детектив”. Монахан бе една от звездите на първия сезон, който се превърна в едно от най-успешните тв явления в историята. За играта си в сериала шедьовър Мишел Монахан получи повече от заслужена номинация за “Златен глобус”. – Мишел, хората продължават да говорят за първия сезон “Истински детектив”, в който играете една от главните женски роли. Защо това произведение се превърна в такова световно събитие с дълготрайно влияние?  – В първия сезон наистина се получи магия и подреждане на перфектните обстоятелства. Всичко беше толкова добре направено, но двигателят зад историята е създателят на сериала Ник Пизолато. Искам да надникна в съзнанието му и да видя как създава подобни образи и сценарии. А участието в подобна поредица е много интересна възможност да изграждаш сложен образ в продължение на много време. Може да откриееш нюанси и да се гмурнеш дълбоко. – Как изглежда днес филмова индустрия след разкритията за Харви Уайнстийн и кампанията за повече заглавия със силни женски образи?  – Вярвам, че вървим към прогрес. Един от най-странните и неоправдани слухове, направо митове, в Холивуд е, че хората не искат да гледат филми с жени в главните роли. Това не може да бъде по-различно от истината. Жените определено купуват билети за филми. – Винаги се обличате по интригуващ начин и извън клишетата. Как бихте определили личния си стил?  – Не бих го определила с някаква готова еднозначна дума. Обичам експериментите и комбинирането на епохи и елементи. Когато си намеря нещо качествено с винтидж излъчване веднага си поръчвам да го преправят по моите мерки. Живея в Лос Анджелис и тук е пълно с безкрайно талантливи шивачи. Друг важен момент от цялостното ми излъчване е грима. Или по-скоро липсата му. По отношение на грима аз се водя от принципа, че по-малко значи повече. Гледам да не си слагам твърде много фон дьо тен. Искам кожата ми да се вижда, да не е тотално замаскирана от излишни и вредни пластове грим. Предпочитам да излагам на показ луничките си. Те придават на лицето ми по-младежки вид и не трябва да се третират като някакви дефекти. Дори напротив. – Лесно ли се адаптирахте към холивудския начин на живот?  – Едва ли някога ще имам типичния холивудски начин на живот. Работата ми е в киното и телевизията, но аз нямам нищо общо с повечето екранни знаменитости и особено с представите за екранни знаменитости. Идвам от работническата класа и много държа на своите корени и произход. Никога няма да предам своята идентичност и хората, които са ме оформили като личност. Баща ми има 40 години трудов стаж във фабрика и е осигурил образование на всички от нашето семейство. Като цяло има много погрешни представи и оценки за представителите на работническата класа. Сякаш обществото си мисли, че шофьорите на камиони, например, просто не могат да си намерят по-добра работа и са нискообразовани, но в реалността нещата често изобщо стоят по този начин. А аз определено съм си момиче с различен от типичния холивудски бекграунд. Падам си по грубия хумор и шегите, които минават за лош вкус в определени кръгове. Но те понякога са най-искрените проявления на човешката ни природа и имат важна функция в общуването. – Вие има разнообразна филмография и експериментирате с жанровете и стиловете. Имате ли си любима порода филми?  – Обожавам фестивалното кино. По фестивалите може да се гледат най-интригуващите независими произведения, които наистина стимулират мисленето и предлагат богата художествена текстура. Те не са особено комерсиални, нямат гигантски маркетингови бюджети, но най-класните представители на фестивалното кино са истинския апотеоз това, което седмото изкуство може да предложи днес. Иначе за мен предизвикателство е участието в комедия. Научната фантастика също може да бъде нещо, което наистина провокира дълбоки и интересни размисли. Оставя те да гадаеш. Пример за това е “Първичен код”, с който съм много горда. В този жанр, разбира си, е пълно и с визуални трикуве и понякога трябва да играеш пред зелен екран и да се правиш, че си в някаква фантастична среда. Но това е нашата работа, а специалните ефекти ги оставям на професионалистите. – Какъв е Вашият актьорски подход към изграждането на образ?  – Не обичам да използвам ролите си като инструмент за проповядване на морал. Моят подход към изграждането и изиграването на образ е на изследовател, а не на идеолог. Ако ти като изпълнител тръгнеш да съдиш персонажа, който играеш, тогава се подготви и публиката да го съди. Лично аз си оставам оптимистично настроен хуманист, независимо от това каква роля изграждам в момента. Аз вярвам силно в човешката доброта и в способността ни да направи живота на хората по-добър – независимо дали са на хиляди мили разстояние или са съседи в блока ти. В крайна сметка всички имаме недостатъци. Не познавам перфектни хора. – Кое е най-трудното в професията на актьора?  – Не мога да си представя нещо по-трудно, предизвикателно и вълнуващо от това да се изправиш на сцена пред хора като изпълнител в пиеса. Сценичните актьори винаги са ми изглеждали едновременно страшно уязвими и смели. За мен е трудно и да се гледам на кино. Даже избягвам. – Имате ли вредни навици?  – Вече не са толкова много, но имам. Изобщо не съм идеална. Пушех цигари в продължение на почти десет години. Наистина съжалявам за този период от живота си. За щастие успях да го преодолея и да премина от другата страна. Надявам се, че дробовете ми ще се възстановят. – Как съчетавате натоварения актьорски график с ролята на родител на две деца?  – Майчинството е сложна работа – понякога обожавам да бъда майка и да приготвям закуски, но друг път усещам, че съм на прага на лудостта.", "date": "2019.08.18", "title": " Мишел Монахан: Падам си по грубия хумор\t"}
{"url": "https://trud.bg/%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d1%80%d0%b0%d0%b7%d0%ba%d0%b0%d0%b7%d0%b2%d0%b0-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0-%d1%81%d0%bf%d0%be%d1%80/", "text": "Градът има 41 олимпийци Журналистът Ангел Ганцаров събра в книга историята на спорта във Велико Търново. Уникалният труд проследява спортните изяви в старата столица от Освобождението до наши дни. Толкова подробно изследване на темата се прави за пръв път. Доаенът на журналистиката в болярския град работил над 4 години върху мащабното изследване, което е нарекъл „Спортната слава на Велико Търново – история на спорта в старата столица“. Книгата е от 368 страници като 32 от тях са цветни. За отрицателно време тя се превърна в едно от най-търсените четива в старопрестолния град заради представените множество любопитни и малко известни моменти от развитието на спорта. Умелият разказвач е издирил и публикувал и 464 снимки със спортни легенди и от забележителни състезания. „Идеята за създаването на книгата се роди след професионално предизвикателство, което ми бе отправено от един от издателите на в. „Кореспондент“ – Димитър Николов. Той ми предложи да напиша серия от материали „Ретро спорт“. Така, покрай журналистическата работа, се появи и „Спортната слава на Велико Търново“. Направих го най-вече, за да могат младите хора от старопрестолнината да разберат, че градът е дал на световната сцена успешни спортисти не само във футбола“, сподели Ангел Ганцаров. В първата част на книгата- „История на спорта в старата столица“, авторът разказва за първия кмет на Велико Търново след Освобождението и по-късно министър на народното просвещение Георги Живков. По време на командировка в Швейцария, той бил впечатлен от организацията на училищния спорт там и поканил у нас 10 учители по телесна подготовка, сред които и Алоиз Бюнтер. Чужденецът бил разпределен в Мъжката гимназия във Велико Търново, където през 1896 г. е основано първото гимнастическо дружество „Юнак“. Ганцаров е разказал за шампионката на България и на Италия по фигурно пързаляне Жана Мамарчева. Любопитна е историята на заможния търновски търговец Методий Хаджипетков, който донесъл от всемирно изложение през 1893 г. в Чикаго колело, кънки и шейна. Така той създава първото колоездачно дружество и поставя началото на пързалянето с кънки по замръзналата р. Янтра под Стамболовия мост. „Хронологично следва и създаването на хокеен клуб и изкуствена ледена пързалка. Малко хора знаят, че във Велико Търново е имало хокеен клуб, а отборите му три пъти са били шампиони на България. Куриозното е, че президент на хокейният отбор е била Йонка Коева- републиканска шампионка по спортна гимнастика, а треньор- майсторът на спорта по борба Милчо Ненов“, разкрива Ангел Ганцаров. Той е разказал и за Карате клуб „Калоян“, в който е започнал спортната си кариера единственият българин европейски шампион по карате Димитър Тодоранов. Ганцаров е публикувал и информация за учредяването на шахматния клуб във Велико Търново през 1927 г. и последвалото основаване на Българския шахматен съюз, както и за още редица спортове и развитието им през годините. „Първата част е допълнена и с информация за всички някогашни и сегашни спортни съоръжения във Велико Търново – стадион „Ивайло“, Дворецът на културата и спорта „Васил Левски“, Конната база в село Арбанаси и други“, изброява журналистът. Ганцаров е представил и информация за две знакови международни състезания. Това са лекоатлетическият крос „Ивайло“, който се е провел преди 51 години на хълма Света гора и за международния турнир по художествена гимнастика „Огърлицата на Десислава“. „Успях да открия снимки на всички състезателки, които са печелили огърлицата от началото на турнира през 1975 г. По-късно е била учредена и награда на името на създателката на художествената гимнастика Ангелина Иванова. Освен това установих, че женският отбор по спортна гимнастика „Етър“ е бил републикански шампион“, уточнява Ганцаров. Първоначалният замисъл на автора за втората част от книгата била тя да е в 3 глави – за спортистите, които са почетни граждани на Велико Търново, за търновските участници в Олимпийски игри и за спортисти и треньори, избирани за №1 на старата столица. В процеса на работа обаче се появявали все нови и нови факти, които накарали Ганцаров да помести още една част – „И още нещо за спорта във Велико Търново“. В нея той разказва за треньори, обявявани за заслужили, както и за забележителни дати. „Имаме 41 олимпийци, Почетните граждани на Велико Търново са 9, а сред тях са българската копиехвъргачка Антоанета Селенска, а също и световната шампионка по стрелба Весела Лечева. За Спортист № 1 на Велико Търново първа е провъзгласена през 1966 г. Таня Семова, която е и първата международна съдийка и първата треньорка по художествена гимнастика. Боксьорът Тинко Балабанов пък е носител на званието цели 4 пъти. Последният отличен през 2018 г. е шампионът по автомобилизъм Мирослав Ангелов“, споделя Ганцаров. Почетен гражданин на Велико Търново е бил и арх. Константин Тотев, който е бил изявен баскетболист. „През 1945 г.той създава първият баскетболен отбор във Велико Търново. Само 2 години по-късно тимът става вицешампион на страната. Самият арх.Тотев пък е играл в ЦСКА и е бил капитан на националния ни отбор. През 1949 г.на европейско първенство в Париж побеждава с невероятна игра. Възхитен от него кметът на френската столица предлага и го обявяват за почетен гражданин на френската столица. Когато се завръща в България, става почетен гражданин и на София. След време участва в турнир в Полша и веднага след това го правят почетен гражданин на Варшава. През 1999 г. или 50 години след като арх. Тотев е провъзгласен за почетен гражданин на Париж, той получава това отличие и във Велико Търново“, изтъква Ангел Ганцаров. Журналистът енциклопедист е открил, че състезателите по спортна стрелба Александър и Петя Луканови са единственото семейство, което и двамата са били избирани в различни години за Спортист №1 на Велико Търново, а Петя дори два пъти. Състезателката по художествена гимнастика Савина Ганчева пък е единствената, избирана първо за Спортист №1 на на Велико Търново, а след това и за треньор №1. На футбола и на хандбала отделя най-голямо място в книгата си Ангел Ганцаров. Първото не е учудващо, защото той започва да се занимава с футболна статистика още през 1969 г., когато „Етър“ влиза за пръв път в А група, автор е на книгата „90 г. ФК „Етър“ и като цяло никога не е криел пристрастието си към най-популярната игра. Акцентира върху хандбала във Велико Търново пък заради факта, че това е спортът с най-много постижения – 13 купи и 10 шампионски титли. „Не мога да не спомена, че спортът стрелба с лък се появява у нас за първи път именно във Велико Търново. През 1977 г. на стадион „Ивайло“ е проведено първото демонстративно състезание. Първата стрела я опъва служителката в БСФС Янка Легкоступ, която е майка на известния художник и бивш ректор на ВТУ проф. Пламен Легкоступ. Победителка в първото състезание пък е Албена Църова, сестра на настоящия директор на Регионалния исторически музей в старата столица Иван Църов. Първата републиканска шампионка Цветанка Димитрова е и първата българка участничка в олимпийските игри в тази дисциплина в Москва“, обяснява Ганцаров. Кметът на Велико Търново Даниел Панов е откупил част от тиража, който е връчен на спортисти, почетни граждани на Велико Търново, и такива, обявявани за Спортист №1 на града. Бройки от изданието са предвидени и за учениците в Спортното училище в старата столица.", "date": "2019.08.18", "title": " Журналист разказва историята на спорта във Велико Търново\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d0%be%d0%b1%d1%89%d0%be%d1%82%d0%be-%d0%bc%d0%b5%d0%b6%d0%b4%d1%83-%d0%bf%d0%b8%d0%ba%d0%b0%d0%b5%d1%89%d0%be%d1%82%d0%be-%d0%ba%d1%83%d1%87%d0%b5-%d0%b8-%d0%b8/", "text": "Китаец към българин:  – Вие колко милиона сте?  Почти седем.  Сигурно се знаете по физиономия?  Не, но си знаем ЕГН-тата и заплатите. *** Състезание по плуване за инвалиди. На първи коридор – инвалид без ръце, на втори коридор – без крака, а на трети – само глава, без тяло. Стартът е даден. Всички тръгват, само главата остава. Публиката е втрещена. Треньорът на главата притичва, изритва я, тя пада в средата на басейна и проваля състезанието. После ядосаният треньор я пита:  – Добре, защо така прецака работата?  – Ами, цяла година съм се учил да плувам с уши, а сега някой идиот ми е сложил плувна шапка! *** Най-подлият човек в България лежи на смъртно легло. Около него седят със скръбен вид жена му и децата му.  Подлярът  се надига и прошепва:  – Искам да си призная пред вас най-големите си грехове и ви моля да ми простите!…Жено, помниш ли като те уволниха дисциплинарно?…По мой донос беше!… Сине, сещаш ли се, когато лежа в затвора погрешка?…Аз те натопих!… Дъще, познай кой излъга бившия ти мъж, че децата са от друг?…Аз бях!…Много ме е срам! И затова искам да ме погребете в ковчега гол, по очи и с един карамфил в гъза! – казва гадината, подбелва очи и умира.  Близките охотно го полагат в ковчега според последното му желание. В следващия момент на вратата се звъни. Отварят, гледат двама полицаи.  – Идваме по сигнал! – казват те.  – Какъв сигнал? – недоумяват опечалените.  – За гавра с труп! *** Минувач минава покрай гробищата. Изведнъж изумен се заслушал! Чуват се песни, играят се танци, свири акордеон!  Гледа – идва гробарят:  – Какво става тук?  – Ами погребват един катаджия. Изпращат го шофьорите от автобазата!  – Е, не е по християнски тази веселба!  – Трябваше да видите завчера – погребваха един данъчен! Седем пъти на „бис“ го закопавахме! *** Вчера, компанията Майкрософт е завела дело срещу фирма производител на тамагочита. Обвинението е, че софтуерът на тамагочитата произвеждани от фирмата е плагиатстван от майкрософтският.  Адвокатът на Майкрософт се обосновал така:  – Тамагочитата произвеждани от фирмата се нуждаят, практически от непрекъснати грижи. В противен случай те умират. За първи път това беше реализирано в Windows. *** Мъжът видял, че жена му се върнала в къщи с голяма и пълна пазарска чанта, казва:  – Време е да приключим с това скъпа! На твоята възраст не бива да носиш такива тежести.  – А каква ще ме посъветваш, скъпи?  – Най-добре е да ходиш два пъти до магазина! *** Семейна идилия. На него му се пие, тя не му дава, налива му натурален сок, той капризничи:  Ама, аз пък искам прясно изцеден!  Тя демонстративно излива чашата му със сока на масата, след това попива със салфетка и я изцежда обратно в чашата му:  А, ето ти и прясно изцеден сок… *** Младо семейство с две деца се прибира от плажа.  Момчето пита баща си:  -Тате, тате, при толкова много миди на плажа, защо не намери нито една перла?  Обажда се отзад майката:  – Той си намерил една – майка ви! *** Разхождам си кучето и го гледам, спира се, души души, рови рови и пикае там, където преди това и пикало друго куче. След нас върви друго куче. То също се спира на същото място, души души, рови рови и се изпикава да е последно. Гледам ги и кой знае защо си мисля за изборите! *** Като ни видял военния парад, Папата възкликнал:  – Господ да ви пази!  Гледам парада на руснаците за Деня на победата..  – Тия могат да ни превземат само с оркестъра! *** В САЩ е разрешено всичко, което не е специално забранено със закон.  В Куба е забранено всичко, което не е специално разрешено със закон.  В Северна Корея е забранено даже това, което е специално разрешено със закон.  В България е разрешено даже това, което е специално забранено със закон. *** За Гергьовден, правителството обещава:  – На търговците, че агнешкото ще поскъпне два пъти.  – На потребителите, че то ще поевтинее три пъти.  – На агнетата неприкосновеност! *** Попитали стар и мъдър индиански вожд, какво мисли за лятното часово време и той отговорил:  – Само един политик може да отреже една педя от горната част на одеялото, да я зашие за долната и да ви каже, че го е удължил… *** – През целият си живот, никого не съм измамил, убил или ограбил. Защо живея толкова лошо?  – Ми ти сам си отговори на въпроса! *** – Шукри, що се кикотиш, бре!? Нали идваш от погребението на бай Али?  – Голем смех, бате! Пускаме ние ковчега. Капака се отваря и бай Али сяда у ковчега!!! Жив бил!  – Аде, бе!?  –  Верна, бе! Че кат са почна! Радост, песни, кючеци, купон… Едвам го заровихме!… *** Мъж дъвче дъвка в автобуса.  Седящата срещу него жена му казва:  – Господине, не ме уговаряйте! Глуха съм и нищо не чувам! *** В библиотеката:  – Имате ли някаква литература за дискриминацията на джуджета?  – Вижте в ъгъла на най-горния рафт. *** Попитали вдовица:  Защо почина мъжът ви?  Имаше малка дупка в костюма си.  Странно, моят мъж има много дупки на костюма си, а нищо му няма  Може, но моят беше водолаз. *** Един олигофрен си купува топ, качва се на Витоша и почва да стреля. Бам – по „Люлин“, бам – по „Младост“… Минават хора и го питат:  – К’во правиш, бе?  – Ами, ей на – избивам комплекси… *** Блъскат се две коли. Разярен, единият шофьор изскача и се хвърля към другия:  – Вижте какво направихте! Заради Вас си строших изкуствената челюст във волана! Знаете ли колко струва това днес?  – Спокойно! – казал другият шофьор.  – Потърсете в тая кутия, може да решим проблема.  В кутията се оказали стотина изкуствени челюсти. Пострадалият опитал една, втора, десетата му станала.  – Брей, какъв късмет! Добре, че сте зъболекар!  – Зъболекар! – учудил се другият.  – Не, братче, гробар съм. *** Госпожа Голдблум изненадала своя адвокат, като му казала, че иска да я кремират.  – Но това противоречи на вашата религия – възразил адвокатът.  – Роднините ви ще бъдат смазани от скръб.  – Не ме интересува! – настояла госпожа Голдблум.  – Решила съм. Нещо повече, искам прахът ми да бъде пръснат на входа на онзи голям магазин за дрехи.  – Защо?  – Защото поне така ще съм сигурна, че дъщеря ми ще идва на гроба ми по два пъти седмично! *** Говорят си жените на двама полицаи и едната казва:  – Не мога да разбера защо всички твърдят, че мъжете ни са прости?!? Ето онзи ден с моя бяхме на погребение, засвири музика и само той се сети да ме покани на танц… *** Една жена я блъснало кола и по време на операцията и се присънил Бог, които и казал, че ще оживее, и че и предстоят още дълги години живот. Минала операцията успешно и жената решила, че така и така е в болницата, то нека използва седенето там, за да си направи някоя и друга корекция. Сложили и силикон в бюста и в устните, направили и липосукция, изпънали й бръчките на лицето, жената си боядисала косата. Излязла най-накрая от болницата, доволна, че вторият и живот започва и изведнъж бам! Пак я блъснало кола и този път не оживяла. На небето срещнала Господ и му рекла:  – Господи, нали ми каза, че ми предстоят дълги години живот, Господи! Защо ме излъга така!  Господ я погледнал пък и рекъл:  – Не те познах, ма! *** Една жена се прибирала по тъмно, но пътят и минавал покрай гробищата. Естествено тя бързала да отмине зловещия участък от маршрута си, а и вече било съвсем тъмно. И докато подтичвала и се страхувала, видяла че покрай гробищата в нейната посока вървял достолепен господин. Тя бързо го настигнала, хванала го под ръка и задъхано заговорила:  – Моля ви, господине, нека да повървя с вас, поне докато отминем гробищата, защото много ме е страх от това място.  – Но моля ви, няма никакъв проблем! – благо казал господин.  – И да знаете, че напълно ви разбирам. Аз също се страхувах да минавам покрай гробищата, е… докато бях жив, де… *** Исак Голдблум седял в един бар с ужасно нещастен вид. След известно време клиентът на съседната маса му казал:  – Извинете, но изглеждате много потиснат. Какво ви е?  – Ще ви кажа! – въздъхнал Исак.  – Майка ми почина през юни и ми остави десет хиляди долара.  – Божичко, много неприятно! – изказал му съболезнованията си другият клиент.  – През юли, почина баща ми и ми остави петдесет хиляди долара.  – Много съжалявам за загубата ви! Да изгубите родителите си в два последователни месеца – нищо чудно, че сте потиснат.  – А миналия месец, почина леля ми и ми остави петнайсе хиляди долара.  Другият клиент съчувствено поклатил глава.  – Ужасно! Трима близки роднини за три месеца!  – А този месец нищо!  Автомобил прегазва пешеходец и се налага да му ампутират крака. Измъченият човек иска да бъде обещетен с 1 милион лева, при което шофьора изкрещява в Съда:  – Аз да не би да съм милионер, бе!  – Може да не сте, но и аз не съм стоножка! – репликирал пострадалия. *** Двама арменци са в тоалетната по голяма нужда.  – Хачик, тази работа, дето я вършим сега, физически труд ли е или интелектуален?  – Интелектуален, Агоп. Ако беше физически, щяхме да намерим друг да го свърши. – Сине, време е да поемеш управлението на фирмата!  – Тате, но ти нямаш фирма!  – Знам, но гледах турски сериал и добре прозвуча… *** Задали на трима духовници един и същи въпрос – „Кога започва животът?“  Католическият свещеник отговорил:  – В момента на зачатието.  Имамът отговорил:  – Когато се роди детето.  Попът казал:  – Когато децата ти се оженят и изплатиш ипотеката… *** – Чух, че си наполовина немец, наполовина – българин.  – Да, наистина.  – Прекрасна комбинация – можеш да правиш всичко прецизно, но си в пълното си право да го отлагаш за утре!", "date": "2019.08.18", "title": " Какво е общото между пикаещо куче и изборите?"}
{"url": "https://trud.bg/%d0%b8%d1%80%d0%b0%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d1%82%d0%b0%d0%bd%d0%ba%d0%b5%d1%80%d1%8a%d1%82-%d0%b3%d1%80%d0%b5%d0%b9%d1%81-1-%d1%89%d0%b5-%d0%be%d1%82/", "text": "Иранският танкер „Грейс 1: ще напусне Гибралтар в неделя вечерта. Това съобщи в неделя на страницата си в социалната мрежа „Туитър“ посланикът на Иран в Обединеното кралство Хамид Баидинеджад, цитиран от TACC. „Корабът се очаква да излезе в открито море тази вечер“, написа дипломатът. Според него от четвъртък, когато властите на Гибралтар обявиха освобождаването на кораба, е била проведена активна работа, насочена към изпълнение на всички необходими пристанищни процедури и набиране на нов екипаж за кораба. Джалил Ислами, заместник-ръководител на Организацията на пристанищата и корабоплаването на Иран, каза по-рано, че името на танкера ще бъде променено от „Грейс 1“ на „Адриан Даря“. Смяна на екипажа, включително на капитана се наложи след като САЩ заявиха, че корабът е служил за целите на Иранския революционен гвардейски корпус, който според САЩ е признат за терористична организация и на всички, които се намират на борда му може да бъдат отнети американските им визи, или да бъде отказано да им бъдат издадени нови и членовете на стария екипаж, заедно с капитана заявиха, че напускат плавателния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Иран заяви, че танкерът „Грейс 1“ ще отплава от Гибралтар в неделя вечерта"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80-%d1%81%d0%b0%d0%bc%d0%be%d1%83%d0%b1%d0%b8%d0%b5%d1%86-%d1%83%d0%b1%d0%b8-%d0%bd%d0%b0%d0%b9-%d0%bc%d0%b0%d0%bb%d0%ba%d0%be-63-%d0%b4%d1%83%d1%88/", "text": "Атентатор самоубиец се взриви на сватба в Кабул, като уби най-малко 63 човека и рани 182, заяви говорител на афганистанското вътрешно министерство, цитиран от световните агенции. Сред жертвите има жени и деца, каза говорителят Насрат Рахими. Нападението е извършено в сватбена зала в западната  част на афганистанската столица, в шиитски квартал. Залата е била пълна с хора. Талибаните отрекоха отговорност за взрива и осъдиха нападението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Атентатор самоубиец отне живота на най-малко 63 души на сватба в Кабул"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d0%bf%d1%80%d0%b8%d0%b7%d0%bd%d0%b0%d0%bb-%d0%b7%d0%b0-%d0%b7%d0%b2%d0%b5%d1%80%d1%81%d1%82%d0%b2%d0%be%d1%82%d0%be-%d0%bf%d1%80%d0%b5%d0%b4-%d1%81%d0%bb%d1%83/", "text": "Заподозряният за убийството на 7-годишната Кристин лежал в затвора за опит за изнасилване на болно момиче Утре съдът гледа мярката за неотклонение в болницата в Сливен Мартин Трифонов, задържан за изнасилването и убийството на 7-годишната Кристин в сливенското село Сотиря, призна за извършените тежки престъпления. Това съобщи пред „Труд” назначеният му служебен адвокат Димитър Димитров. 21-годишният Мартин не е могъл да посочи мотива, с който на 15 август по обяд е похитил, изнасилил, натъпкал с найлон устата на детето и смъртоносно го е пребил. Казал само, че не е познавал невръстната си жертва. Говорел, че е пил ракия и бира, въпреки че хората от селото казват, че не посягал към алкохол. Доброволните му самопризнания могат да насочат бъдещия процес към съкратено съдебно следствие, каквато възможност дава законът. Това означава, че извършителят на зверството ще отърве доживотната присъда без право на замяна по трите обвинения за жестокото убийство на дете по особено мъчителен за жертвата начин, за изнасилване и за блудство. Под засилена полицейска охрана Мартин лежи в областната болница „Д-р Иван Селимински” в Сливен. Той е с две огнестрелни рани на единия и фрактура на другия крак, получени при задържането му от полиция­та. Опасност за живота му няма, в добро здравословно състояние е. Очаква се утре прокуратурата да внесе искане за постоянно задържане под стража, което да се гледа от съдебния състав на заседание в болничната стая. Психолозите определят Мартин като психопат с примитивна емоционалност, който съзнава действията си и може да отговаря за тях, но не може да изпитва съжаление.   Съблякъл момиче, но не успял да го насили Като 16-годишен ученик в 10 клас на 31 май 2014 г. Мартин нападнал своя връстница, която страдала от лека форма на умствена изостаналост, показа проверка на „Труд”. Според дядото на Мартин, внукът му само искал тя да му стане гадже. Нападателят съблякъл дрехите є и се опитал да я изнасили, но тя се дърпала и плачела. Казала на майка си, стигнало се до преглед при съдебен лекар и дело за блудство срещу Мартин. Той получил условна присъда от 9 месеца. По време на 2-годишния изпитателен срок извършил кражба, наказанието станало ефективно и го излежал в затвора.   Майката: Никой не й е оказал първа помощ Ден на траур в Сливен за малката Кристин утре „Никой не й е оказал първа помощ. Дори, капка въздух никой не є е дал”. Това заяви майката на 7-годишна Кристин – Гергана Драгиева. „Не й пипнаха ръчичката, дори не є пипнаха гърлото. Не є пипнаха сърчицето, а тя дишаше и викаше: „Бабо, гушкай ме”. До последно бяхме сами в линейката и виках, но те дори не спряха линейката, някой да се качи до мен”, каза бабата Милка Георгиева. Според нея докторът седял отпред до шофьора, а детето издъхнало броени минути след приемането му в болницата. Утре в Сливен е обявен ден за траур за малката Кристин. Във фейсбук бе създадена група „Аз съм Криси!” в памет на загиналото момиченце и със зов за справедливо наказание за човека, отнел живота му. „За едно дете, което не успя да порасне и завинаги остана на 7!”, написаха хората от групата и призоваха публикациите да се споделят хиляди пъти.   ВМРО: Химическата кастрация за изнасилвачи  Без намаляване с една трета на присъди за зверски убийства  Войводите искат и разширяване пределите на неизбежна отбрана Поставяме на фокуса на обществото и химическата кастрация като наказание при изнасилване, педофилия и други сексуални извращения. Това обявиха в позиция от ВМРО – Българско национално движение. „Случаят с жестокото изнасилване и последвало убийство на 7-годишната Кристин в село Сотиря не бива да остане просто поредният абзац от дългата сводка с престъпления извършени от маргинални субекти. Това е симптом за сериозността на проблема, за който ние от ВМРО говорим от години”, се заявява в позицията. Изброяват се няколко потресаващи случая на убийства и изнасилвания от последните години и се сочи, че те далеч не са всички безчинства, побоища, размирици и убийства, които скандализираха България. „Категорични сме, че подготвените от нас промени в НПК за отпадането на съкратеното съдебно следствие, с което се намаляват присъдите с до 1/3, трябва да отпадне, особено при подобни тежки престъпления”, обявяват от ВМРО и припомнят, че са поискали и разширяване пределите на неизбежна отбрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Мартин признал за зверството пред служебния си адвокат\t"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2%d0%be-%d0%b2%d1%80%d0%b5%d0%bc%d0%b5-%d0%bd%d0%b8-%d0%be%d1%87%d0%b0%d0%ba%d0%b2%d0%b0-%d0%b4%d0%bd%d0%b5%d1%81-2/", "text": "В неделя ще бъде слънчево, след обяд ще има временни увеличения на облачността, но ще е почти без валежи. Ще духа слаб, след обяд в Източна България – до умерен вятър от север-североизток. Максималните температури ще са предимно между 27 и 32. Над планините ще е слънчево. След обяд ще има временни увеличения на облачността, но ще е без валежи. Ще духа умерен, по високите и открити части – до силен вятър от северната четвърт. Максималната температура на височина 1200 метра ще е около 19 на 2000 метра – 13. По Черноморието също ще е слънчево. Ще духа слаб, в следобедните часове – до умерен вятър от север-североизток. Максималните температури ще са 24-26. Температурата на водата е 26-27. От понеделник ще става все по-топло. Около средата на седмицата над източните райони ще има временни увеличения на облачността, но валежи са малко вероятни. Предстоят и нови горещини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Слънчево време ни очаква днес"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b3%d0%b5%d0%bd%d1%87%d0%be-%d0%b3%d0%b5%d0%bd%d1%87%d0%b5%d0%b2-%d0%be%d0%b1%d1%81%d1%82%d0%b0%d0%bd%d0%be/", "text": "Заради пониженото атмосферно налягане късно вечерта в събота в Свищов за около час е бил обгазен от дим от тлеещото сметище. Сигналът за обгазяването е получен в оперативния център около 22 часа на 17 август. Незабавно към депото са били изпратени пожарни екипи от РСПБЗН и от Кризисния център в Овча могила. Това съобщи кметът на крайдунавския град Генчо Генчев. Общо девет пожарни автомобила и тежка техника, както и водоноски от общинската комунална фирма бяха и в неделя на място като не спират да обливат тлеещото сметище. Дежурен екип от РИОСВ-Велико Търново пък е правил замервания на въздуха, които са отчели, че няма опасност за населението. Димът е проникнал в града от западната част, но обгазяването е продължило близо час. “Сутринта въздухът в града бе чист, опреснен, но обливанията на сметището продължават. Сметище с такава голяма площ от 50 дка е нормално да тлее със седмици. Пожарът обаче е напълно овладян“, категоричен е Генчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Кметът на Свищов Генчо Генчев: Пожарът на сметището е напълно овладян"}
{"url": "https://trud.bg/%d1%86%d1%8a%d1%80%d0%ba%d0%b2%d0%b0%d1%82%d0%b0-%d0%bf%d0%be%d1%87%d0%b8%d1%82%d0%b0-%d1%83%d1%81%d0%bf%d0%b5%d0%bd%d0%b8%d0%b5-%d0%bd%d0%b0-%d1%81%d0%b2%d0%b5%d1%82%d0%b8-%d0%b8%d0%b2%d0%b0%d0%bd/", "text": "Българската православна църква почита днес Успение – заспиване, на Свети Иван (Йоан) Рилски. Той обявен за небесен покровител на българския народ. По традиция в Рилския манастир се отслужва литургия в памет на светеца, който е основал църковната обител. Преподобният Иван Рилски е роден около 876 година в село Скрино в Осоговската планина. Живял е по времето на княз Борис и на сина му Владимир, на цар Симеон и на сина му Петър – време на широко разпространение на християнството в пределите на България. Като юноша той копнеел да се посвети в служба на Бога и постъпил в манастир. След като приел монашеството, напуснал манастира и се скитал на много места. Установил се в Рила и основал Рилския манастир. В края на живота си светецът се отдал на уединение и молитва. Той умира през 946 година и е погребан в малката манастирска църква на Рилската обител. Около 980 година мощите на Иван Рилски са открити и пренесени в София, а той е канонизиран. През 1183 година унгарският крал Бела Трети отвоюва Средец от византийците и отнася мощите на българския светец в Унгария, откъдето са върнати след четири години. След освобождението на България от византийско робство цар Асен Първи ги пренася през 1195 година в столицата Търново. Свети Иван Рилски е почитан като общобългарски светец, но славата му се разнася в Русия и на целия Балкански полуостров.", "date": "2019.08.18", "title": " Църквата почита Успение на Свети Иван Рилски"}
{"url": "https://trud.bg/20-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d1%81%d0%b5-%d0%b8%d0%b7%d0%b3%d1%83%d0%b1%d0%b8-%d0%bd%d0%b0-%d1%81%d0%bb%d0%b8%d0%b7%d0%b0%d0%bd%d0%b5-%d0%bf/", "text": "20-годишно момиче се изгуби на слизане по Вазовата екопътека от село Заселе към Гара Бов в събота, съобщиха планинските спасители от отряд “Лакатник”. Наложило се е организирането на спешна спасителна операция. Момичето тръгнало по един от най-популярните и лесни за преход туристически маршрути у нас, но се отклонило и попаднало на отвесен скален участък. Подало веднага сигнал към свои близки и познати. Планинските спасители локализирали изгубената в 21.40 ч. вечерта и тръгнали към нея по два лъча – от Своге и от Лакатник, предава  Евакуирали я в късните часове, използвайки алпийски способ. В момента момичето е в добро общо състояние, уточняват от ПСС-Лакатник. Вазовата екопътека е живописен маршрут в Искърското дефиле, по който всеки ден стотици преминават, за да видят водопада Скакля. Пътят се вие по скалите от село Заселе и слиза в близост до Гара Бов. През деня трасето се покорява сравнително лесно за около час и половина. Ако човек не познава района обаче и се отклони, може да се озове без изход на някой скален зъбер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " 20-годишно момиче се изгуби на слизане по Вазовата екопътека, планински спасители я свалиха с въжета"}
{"url": "https://trud.bg/%d0%bc%d0%b0%d0%bb%d1%8a%d0%ba-%d1%81%d0%b0%d0%bc%d0%be%d0%bb%d0%b5%d1%82-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85%d1%83-%d0%ba%d1%8a%d1%89%d0%b0-%d0%b2-%d1%89%d0%b0%d1%82%d0%b0-%d0%bd/", "text": "Малък самолет падна върху къща в американския щат Ню Йорк и предизвика пожар. Двама души са загинали, предаде Асошиейтед прес, като се позова на местната полицията. В самолета „Чесна 303“ е имало трима души – единият е загинал, другите двама са ранени. В пострадалата къща е имало трима души – един е загинал, друг е тежко ранен, а третият е в неизвестност. Самолетът се е разбил на около 1,5 км от летището в Лагрейнджвил, откъдето е излетял. Националното управление за безопасност на транспорта разследва причината за катастрофата в град Юниън Вейл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Малък самолет падна върху къща в щата Ню Йорк, двама души загинаха"}
{"url": "https://trud.bg/%d0%bc%d1%8a%d0%b6-%d0%bd%d0%b0%d1%80%d1%8a%d0%b3%d0%b0-%d0%b8-%d1%83%d0%b1%d0%b8-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%bd%d0%b0-%d0%b3%d0%b0%d1%80%d0%b0-%d0%b2-%d0%b3%d0%b5/", "text": "23-годишен мъж и 32-годишна жена бяха нападнати и убити с нож на гарата в северния германски град Изерлон. Трагедията се е разиграла в пиков час, а десетки хора са станали свидетели на нападението. За смъртоносната атака е задържан 43-годишен мъж. Той не е оказал съпротива, съобщи говорител на полицията. „Нашето разследване досега доказва, че причината за нападението е лични отношения между нападателя и жертвите”, каза той, цитиран от БГНЕС. Според разкази на свидетели, първоначално заподозреният и жертвите са се карали. След това нападателят е извадил нож и ги наръгал. Много хора са станали свидетели на нападението, включително гостите на сватбено тържество – около 20 души, тъй като гарата се намира в центъра на града. В момента на инцидента тя е била препълнена с хора, според говорителя на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.18", "title": " Мъж наръга и уби двама души на гара в Германия"}
{"url": "https://trud.bg/%d0%ba%d0%be%d1%80%d0%b8%d0%b0%d0%bd%d0%ba%d0%b0-%d0%ba%d0%b8%d0%bb%d1%87%d1%8a%d1%80-%d0%b2-%d0%b0%d0%b4%d0%b0%d0%bf%d1%82%d0%b0%d1%86%d0%b8%d1%8f-%d0%bd%d0%b0-%d1%86%d0%b2%d0%b5%d1%82%d1%8a%d1%82/", "text": "Главна роля за Ник Кейдж Прочутият жанров режисьор Ричард Станли (“Hardware”, “Dust Devil”) се завръща към игралното кино след близо 30 години отсъствие, при това с адаптация на “Цветът от космоса” (“The Color Out of Space”) – едно от най-известните произведения на “бащата” на космическия ужас Хауърд Филипс Лъвкрафт. “Цветът от космоса” разказва за мистериозна извънземна сила, която идва на Земята чрез метеорит, който се разбива в близост до фермата на младо семейство и причинява мутации на цялата флора и фауна, а хората полудяват или умират един по един. Главната роля е за Никълсъс Кейдж, който след внушителното си изпълнение в независимия хит”Манди” се върна в играта. Ето го и фициалния синопсис на литературното произведение “Цветът от космоса”: Историята е космически ужас за семейство Гарднър, които се преместват в отдалечена ферма в провинциална Нова Англия, за да избягат от забързаното ежедневие на XXI в. Докато те се адаптират към новия им начин на живот, странен метеорит се разбива в задния им двор, стопява се и прониква в почвата, оцветявайки земята и време-пространството с неземни цветове. За свой ужас семейството открива, че извънземната сила причинява мутации на всичко, до което се докосне – растения в градината започват да добиват плод, който горчи, а животните се израждат по странен и зловещ начин – включително и тях самите.” В останалите роли са Джоли Ричардсън, Маделин Артър, Брендън Мейър, Джулиан Хилиард, Елиът Найт, Корианка Килчър, Томи Чонг и др.", "date": "2019.08.18", "title": " Корианка Килчър в адаптация на „Цветът от космоса“\t"}
