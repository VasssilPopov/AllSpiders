{"url": "https://trud.bg/%d0%b8%d0%b4%d0%b5-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%be%d1%82-%d0%b3%d1%80%d0%b8%d0%bf-%d1%83%d0%b4%d1%80%d1%8f-%d0%bc%d0%bb%d0%b0%d0%b4%d0%b8%d1%82%d0%b5/", "text": "Грипна епидемия връхлита страната заради необичайно динамичното време през януари. От вчера официално бе обявена епидемия в Пернишка област, а висока заболеваемост отбелязват регионалните здравни инспекции в София, Пловдив, Благоевград, Стара Загора, Варна, Пазарджик, Габрово и София – област. Най-засегнати са децата във възрастовите групи до 4-годишна възраст, както и подрастващите до 14 г. По думите на специалистите болестта идва внезапно, а симптомите са остра суха кашлица, температура, хрема и болки в мускулите и ставите и отпадналост. На територията на Перник и цялата област до второ нареждане вече са преустановени детските и женските консултации, свижданията в лечебните заведения за болнична помощ и провеждането на профилактични имунизации. От Регионалната здравна инспекция (РЗИ) в района са разпоредили на директорите на болниците при необходимост да осигурят допълнителни легла за вътрешните отделения на съответните структури. Дните 15, 16 и 17 януари са обявени за неучебни. Пловдив е на прага на грипна епидемия, след като броят на засегнатите от остри респираторни заболявания достигна 121 на 10 000 души при средна заболеваемост за страната от 118. Наблюденията на лекарите и тук потвърждават, че най-потърпевши от грипа са децата и тийнейджърите. За да се ограничи разпространението на заразата от здравната инспекция дадоха указания да бъдат прекратени детските и женските консултации и профилактичните прегледи и имунизациите. В детските ясли и градини трябва да бъдат бдителни и да не допускат болни деца и персонал, а в училищата трябва да се проветрява и да се дезинфекцира по-често. Ако броят на жертвите на грипа не намалее в следващите дни и опашките от кихащи и кашлящи пред лекарските кабинети не оредеят, следващата стъпка е обявяването на грипна епидемия и в Пловдив. Близо 500 пък са болните във Варна с диагноза ОРЗ /остри респираторни заболявания/ за изминалата седмица, срещу 307 за предходната, съобщиха от местното РЗИ. За лечение с грип в инфекциозната клиника на УМБАЛ “Св. Марина” са постъпили 12 пациенти. С усложнения от ОРЗ са 43 лица – 33 бронхита и 10 пневмонии. Още миналата седмица стана ясно, че има доказани случаи на заболели от грипен вирус тип “Хонконг”. В предстоящата седмица ще се прави анализ на обстановката, според който ще се вземат мерки, уточниха от РЗИ – Варна. Медиците съветват всички, които почувстват някои от симптомите и те не утихнат в рамките на първите 24 часа, задължително да посетят личния си лекар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Иде епидемия от грип, удря младите\t\t\t"}
{"url": "https://trud.bg/%d0%b0%d1%80%d1%81%d0%b5%d0%bd%d0%b0%d0%bb-%d0%ba%d1%8a%d0%bc-%d1%81%d0%b8%d1%82%d0%b8-%d0%b8-%d1%8e%d0%bd%d0%b0%d0%b9%d1%82%d0%b5%d0%b4-%d0%b8/", "text": "Пазарлъкът за Алексис Санчес от „Арсенал“ продължава да е тема №1 в Англия. От „Емиратс“ категорично заявиха към изразилите сериозни мераци към чилиеца „Манчестър Сити“ и „Манчестър Юнайтед“, че могат да го получат на секундата, но ако платят 45 млн. евро. „Гражданите“ са на път да се откажат, заради посоката, в която тръгнаха преговорите. 40 млн. евро иска клубът, а допълнително агентът на играча желае 5 млн. хонорар по сделката. „Червените дяволи“ обаче са склонни да се пазарят до последно. На Острова твърдят, че таванът на „Юнайтед“ е 35 млн. евро, докато този на „Сити“ е с 10 млн. по-малко. „Всичко, което мога да кажа във връзка с Алексис, е, че той е феноменален футболист – каза Жозе Моуриньо, мениджър на „Юнайтед“. – Не би трябвало да казвам повече от това, защото не е етично и коректно да говоря за играчи на други клубове.“ „Челси“, друг от водещите клубове в Англия, си има други проблеми. Тимът на Антонио Конте записа второ поредно равенство. Лондончани завършиха 0:0 при домакинството си на „Лестър“. „Лисиците“ удържаха ремито с човек по-малко, заради червен картон на Бен Чилуел в 68-ата минута. „Челси“ изигра разочароващ мач. Това показва и статистиката. Според нея, „Лестър“ отправи 12 изстрела към вратата на „сините“ само преди почивката, което е най-добро постижение за гостуващ отбор от 13 години насам.", "date": "2018.01.13", "title": " „Арсенал“ към „Сити“ и „Юнайтед“: Искате Санчес, дайте 45 млн. евро"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5%d1%82%d0%be-%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0%d1%80%d0%b0/", "text": "Пристанище Бургас е затворено заради силен вятър, информира  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Затвориха пристанището в Бургас заради силен вятър"}
{"url": "https://trud.bg/%d0%b9%d0%be%d0%b0%d1%85%d0%b8%d0%bc-%d0%bb%d1%8c%d0%be%d0%b2-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d0%bf%d0%be%d1%81%d1%82%d0%b0-%d0%bd%d0%b0-%d0%b7%d0%b8%d0%b4%d0%b0%d0%bd/", "text": "Селекционерът на германския национален отбор по футбол Йоахим Льов е фаворит за треньорския пост в „Реал“ (Мадрид). Новината съобщи испанския вестник „АС“. Подобно назначение ще се случи само, ако преди това Зинедин Зидан бъде уволнен. Французинът работи под натиск, заради слабите резултати на „Реал“. А Флорентино Перес, президент на „Кралския клуб“, не губи време и вече е разговарял с Льов. Специалистът е изразил готовност да поеме „Белия балет“, но през новия сезон. Льов иска да е съсредоточен върху представянето на Бундестима на предстоящото световно първенство в Русия. До тогава обаче не се знае дали Зидан ще е още на работа на „Сантяго Бернабеу“. В събота вечер „Реал“ се сгромоляса на своя стадион при домакинството на „Виляреал“ за 0:1. Тимът на Зидан отправи 25 удара срещу само 7 за „жълтата подводница“, но те не се оказаха достатъчни за поне точка. Пабло Форналс вкара единственият гол в 88-ата минута. „Реал“ има само една победа в последните пет мача. По този начин преднината на „Барселона“ може да набъбне на 18 точки, ако каталунците победят в неделя вечер „Реал Сосиедад“. Снимка: Twitter", "date": "2018.01.13", "title": " Йоахим Льов фаворит за поста на Зидан"}
{"url": "https://trud.bg/%d0%b7%d0%be%d0%b3%d1%80%d0%b0%d1%84%d1%81%d0%ba%d0%b8-%d1%89%d0%b5-%d1%81%d0%ba%d0%b0%d1%87%d0%b0-%d0%b8-%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b0/", "text": "Владимир Зографски си осигури участие на олимпийските игри в Пьонгчан през февруари. Най-добрият ни ски скачач зае 28-о място на световната купа в Бад Митердорф (Австрия), което му донесе необходимите точки. И за втори път в кариерата си ще е в елита на най-престижния спортен форум на планетата след Сочи 2014. В австрийския курорт Зографски постигна в двата опита 195 и 183 м, като събра 328,6 т. Победител е норвежецът Андреас Стейрнен с 229 и 226 м, донесли му сбор от 407 т.  Така за първи път този сезон самоковлията влезе в топ 30 на световна купа.", "date": "2018.01.13", "title": " Зографски  ще скача и на олимпиада"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0/", "text": "Най-малко 20 000 души протестираха днес във Виена срещу управляващата коалиция между десницата и крайната десница на власт от близо месец в Австрия, предаде Франс прес, като се позова на полицията. Протестиращите организираха шествие в центъра на австрийската столица под наслов „Комитет по посрещането на новата година“. От центъра те се отправиха към квартала на министерствата. Данните на организаторите за броя на участниците в протеста се различават от тези на полицията и варират от 25 000 до 50 000. Демонстрацията бе организирана по призива на леви организации и антирасистки движения. В протеста участваха хора от най-различни възрасти. Демонстранти носеха плакати, в които се припомняше анексията на Австрия от Нацистка Германия през март 1938 г. „Моля ви, нека това да не се повтаря отново“, пишеше на един от плакатите. Това е първи подобен голям протест срещу новата управляваща коалиция на младия консервативен канцлер Себастиан Курц. В нея влиза и крайната десница на Хайнц-Кристиан Щрахе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Хиляди протестираха срещу управляващата коалиция в Австрия"}
{"url": "https://trud.bg/%d0%be%d1%82-%d0%b1%d0%be%d1%80%d1%83%d1%81%d0%b8%d1%8f-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%bc%d0%b5%d0%b4%d0%b8%d0%b8%d1%82%d0%b5/", "text": "Ханс-Йоахим Ватцке, изпълнителен директор на „Борусия“ (Дортмунд), нападна медиите в Германия за отношението им към Пиер-Емерик Обамеянг. По думите на шефа от „Сигнал Идуна Парк“, изданията прекаляват с критиките и неверните информации спрямо нападателя. „Не ми харесва как животът му бива пресъздаден от булевардните издания в Германия, а именно те първи ще усетят липсата му, ако ни напусне. Нямаме споразумение с никой. В тази връзка препоръчвам на медиите да се придържат към фактите.“ А „Борусия“ изостава значително от лидера „Байерн“ в класирането. „Жълто-черните“ са на 16 точки зад „баварците“. Тимът от Дортмунд ще има възможност да намали преднината с победа над „Волфсбург“ в неделя. В съботните срещи от Бундеслигата минимални победи с по 1:0 записаха „Щутгарт“ срещу „Херта“ и „Аугсбург“ над „Хамбургер“. „Хановер“ би „Майнц“ с 3:2, а „Айнтрахт“ – „Фрайбург“ и „Вердер“ – „Хофенхайм“ завършиха 1:1. Снимка: Twitter", "date": "2018.01.13", "title": " От „Борусия“ нападнаха медиите"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8%d1%81%d0%ba%d0%b0%d0%bc-%d0%b4%d0%b0-%d1%81%d1%8a%d0%bc-%d0%bf%d0%be-%d0%b4%d0%be%d0%b1%d1%8a%d1%80/", "text": "Григор Димитров призна, че както всички тенисисти, така и той си поставя цели. „За мен е най-важен прогресът – обяви българинът, който в понеделник ще изиграе първия си мач от откритото първенство на Австралия. – Искам да съм по-добър. Мечтаех да съм в топ 5 на света, и го направих. После исках да съм първи на „Мастърс“. Е, не съм си и представял за такъв успех в Лондон, но го постигнах. Всеки тенисист си поставя цели. Това ти помага като се събудиш сутрин да имаш нагласата за работа, решителност, дисциплина и готовност да се жертваш. Всички тези неща се наредиха за мен.“ Все пак Димитров е здраво стъпил на земята и не се главозамайва от третото място в световната ранглиста. „Да, развълнуван съм от този факт, но започвам нова година и нов турнир.“  Първата ни ракета започва участието си в Мелбърн утре. Двубоят е на централния корт „Род Лейвър арена“ и е трети от програмата за деня, който се очаква около 6 часа наше време.  Миналата година Димитров стигна полуфиналите, като загуби в драматична петсетова битка от №1 в света Рафаел Надал.  „Гледах двубоя цял ден след края му – признава Григор. – Бях толкова неадекватен и объркан. Размишлявах. Как загубих? Използвах правилните удари, но той се справи. Научих толкова много от този мач. Надявам се да имам повече такива срещи.“", "date": "2018.01.13", "title": " Григор: Искам да съм по-добър"}
{"url": "https://trud.bg/%d0%b4%d0%b5%d0%b9%d0%bb%d0%b8-%d0%bc%d0%b5%d0%b9%d0%bb-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b4%d0%be%d1%81%d1%82%d0%b0-%d0%bf%d0%be-%d0%b5%d0%b2%d1%82%d0%b8/", "text": "Британското издание  , посветена на първия полет на авиокомпанията „Изиджет“ до българския град Варна. Изданието пише, че градът е бил дестинация за германски и полски туристи от десетилетия, но Варна иска да отвори себе си и за британски посетители. В свят, в който всеки град се определя като „Северна Венеция“ или „Южен Париж“, Варна може да се назове „Нова Ривиера“. Съгласно туристическата брошура на града, цитирана от британския вестник, в града „е слънчево като в Ница, плажовете са също толкова хубави, но във Варна цените са на 1/3“ от тези във френския град. Изданието пише още, че има два града Варна. Единият представлява място с приятни клубове, добри хора и тонове история, докато другият град са местата, отдалечени на няколко километра от жилищните квартали – варненските плажове и най-вече Златни пясъци. „Дейли Мейл“ не пропуска да отбележи наличието на бездомни хора по улиците на българската „морска столица“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " „Дейли Мейл“: България е доста по-евтина от Ница и почти толкова хубава"}
{"url": "https://trud.bg/%d0%bb%d0%be%d0%b4%d0%ba%d0%b0-%d1%81-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b2-%d0%b9%d0%be%d0%bd%d0%b8%d0%b9%d1%81%d0%ba%d0%be-%d0%bc%d0%be%d1%80%d0%b5-%d0%b5-%d0%b8%d0%b7%d1%82%d0%bb/", "text": "Лодка с мигранти в Йонийско море бе изтласкана към западния гръцки остров Кефалония през нощта заради силни ветрове, предаде ДПА. В лодката е имало 29 мигранти, които възнамерявали да стигнат до Италия. Всички мигранти са били спасени от гръцката брегова охрана, каза служител на бреговата охрана, като добави, че десет от пътниците са деца и състоянието на всички е добро. Смята се, че лодката е потеглила от Турция или от Египет, добави служителят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Лодка с мигранти в Йонийско море е изтласкана към гръцкия остров Кефалония"}
{"url": "https://trud.bg/%d0%b4%d0%be%d0%bf%d0%b8%d0%bd%d0%b3-%d0%bf%d1%80%d0%be%d0%b1%d0%b0%d1%82%d0%b0-%d0%bd%d0%b0-%d0%b1%d0%bb%d0%b0%d0%b3%d0%be%d0%b9-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b5-%d0%be%d1%82/", "text": "Благой Георгиев не е взимал допинг. Това стана ясно след публикуването на документ от страна на Руския футболен съюз. Името на българския бивш национал бе замесено в грандиозния скандал с употреба на забранени стимуланти, който тресе най-голямата държава в света. Преди две седмици ФИФА поиска от руската антидопингова агенция РУСАДА информация за 19 допинг теста на футболисти от местното първенство. Нареждането дойде след получени данни за съмнителни проби от основният информатор за употреба на забранени вещества в Русия Григорий Родченков, бивш шеф на РУСАДА. Сред посочените от него имена бе и това на юношата на „Славия“. Съмненията бяха за тестове, взети от 2012 г. до 2013 г. През този период Георгиев играеше за руските „Терек“ (Грозни) и „Амкар“ (Перм). Освен пробата на бившия български национал от ФИФА се интересуваха и от тези на футболисти от ЦСКА (Москва), като между тях са все още играещите Сергей Игнашевич и Марио Фернандес, както и бивши състезатели като Сергей Чепчугов и Кейсуке Хонда, който направи име и в „Милан“. Всички проби обаче се оказаха чисти, а имената на играчите неопетнени.", "date": "2018.01.13", "title": " Допинг пробата на Благой Георгиев е отрицателна (ДОКУМЕНТ)"}
{"url": "https://trud.bg/%d0%be%d0%bf%d0%be%d0%b6%d0%b0%d1%80%d0%b5%d1%85%d0%b0-%d1%81%d1%82%d0%b0%d1%82%d1%83%d1%8f-%d0%bd%d0%b0-%d1%85%d1%80%d0%b8%d1%81%d1%82%d0%be%d1%81-%d0%b2-%d0%bb%d0%b8%d0%bc%d0%b0-%d0%b4%d0%bd%d0%b8/", "text": "Гигантска статуя на Христос в столицата Лима пострада при пожар дни преди папа Франциск да посети Перу, предаде Асошиейтед прес. Жителите на града се събудиха днес и откриха, че почти цялата задна част на огромната бяла статуя е овъглена. Причините за пожара се разследват. Статуята в Лима е копие на прочутата статуя на Христос Спасител в Рио де Жанейро и бе дарена на Перу от бразилския конгломерат Одебрехт. Той е замесен в огромен корупционен скандал, обхванал не само Бразилия, но и други латиноамерикански държави и опетнил няколко от най-видните политици в Перу. Президентът Педро Пабло Кучински едва оцеля при гласуване за импийчмънт в парламента през декември заради връзките му с Одебрехт. Огромната статуя на Христос се появи в Перу през 2011 г. Тя е висока 37 метра, от тях 15 метра е постаментът, а 22 метра е висока самата статуя. Противоречиви са данните от какво е направена. Първо се твърдеше, че е от камък, но после се появиха информации, че е направена от полиестерна смола и метал.  Папа Франциск ще бъде в Перу от 18 до 21 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Опожариха статуя на Христос в Лима дни преди визитата на папата"}
{"url": "https://trud.bg/%d1%81%d0%b0%d0%bb%d0%bf%d0%b0%d1%80%d0%be%d0%b2-%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%bd%d0%b0-%d1%84%d0%b8%d0%bd%d0%b0%d0%bb-%d0%b7%d0%b0-%d0%ba%d1%83%d0%bf%d0%b0%d1%82%d0%b0/", "text": "Шампионът „Нефтохимик 2010“ направи първа крачка към купата на България по волейбол, след като се класира за финала с 3:0 срещу „Хебър“ (Пазарджик). Най-резултатен за бургазлии бе Николай Учиков с 18 точки, а Валентин Братоев добави 8 за успеха. „Имаме отбор, който може да спечели трофея – заяви 35-годишното либеро Теодор Салпаров, играещ директор на „Нефтохимик“. – Във финалите няма слаби, щом са стигнали до тази фаза на турнира. А за да спечелиш купата, трябва да биеш най-добрите. Не сме абонирани за първото място, но ако не го направим ще е провал за нас.“  Другият финалист ще бъде определен по-късно между „Монтана“ и „Добруджа 07“. А сблъсъкът за трофея е в неделя от 18,30 часа. Същевременно сензационна новина споходи 12-кратния шампион на Швейцария при жените. В края на сезона „Волеро“ (Цюрих), в който играят Гергана Димитрова и Мира Теодорова, ще смени националността си, като тимът ще бъде преместен най-вероятно във Франция. Според президента Став Джейкъбс резултатите на отбора не са били оценени достойно в Страната на шоколада, въпреки че е вложил сериозни средства и усилия. „Волеро“ вече има 45-годишна история.", "date": "2018.01.13", "title": " Салпаров и компания на финал за купата"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b7%d0%b0%d0%bf%d0%b0%d0%bb%d0%b8-%d0%be%d0%b3%d1%8a%d0%bd%d1%8f-%d0%bd%d0%b0-%d1%8f%d0%b2%d0%be%d1%80%d0%be%d0%b2%d0%b8/", "text": "До 15 януари се провеждат юбилейните Яворови дни в Чирпан, посветени на 140-тата годишнина на поета-революционер. Началото на тържествата беше дадено тази вечер със запалване и пренасяне на огъня на яворовата поезия, информира  . Във факелното шествие, което стигна паметника на твореца в централния градски парк, се включи и вицепрезидентът Илияна Йотова. В словото си тя подчерта, че Яворов е велика във своето противоречие личност. Велик човек, изпял най-романтичните песни за нашите битки и националния ни идеал. „Станахме председател на ЕС. Много се говори за България, за култура, за история. Много се радваме, когато чужди хора, наши партньори, европейци, ни потупват по рамото, припомнят ни нашето собствено славно минало… Аз си мисля, че още по-важно е, ние като българи, да имаме същото това самочувствие. Заслужаваме да имаме това самочувствие дори заради паметта на хора като Пейо Яворов.“, заяви Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Илияна Йотова запали огъня на Яворовите януарски дни в Чирпан"}
{"url": "https://trud.bg/%d1%88%d0%b5%d1%84-%d0%bc%d0%b8%d1%85%d0%b0%d0%bb%d1%87%d0%b5%d0%b2-%d0%b3%d0%be%d1%82%d0%b2%d0%b8-%d0%b7%d0%b0-%d1%8f%d0%bf%d0%be%d0%bd%d1%81%d0%ba%d0%b8%d1%8f-%d0%bf%d1%80%d0%b5%d0%bc%d0%b8%d0%b5/", "text": "В неделя японският министър-председател Шиндзо Абе пристига на официална визита у нас. Това ще е първото посещение на японски премиер в страната. Абе ще бъде придружен от представители на над 30 японски компании и се срещне с колегата си Бойко Борисов. Oсновни теми на разговорите им ще бъдат приоритетите на българското председателство на Съвета на Европейския съюз, задълбочаване на икономическото сътрудничество между двете страни, както и възможностите за привличането на японски инвестиции и технологии. За японската делегация ще готви шеф Петър Михалчев – той най-добре познава традициите на японците в кулинарията, а всеки детайл от сета е важен, защото носи и конкретно послание, информира  . Например при гърбавите скариди символиката е за дълголетие – толкова да остарееш, че да се изгърбиш, обяснява шеф Михалчев. Хайверът от риба символизира много деца, кестенът с трюфел – богатство, а червения боб – здраве, допълва той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Шеф Михалчев готви за японския премиер Шиндзо Абе"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%bf%d1%80%d0%b8%d0%b1%d1%80%d0%b0-2600-%d1%81%d1%82%d0%b0%d1%80%d0%b8-%d0%b3%d1%83%d0%bc%d0%b8-%d0%be%d1%82-%d1%81%d0%be%d1%84%d0%b8%d1%8f%d0%bd/", "text": "Близо 2600 излезли от употреба автомобилни гуми събра Столична община в рамките на кампания, която започна в началото на декември. Целта е този опасен отпадък да не попада на нерегламентирани сметища, а оттам в почвата или да бъде изгарян и да замърсява още повече и без това не особено чистия в последно време въздух. Инициативата на Столичния инспекторат стартира в районите “Овча купел” и “Младост”. “Ще продължим в “Люлин”, “Връбница” и после отново в “Младост” и “Овча купел”. Целта е да се освободят гражданите от старите гуми, защото те за специфичен вид отпадък и трябва да отидат за рециклиране”, обясни пред “Труд” Татяна Асенова от звено “Контрол на компонентите и факторите на околната среда” в инспектората. “До момента сме събрали близо 2580 гуми, а бяхме обявили само три конкретни дати. Този уикенд продължаваме в другите райони и в началото следващата седмица ще знаем какво е събраното количество там”, обясни тя. Графикът се публикува в секцията за новини на сайта на инспектората –   – най-отдолу в началната страница. След като първите количества са извозени, се оказва, че хората продължават да носят гуми на вече обявените адреси в “Овча купел” и “Младост”. “Въпреки, че бяхме определили конкретни дати на които ще събираме, гражданите продължиха да оставят. Само на един от адресите в “Младост” открихме над 200 автомобилни гуми. По този начин софиянци показаха, че приемат нашата идея”, посочи Асенова. “Младост” и “Овча купел” са избрани неслучайно за началото на кампанията, тъй като предишни проверки там са установили най-големи количества изхвърлени гуми. Подобно е положението в “Люлин”, “Връбница” и други райони, затова идеята е инициативата не само да продължи, но и да разшири обхвата си. “Ще обявяваме конкретни дати за определени райони, за да имаме възможност своевременно да съберем и извозим събраните количества”, обясниха от инспектората. Адресите, които са посочени са събиране на непотребните гуми, са общински терени, на които няма обекти и инфраструктура. “Там няма нищо, използваме ги за конкретната цел”, обясни Татяна Асенова. Впоследствие гумите се транспортират до депо “Враждебна”, откъдето ги вземат лицензираните фирми за рециклиране. Освен това фирмите “Екомедиана-2010” и “Норд Гуми”, с които общината има сключени договори, са посочили определени сервизи в различните райони, в които хората също могат да предават непотребни гуми. Продължават и съвместните проверки на Столична община и СДВР в автосервизи и пунктове за черни и цветни метали. От 20 декември до момента са проверени обекти в “Оборище”, “Възраждане”, “Красна поляна”, “Овча купел”, “Илинден” и “Надежда”. “Установихме два автосервиза, които си позволяват да използват отработени моторни масла за горене в отоплителни уреди. Това категорично е забранено от законодателството и се контролира от РИОСВ-София. На управителите бяха съставени два акта на място. Колегите съставиха и шест акта за липса на отчетност за отпадъците. Те трябва да се водят в отчетни книги с опис по месеци и т.н., за да има документация, от която да се вижда, че обектът ги предава на съответните фирми, а не ги изхвърля”, обясни Татяна Асенова. Освен отработените масла автосервизите събират гуми, филтри, кабели и други опасни отпадъци. Служителите на инспектората са съставили седем глоби с фиш на физически лица заради непочистени обществени площи около обектите. За да ловят нарушителите, които изгарят подобни опасни отпадъци и замърсяват въздуха, от Столичен инспекторат разчитат на сигнали от граждани. Законът обаче им позволява да реагират, само ако горенето се извършва на открито. “За да можем да направим нещо, трябва да намерим извършителя или пък гражданина, подал сигнала, да стане свидетел. По всички сигнали, кото сме получавали обаче, никога не сме установявали, че се горят отпадъци”, признават от СИ. В тази връзка, след разпореждане на кмета Йорданка Фандъкова, са извършени проверки на 185 домакинства, обитаващи общински жилища в т.нар. Виетнамски общежития. Там също не са открити нарушения. Оказало се, че семействата се отопляват основно на дърва и въглища, а някои на ток или газ. Не е установено изгаряне на пластмаса, гуми и текстил в печките.   Дрехите, които хората изхвърлят в или до контейнерите за отпадъци, често се използват за горене. Затова от инспектората тази седмица започнаха кампания за събиране на ненужните текстилни материали, за да не попадат те в общата смет. На определени адреси в три столични района – “Оборище”, “Слатина” и “Люлин”, вече са поставени контейнери със специални стикери, в които гражданите могат да хвърлят ненужни дрехи и текстилни продукти. Събраното количество ще бъде предадено на специализрана фирма за оползотворяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Общината прибра 2600 стари гуми от софиянци за месец\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d0%be%d1%81%d1%82%d1%80%d0%be%d0%b8-%d0%bd%d0%be%d0%b2-%d0%b1%d0%b5%d0%b6%d0%b0%d0%bd%d1%81%d0%ba%d0%b8-%d0%bb%d0%b0%d0%b3%d0%b5%d1%80-%d0%b2-%d0%b8%d0%b4/", "text": "Tурция е построила нов бежански лагер в северната сирийска провинция Идлиб, предаде Анадолската агенция. Палатковият лагер, в който са настанени около 200 семейства, избягали от Хама, се намира в района на селището Кефер Лусин. Лагерът е изграден от турската ислямска неправителствена организация Фондация за човешки права и свободи (IHH). Представителят на IHH в Сирия Селим Тосун посочи, че напливът на бежанци от източните райони на Хама не спира. За техните нужди са направени медицински пунктове, построено е училище, доставя се питейна вода. Тосун съобщи, че IHH в момента изгражда още един палатков лагер в друг район на провинция Идлиб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Турция построи нов бежански лагер в Идлиб"}
{"url": "https://trud.bg/%d0%bc%d0%b8%d0%b3%d1%80%d0%b0%d1%86%d0%b8%d1%8f%d1%82%d0%b0-%d0%b2%d0%be%d0%b4%d0%b5%d0%bd%d0%b8%d1%87%d0%b5%d0%bd-%d0%ba%d0%b0%d0%bc%d1%8a%d0%ba-%d0%b8%d0%bb%d0%b8-%d1%88%d0%b0%d0%bd%d1%81-%d0%b7/", "text": "Вeче две години миграционната политика на ЕС е белязана със скандали, породени от дълбоки различия. Последната среща на върха през декември премина под същия знак. Този път обаче имаше и допълнителни неприятни за нас изненади. Германският канцлер Ангела Меркел поиска специално тристранно обсъждане с българския и с гръцкия премиер на продължаващата нелегална имиграция, която достига до Германия. Подобно искане на канцлера трябваше да се очаква. Към края на миналата година в германската преса бе изнесена информацията, че независимо, че Балканският маршрут се смята за затворен, около 15 хиляди мигранти пристигат всеки месец в Германия най-вече през балканските страни. Анализът сочеше, че се е стигнало до създаването на алтернативни миграционни маршрути, най-значимите от които са транспортът по въздух от Гърция до Германия, и коридорът, който минава през българо-турската граница. на летищата с полетите, идващи от Атина. Проблемите обаче продължиха и бе логично да се предположи, че на дневен ред ще дойде и България, тъй като Германия продължи да се опитва да установи откъде преминава достигащия до него поток мигранти. Борисов определи представеното от Меркел за България като изфабрикуван от родната опозиция компромат и се обоснова с неофициална информация от българското Министерство на вътрешните работи, че сред регистрираните в Германия бежанци има много малко от онези, които обичайно преминават през българска територия. Подобен аргумент има известно основание, тъй като част от новите алтернативни маршрути са през Румъния, в която се наблюдава рекорден брой нелегални имигранти, които идват основно през Черно море. За последните три месеца те са толкова, колкото през предходните четири години. За да бъде успешна обаче българската миграционна дипломация, отстояването на нашата позиция само с предположения не е достатъчен аргумент. През 2015 година разработих проект за известяване и оперативен контрол в реално време за възникване на миграционен риск и на нелегална имиграция в България. Въпреки, че проектът бе оценен високо, към момента не е ясно каква част от него се използва. Оскъдността на информацията се обяснява с желанието на границите и транзитните маршрути, пресичащи страната. Този мотив обаче също не е убедителен. От една страна, каналджиите и преминалите мигранти чрез миграционните мрежи предават натрупания опит. От друга страна, при модерните технологии разкриваемостта на миграционните маршрути ще става все по-голяма. При задълбочено проучване от държавите крайни дестинации ще могат да се установяват все по-подробни данни, отнасящи се за транзитиращите територии. Така например, в Германия полицията и службите за чужденци имат достъп до данните, съхранявани в мобилните телефони на лицата, искащи убежище. Предвижда се такива права да бъдат предоставени и на Федералната служба за миграция и бежанци, като целта е по-лесно да се изясни индивидуалната миграционна история на всеки кандидат и да се установи реалната му идентичност. Чрез апликацията Google-Maps или GPS-данните на снимките, заснети с мобилните телефони, може с голяма точност да се установят маршрутите, преминаващи през транзитните държави, една от които е и България. Така че, в Германия и към момента имат ориентировъчна информация за случващото се у нас. За да се справя по-успешно с миграционния натиск, разумно би било, поелата вече европредседателството България, да поиска да се задълбочи сътрудничеството между миграционните служби на отделните страни членки. Така например чрез обмен на информация с германските миграционните служби могат да се съберат сведения за местата на преминаване на границата ни на вход и изход, за на нелегалните мигранти, намиращи се не само на българска, но и на приграничната територия в Турция, което е от особено значение за превенцията на миграционния натиск. Само чрез разработването на работещи идеи е възможно темата за миграцията да престане да бъде като воденичен камък за българското правителство. Активните действия в тази насока са важни, защото именно по време на нашия мандат се очаква да се приеме основната част от новата европейска миграционна стратегия. Благородната идея за „гъвкава солидарност“, която да обедини противопоставящите се страни, членки на ЕС по въпросите на бъдещата му миграционна политика, до скоро се смяташе за сложна задача, тъй като не се допускаше, че в рамките на ЕС може да състави блокиращо малцинство. През последните няколко седмици обаче се оказа, че транзитиращият източноевропейски вертикал, който обхваща Вишеградската четворка, Австрия и държавите от Западните Балкани, вече не е толкова сам. Разположените държави – входни врати по южния европейски хоризонтал, си дадоха сметка, че мудната европейска миграционна политика не решава, а замазва проблемите им. Две важни събития показаха, че има разместване на пластовете. Първото е решението в края на декември на премиера на Италия Паоло Джентилони да поиска одобрение от парламента за изпращането на войски, които да охраняват границата на Нигер с Либия с цел спиране на нелегалните миграционни потоци, които оказват миграционен натиск върху страната. Второто събитие е решението на лидерите на средиземноморските страни от ЕС – Кипър, Гърция, Малта, Италия, Франция, Испания и Португалия да се защитават по-добре техните граници.  Подобна позиция бе неизбежна, защото прекият миграционен натиск върху Италия все още е силен, а в Испания през 2017 г. се наблюдава достигнали 22,9 хил. души, което е над два пъти повече спрямо 2016 г. Стана ясно, че затварянето на Балканския маршрут през 2016-а е довело до нарастване на натоварването на Централно- и Западно-Средиземноморския маршрут, поради което бъдещата успешна миграционна политика може да бъде резултат само от едновременното контролиране на всички основни входни врати в ЕС. България е пресечната точка на входния южен европейски хоризонтал и на транзитиращия източен европейски вертикал. В това е и нейният шанс, поемайки европейското председателство, да търси сближаването на позициите и постигането на консенсус между тези две групи държави. Подобна политика би намерила своята приемственост и в Австрия, която ще бъде следващият ротационен председател. А това допълнително увеличава шансовете за успех на подобно начинание.", "date": "2018.01.13", "title": " Миграцията – воденичен камък или шанс за българското председателство\t\t\t"}
{"url": "https://trud.bg/%d1%81%d1%82%d0%be-%d0%bc%d0%b8%d0%bb%d0%b8%d0%be%d0%bd%d0%b0-%d0%bd%d0%be-%d0%b7%d0%b0-%d0%ba%d0%b0%d0%ba%d0%b2%d0%be/", "text": "Сто милиона лева обеща премиерът на полицаите за увеличение на заплатите им и те очаквано решиха да спрат протестните си действия – временно засега. Готови са и за постоянно да се разграничат от бунтарите, чиито манифестации загрозяват витрината на Българското европредседателство – и без туй им се плаща да ги охраняват, а не да манифестират до тях. Но искат най-напред да видят дали правителството ще гласува да им се даде тая сума, както неотдавна отреди за възнагражденията им едни други 55 милиона бюджетни пари. А то че ще гласува, ще гласува. Какво да ги прави, като са упорити – то не беше пушене под прозорците на министъра, то не бяха ковчези с чучела на МВР пред МС, то не бяха палатки пред парламента, то не бяха блокади на Орлов мост и митинги пред РПУ-тата – паралелни и верижни – не ден и два, а две години. Управляващите дърго време не ги забелязваха – 45 дни например минаваха през бунтовния им лагер пред Народното събрание, като през рояк мухи винарки… – но те продължиха да се инатят. И се стигна дотам, че в чест на първвата визита на Таяни, Туск и Юнкер, платиха билборд и написаха на английски, че получават месечно 340 евро – като три надници на английското боби и две на френския жандармерист. Резил! Час и половина продължи срещата на Борисов с полицейските синдикалисти и предвидимо ги укроти. Обаче разбуни духовете на други. Рекетьори! – избухна вицепремиерът Симеонов по Би Ти Ви. Наглеци! – коментира ядовито И.И., шофьор на такси. За пети път обрали вилата му в Бухово, крадците ги знаели всички, освен полицията. Жена му била медсестра и го оставила сам, като отишла в Германия – там вземала 10 пъти повече и плащала университета на щерка им в Англия. . Снаха му работела при „социалните“ – цял ден си трошела краката да помага на бабички, а нямала с какво да купи на своята 80-годишна майка памперсите. А полицаите? С какво са заслужили те по-блажна манджа в гладорията на най-бедната европейска държава? Те само искат, а какво дават! – ядосва се и К.П., учител в гимназия. Като него разсъждават и други граждани. Крадци се прескачат като хлебарки в къщи, офиси, магазини и складове. Коли се изпаряват от гаражите. Управници безочливо ограбват държавата. Кръв се лее по магистралите, а катаджиите си вземат дребните рушвети и си траят. Не само катаджиите, а и пожарникарите, и разследващите полицаи вземат – всеки според занятието си. Агент на ГДБОП разказа, че разпределението на наркопазара съвпада с границите на РПУ-тата, ако искате вярвайте. Наркопласьори плащали на полицаи в съответното РПУ да се правят, че не ги виждат или да им дават информация за ченгета от други структури. Потвърждават го в интервюта труженици на наркомафията. Те разказват, че всеки от тях отчислява на своя човек в районното 20-30 лв. седмично – това е неговата такса. Отделно неговият бос в квартала си плаща на тримесечие на началниците – обаче по 2000, а не по 20, пък ако не с пари, с вечери в ресторанти, с коли назаем или с момичета, безплатни. Наркотърговията не може без полицията – всеки знае, че е така. А напоследък и полицаите не могат без наркотърговията, май – свикнаха с наркодобавките към заплатите. И ето, още добавки им дават – по 35 лв., по 70, а догодина – още 10% към заплатите. Били от битката с контрабандата. Добре, ама дават не само на биткаджиите, а и на кибиците, които никъде никога и за 10 лв. престъпление не са разкрили. Поравно на всички – и на тия, дето дават наряд със скъсаните кубинки в студа, и на дамичките по бюрата, дето пресушават кани кафе, докато си сменят лака. Промяна трябва. Сто милиона не помагат. И двеста. И един милиард. Впрочем, ние имаме най-много ченгета на глава от населението в ЕС. 47 -те хиляди души на щат в МВР отдавна разполагат с бюджет от 1 млрд.лв. Но селата са превзети от разбойници, баби държат брадви зад портите си и молят Богу да мярнат някой униформен. Не е желателно след залез да се прибирате по градските квартали – там кола със синя лампа се среща по-рядко от проститутка със синя коса. 90% от милиарда отиват за заплати на личния състав. За какво плащаме с данъците си? За дремките по канцелариите? Сега се готвела стратегия за развитието на сектор „Сигурност“ до 2030 година. То хубаво, но докога МВР ще се реформира така, че да е най-нереформираното? Цветанов, като вътрешен министър заяви, че реформата в МВР е завършила окончателно, а след него всеки следващ министър я започваше пак – Йовчев, Вучков, Бъчварова, Радев…Всеки нов се зарича първоначално, че ще съкращава администрацията. Да, ама от партията му дават заповед да не пипа „свои“, а да назначава. Така администраторите и администраторките се възпроизвеждат и множат – и най-вече тия в централата на „6-ти септември“, от които се очаква сами себе си да орежат. Вятър. По-лесно е механичното префасониране, вкарване и изкарване на служби – НСС, ДАНС, ГДБОП, ДАТО, Гражданска отбрана, което минава пред телевизиите за стратегически замисъл. И? Таман заработи някоя служба и я разтурят. Да се чуди човек нарочно ли го правят или без да искат. Постоянно изпълняваме тъпи заповеди от хора, скарани със занаята. И постоянно ни променят нормативната база. Идва нова наредба, а старата не е отменена. Махат някой образец и печатат друг с 16 нови графи, а няма бланки за гражданите – оплаква се пазител на реда. И не само той, и не само за това. „Не полицаи, а оплаквачки“ – негодува военен в стартовия ден на европредседателството, докато минава край повехналия след дарението на премиера протест на служители на МВР. Той завижда, естествено – армията в чест на еврогостите не е получила сто милиона. „Искай, за да ти се даде“ – натяква му двуметрово ченге. В отговор той припомня коравосърдечно: В Грузия за 1 ден уволнили 40 000 полацаи на всички нива, сменили ги с обучени преди това и им удвоили заплатите. Седем години по-късно доверието в силите на реда нараснало от 10 на 84%, а грабежите с 80% намалели. Наричат го „грузинско чудо“. Но да внимаваме да не си пожелаем такова чудо и в България. Че ако някой маг-министър го направи, ще стане чудо на чудесата   Полицаите не са разкрили ни едно от прословутите 150 поръчкови убийства. Доверието в тях се е стопило. И да кажат, че са хванали някой, почти никой не им вярват. Версията за Горския педофил, който обичал момиченца, но си падал и по чистачки в климакса и изтрепал от ревност шестима, напълни с вицове фейсбука. В тия вицове се говори за врачки с кристални топки, а не за детективски успех под надзора на прокурори. Или за тъпи шефове на служби, избрани по послушание, а не с конкурс, чиито професионализъм се сравнява – да ме прощавате – с лайно на мишка.", "date": "2018.01.13", "title": " Сто милиона, но за какво?\t\t\t"}
{"url": "https://trud.bg/%d1%88%d0%b5%d1%84-%d0%b3%d0%be%d1%82%d0%b2%d0%b0%d1%87%d1%8a%d1%82-%d0%b4%d0%b8%d0%bc%d0%be-%d0%b4%d0%b8%d0%bc%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b1/", "text": "– Кариерата ми започва преди 20 години в няколко от известните столични хотела. В началото имах удоволствието и късмета да работя в „Шератон“, след това и в хотел „Родина“. По-късно направих много интересни стажа в хотели в Европа, както и на пасажерски кораби. Повратният момент в кариерата ми беше между 2002 г. и 2004 година с работата ми във Франция, където на няколко пъти стажувах по 6 месеца в различни точки в страната. Първо в „Le Temps de Mets”, а накрая имах щастието да работя в Страсбург в интересен и известен ресторант“Crocodile”, който тогава бе удостоен с две звезди „Мишлен“. Работата ми във Франция ми даде опит и знания, защото в тези години обучението в България не беше на високо ниво, а по-скоро стоеше като непроменлива константа. Хората трудно можеха да се развият в сферата на кулинарията, защото системата на работа беше остаряла. Сега вече нещата стоят доста по-различно. Голяма част от хората, които имат интерес за развитие в тази професия, минават през обучения и стажове в чужбина в световно утвърдени ресторанти. До 2006 година имаше 3-4 български готвачи, които бяха готвили в ресторанти със звезди на „Мишлен“, докато сега има стотици такива. В последните години по една или друга форма желаещите имат достъп до най-добрите кулинарни училища в Европа. Младите готвачи вече могат да търсят развитие и в ресторанти в Испания, Германия, Франция и Великобритания, където в момента най-много хора работят тази професия. Освен това учебните заведения в България бележат огромно развитие. Визирам частните академии, но смятам, че в добре познатите ни Техникуми по обществено хранене има растеж. Това, което наблюдавам в последните години е, че те в момента търсят тясно сътрудничество с Българската асоциация на професионалните готвачи и с всички изявени медийни и професионални кулинарни експерти. Факт е, че и Министерството на образованието участва активно в кулинарните състезания. Смятам, че в последните 5 години има развитие на сферата, за което мога да говоря с примери. Важно е да се отбележи, че има много ученици на българските „ТОХ“-ове, които в момента изкарват стаж в световноизвестни ресторанти. Това са места, където резервациите започват 6 месеца предварително. Такива примери за стажанства на български готвачи в топ ресторанти са чести, а именно това говори за бързото развитие на кулинарията в държавата ни. – В България съм имал възможността да готвя за всички известни личности. Всъщност не знам кой не съм нахранил от тях. – В случаи като този специалното меню има едно важно условие, а именно продуктите да имат максимална сигурност предвид важността на гостите. Иска ми се да заложим основно на традиционни български продукти, но все пак те трябва да са в по-конвенционална форма, т.е. да са истински с БДС стандарти (бел.ред.-Български държавни стандарти). Ще ни бъде трудно да предложим някои фермерски стоки, например зелено сирене от Черни Вит, но ще работим върху това да покажем Източно-балканското черно прасе, което е един от най-добрите продукти на България. Със сигурност ще използваме регионални продукти. Такъв ще е черноморският калкан, който е една от най-вкусните риби, както и паламуд и лефер. За съжаление в момента сме в период на забрана до пролетта за някои видове, но така или иначе имаме висококачествени замразени риби. Разбира се, че има точни изисквания за тези продукти, но много от рибите запазват вкусовите си качества дори и след замразяване, такъв е дълбоководния калкан, които ще бъде предложен на гостите. – При рибата нещата са малко обрани в началото на сезона. Говорейки за българските продукти, които ще използваме, познатите за нас са речни риби като пъстървата. При месата агнешкото винаги е добре прието и с настъпването на пролетта, когато ще е по-активният сезон, мисля, че по една или друга форма то ще бъде атрактивно. Разбира се ще заложим и на българската традиционална скара. – Ще използваме определени био продукти от утвърдени и доказали се доставчици. С настъпването на пролетта ще имаме щастието да покажем качествени зеленчуци като спанак и маруля. Предвид фактора, че в последните години био производителите в България се увеличиха, смятам, че ще има на какво да разчитаме. – Основно залагаме на традиционните сладкиши както и на разнообразие от йогурти, печива от българската кухня, но със сигурно ще представим и авторски десерти. Целта ни е да поднесем традиционните продукти като йогурта, киселите млека и меда в завършена и европейска визия. Това ще бъде възможно като извлечем добрия вкус от всеки един продукт, но крайният вид след обработката трябва да изглежда атрактивно. Както при десертите, така и при останалите ястия ще се работи за модерна визия. – Безспорен факт е, че детайлът превръща една храна в изкуство. В сладкия завършек на храненията ще се търси комбинация от пресни плодове и българско кисело мляко. За гостите ни от Брюксел, ние ще използваме развитието на десерта по европейски стандарт, според, който той да бъде съчетание от няколко компонента, които да бъдат сепарирани, за бъде възможно усещането на вкусовите качества на отделните части. Не трябва да има прекалено много комбинации в една хапка, такава грешка е съчетанието на мед и шоколад, където вкуса би добил объркан вид. По-скоро подобни силни вкусове трябва да бъдат разделени, а плодовете ще се обработват щадящо, за да останат максимално натурални. – Най-важен е продуктът, но ключово е и развитието на вкуса на хората. – По-скоро симбиоза от двете, защото класическата българска кухня в чистия й вид подлежи на преработка по отношение на визия, състав на продукти и най-вече селекция на подправки. Защото например един печен боб на фурна, в който има силни силни сухи подправки като джоджен, ще дойде прекалено за вкуса на гостите. Затова в конкретния пример ще се постараем да използваме само лека нотка на пресни подправки и хрупкави зеленчуци, вместо такива сварени до безпаметност. Чрез технологични промени ще се стараем да покажем най-добрата страна на народната ни кухня. – Има няколко шаблона, които се използват при посещение на чужденци, но много ни се иска този път да наблегнем именно на различния прочит на класически български ястия. Такъв опит ще направим с шопската салата, която ще бъде поднесена в различен вариант от масовия включващ грубо настъргано краве сирене. Използвайки модерни техники ще се опитаме да запазим хубавия вкус и в същото време да осигурим интересен поглед върху редица български блюда. – Северноевропейската кухня, визирайки скандинавската кулинария, е специфична в етноса си. При нея сосовете са с основа на сметана и на кореноплодни зеленчуци, което ги прави доста мазни, докато южната кухня е по-натурална, но и богата на зехтин и ароматни оцети. По отношение на поправките северната кухня е доста по-обрана и се използват семпли съчетания, докато средиземноморската кухня е богата на редица зелени подправки. При нея всички пресни подправки като риган и лимонова трева влизат в едно ястие. При средиземноморските ястия сезонът на свежест на плодовете и зеленчуците е по-дълъг, докато при северните народни се залага повече на кореноплодни. Факт е, че в последните години скандинавската кухня има голямо развитие, защото те се стремят да доближат стила си към този на централна Европа. – В случаи като форумът на председателството закуската е важно хранене, което се различава в различните европейски членки. Немските закуски залагат на колбаси с добавка различни сосове като горчица, докато при средиземноморските страни за закуска се консумират различни сирена, пушена и маринована риба. В конкретния форум ние ще търсим глобални рецепти и глобални решения на вкусове, които да сервираме на масата. Основните правила при закуската е да има сурови ядки, плодове, разнообразие на йогурт, различни печива и леки колбаси. За повода, който коментираме ние ще имаме изключителна възможност да представим български кисели млека. – Не е прието да се сервират някои от морските деликатеси. Такива са по-тежко мариновани риби като скумрията, при която се използват повече подправки. Други морски дарове, които не се препоръчват за подобни гости са миди и най-вече стриди. Причината е, че те биха довели до раздразнение на стомаха. Стридите са разкошни, но при тях винаги има шанс да има проблем с някоя стрида. Те се консумират сурови с малко лимон, което ги прави много рискови за реакцията на организма при човек, който никога не е опитвал. Дори и този, на практика минимален, риск слага подобни продукти в списъка на нежелателните храни при форуми като този. – Нестандартни изисквания по-скоро няма, но любопитство винаги предизвиква това, че едно в меню задължително трябва да има безглутенови, безмесни и постни варианти – такива, които са без животински произход. – Задължително менюто в са включени повече зеленчуци и варива, защото те винаги са част от режима на хора, които не консумират животински продукти. Мисля, че добре познатите ни боб и леща ще бъдат добре приети. Ще наблегнем и на разкошни ястия с пресни зеленчуци, защото те са силна част от българската кухня. Това мисля, че ще направи особено впечатление на представителите на северните държави, където зеленчуците масово са доста по-обрани и изкуствени. – Да, смятам, че българската кухня винаги предизвиква интерес за всички чужденци. Тя от района на балканската кухня, която е доста близка с южната и средиземноморската кулинария. Нашите ястия са богати на подправки, разнообразие на вкусни зеленчуци и моят опит е, че винаги се приема добре. – Да, абсолютно. Тя говори както за вкусовете, така и за настройката на хората. Храната дава усещането за живот, тя е важна и за възприятията на човек. Със сигурност първоначално някои от гостите на председателството ще подходят предпазливо. Но храната е мост, който бъде ли прескочен дава представа и усещане за мястото, където човек се намира. Тя говори за народа и неговия начин на живот.   Димо Димов започва кариерата си в столичният “Шератон“, а после преминава през школата на хотел „Родина“. Най-ценния си опит получава във Франция като готвач в “Le Temps de Mets”, а по-късно работи в Страсбург в ресторант “Crocodile”, който е удостоен с три звезди от гида Мишлен. В края на 2008 година основава в България собствена висок клас кетъринг компания “Култ Гурме Кетъринг”.", "date": "2018.01.13", "title": " Шеф-готвачът Димо Димов пред „Труд“: Боб без джоджен за европейските гости"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bd%d0%b5-%d0%b1%d0%b8%d1%85-%d0%bf%d0%be%d0%b7%d0%b2%d0%be%d0%bb%d0%b8%d0%bb-%d0%b4%d0%b0-%d0%bc%d0%b8%d0%bd/", "text": "„Не само обичам планините, но и Пирин. Не бих позволил да мине решение, което го застрашава. Обичам го не по-малко от хората, които бяха на улицата и милея не по-малко за гората и планината от тях“, каза вицепремиерът Томислав Дончев в интервю за  . „Взето решение за застрояване на Пирин няма. Втора кабинка, водоснабдяване, всяка стъпка подлежи на обжалване и всяка група, която смята, че решението е незаконосъобразно, може да го обжалва”, обясни Дончев. „Българското общество има висока протестна култура и го казвам без ирония. Това, че става по време на една от най-големите срещи, не ми се иска да наричам рекет“, каза още вицепремиерът. „Истина е, че МВР има нужда от пари – и за заплати, и да са мотивирани, съвестни служители. Там има нужда от много реформи, а посоката трябва да е към повече жива сила, повече разследващи полицаи и по-малко администрация”, заяви Дончев. По темата за европредседателството вицепремиерът каза, че му се иска да има адекватни очаквания за него. „Огромен проблем за мен са свърхочакванията. Да, случва се нещо специално, но ние влизаме в дежурство по график и ни чака работа”, уточни той. „Не отлагаме реформи заради председателството, но комбинирането на ангажиментите с рутинната ни работа ще е предизвикателство“, категоричен е Дончев. По думите му около половината време на министрите ще отиде в работа и ангажименти свързана с председателството, но реформи не могат да бъдат стопирани за 6 месеца. Вицепремиерът коментира още, че в България има корупция, но не сме държава, която не може да се бори с такава заплаха. „Начинът на избиране на комисия „Антикорупция” предполага да е публичен и избиран от парламента. Ако разчитаме веднъж завинаги да решим проблемите с нов орган, е наивно. Наред с новите институции са нужни и други неща – публичност на всяко взето решение и разход”, допълни той. Новите обвинения по „Кумгейт” Дончев окачестви като липса на идеи и тези от опозицията. Влизането в чакалнята на еврозоната е тема, по която не трябва много да се шуми. „Многото приказки могат да попречат на идеята. Парите и банките обичат тишината. България вече има и негативен опит с Шенген. Бидейки изрядна и подготвена може да срещне политически спънки”, обясни Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Томислав Дончев: Не бих позволил да мине решение, което застрашава Пирин\t\t\t"}
{"url": "https://trud.bg/%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a%d1%82-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%b1%d1%83%d0%ba%d1%83%d1%80%d0%b5%d1%89-%d0%bf%d0%be%d0%b4/", "text": "Началникът на полицията в Букурещ Нику Драгош Орландо и негов заместник подадоха оставки след скандала, който избухна по-рано тази седмица, когато полицейски служител беше обвинен в педофилия, съобщи  . Решението идва, след като столичният полицай Еуджен Стан бе арестуван по обвинения, че е извършил сексуално посегателство срещу две деца. Прокуратурата уточни, че общо 22 полицаи са разследвани по подозрения, че са прикривали полицая педофил. Прокурорите са разширили разследването, за да установят дали колеги на обвинения полицай не са му помогнали да се измъкне от наказателно преследване по случай от декември 2016 г., когато Стан нападнал жена във входа на блок и бил заловен и предаден на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Началникът на полицията в Букурещ подаде оставка заради сексскандал"}
{"url": "https://trud.bg/%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%be%d1%82-%d0%b8%d0%b7%d0%bc%d0%b0%d0%bc%d0%b8-%d0%b2-%d1%88%d1%83%d0%bc%d0%b5%d0%bd/", "text": "Пенсионерка от Шумен на 76 г. даде два пъти в петък пари на телефонни измамници, общо над 13 000 лв. Жената била запозната с телефонните измами, но била подведена, че участва в полицейска акция. Освен това повярвала, че ще получи доживотна премия към пенсията от 50 лв. за доблестната постъпка, алармират от полицията в Шумен. От началото на годината ало измамниците регистрират невероятна „слука“ в града – измъкнали са към 34 000 лв. от доверчиви възрастни по един и същи сценарий. При последния уникален случай с двоен удар на шуменката първо се обадили с тревожна вест, че дъщеря й е пострадала в катастрофа и трябват пари за лечение. Тя разбрала, че я лъжат, защото имала само син и затворила. Последвало второ обаждане от „полицай“, който я помолил да съдейства да заловят измамниците. Поискал номера на мобилния й телефон, за да може да ръководи операцията. Забранил й да се обажда на близки, за да не се провали акцията. Съвестната жена имала над 1500 лв. в дома си, изпълнила разпореждане да ги постави в торба и да ги остави до гараж пред жилището. Прибрала се веднага и чакала да й се обадят след ареста, за да върнат парите. Вместо това, „полицаят“ се обадил и казал, че има още измамници на свобода, трябват още пари. Шуменката наела такси и отишла до съседно село, където била семейната й къща. Взела всички спестявания, като не се обадила на съпруга си, който бил там. Докладвала по телефона на измамниците, че има над 11 000 лв., но се колебае дали да ги жертва. Тогава я уверили, че цялата операция върви със знанието на кмета на Шумен, а той е обещал, при успешна развръзка, гражданинът да получава доживотна надбавка 50 лв. към пенсията. Жената отново оставила парите в торба до гаража и по указания се скрила в банята, да чака финала на задържането. По-късно разбрала, че е измамена, но не можела да даде никакви данни за човека, прибрал парите. Съпругът на пенсионерката е можел да я спаси, защото се усъмнил, че жена му е много потайна и звъннал на сина си за съвет. Той бил на работа и започнал да търси майка си на стационарен и мобилен телефон, но те давали „заето“, заради непрекъснатата връзка с мошениците. Когато успял да се свърже с майка си, вече било късно. „Молим отново да разкажете на ваши близки, възрастни родители, баби и дядовци да не се доверяват на непознати по телефона. Ако някой им иска пари по телефона, със сигурност са попаднали в измамна схема. Нека веднага да затворят телефона, но да ви наберат САМО след като чуят сигнал „свободно“ в слушалката. Ако не успеят да ви открият, да позвънят на 112″, настояват от ОДМВР-Шумен. В последните схеми измамниците действат по идентичен начин: звънят, ползват стар сценарий за измама, че близък е пострадал и са нужни пари за лечение. Тъй като хората вече са запознати с тази лъжа, казват, че това е измама и затварят, но тогава влиза версията с полицай /лейтенант, генерал, комисар, инспектор с произволно име/. Той звъни и обяснява, че в града действа група от измамници, а част са задържани. В тях е намерен тефтер с номера на потенциални жертви, межди които е и номера на жертвата. Умело използват ситуацията и започват да разпитват потенциалните си жертви. В разговора хората казват на кой адрес живеят. „Полицаят“ казва да чакат инструкции, като му дойде времето. Следва трето обаждане, в което тези от първия разговор стават брутални – заплашват, че ако не получат пари, ще отидат в дома и ще режат уши, ръце, крака. Четвъртото обаждане е пак от „полицая“. Двете линии вече са заети и контролът на измамниците е върху мобилния и на стационарния телефон. „Полицаят“ дава инструкции да се предадат исканите пари, за да могат измамниците да бъдат задържани на място с доказателство. Пращат мулетата на адреса, като в това време не позволяват на хората да затворят телефона. Така жертвите не виждат мулето и нямат никакво описание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Епидемия от измами в Шумен\t\t\t"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%bc%d1%8a%d1%80%d1%82%d1%8a%d0%b2-%d0%bc%d1%8a%d0%b6-%d0%bd%d0%b0-%d1%83%d0%bb%d0%b8%d1%86%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Тази сутрин след подаден сигнал в 7.30 ч. е намерен мъртъв мъж на ул.”Радецки” пред блок 7 в морската столица. Установена е самоличността на починалия, той е на 40 години, съобщиха за „Труд” от ОД на МВР. От проведения оглед и следствено-процесуални действия няма улики за насилствена смърт и извършено престъпление, обясниха още от полицията. Но продължават да се изясняват причините за трагичния инцидент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Намериха мъртъв мъж на улица във Варна"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d1%81%d0%b2%d0%bb%d0%b0%d1%87%d0%b8%d1%89%d0%b0%d1%82%d0%b0-%d0%b2-%d0%ba%d0%b0%d0%bb%d0%b8/", "text": "Властите в Южна Калифорния съобщиха, че са открили тялото на възрастен мъж, загинал заради свлачищата в региона. Така общият брой на смъртните случаи при бедствието достигна до 18 души. „87-годишният мъж е открит от спасителен екип в жилището му“, съобщи шерифът на окръг Санта Барбара Бил Браун. Спасителите продължават с операцията си, като за момента изчезналите остават седмина, съобщи AFP. Обилните дъждове в началото на седмицата, последвали 10-те месеца засушаване, доведоха до свличане на кална маса в град Монтесито. Разрушени са 65 къщи а други над 450 са повредени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Броят на жертвите от свлачищата в Калифорния достигна 18 души"}
{"url": "https://trud.bg/%d0%b5%d0%bc%d0%b8%d0%bb-%d0%bc%d0%b8%d0%bb%d0%b5%d0%b2-%d0%b2%d0%bb%d0%b5%d0%b7%d0%b5-%d0%b2-%d0%b0%d1%80%d0%b5%d1%81%d1%82%d0%b0/", "text": "Емил Милев е с мярка „задържане под стража“ от снощи по дело за кражба от 2009 г., предаде  . По искане на Софийска градска прокуратура Софийски градски съд се е произнесъл по дело от 2009 г. „Емил Милев е задържан за грабеж, който е извършил в новогодишната нощ на 2008 срещу 2009 година в магазин „Била“ в София“, уточни говорителят на СГП Зорница Таскова. Делото е в СГП от момента на грабежа. Милев беше оправдан от Специализирания наказателен съд и му бе оставена мярка „подписка“. В средата на 2015 г. специализираната прокуратура внесе обвинителен акт срещу Емил Милев, Лазарин Лазаров, Едуард Павлов и Мартин Димитров по обвинения за извършени тежки умишлени престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Емил Милев влезе в ареста"}
{"url": "https://trud.bg/%d0%b4%d0%b0-%d1%81%d1%80%d0%b5%d1%89%d0%bd%d0%b5%d1%88-%d0%bb%d1%8e%d0%b1%d0%be%d0%b2%d1%82%d0%b0-%d0%bd%d0%b0-14-%d0%b3%d0%be%d0%b4%d0%b8%d0%bd%d0%b8/", "text": "Филипе Коутиньо бе привлечен в „Барселона“ за 160 млн. евро. Сделката направи бразилеца най-скъпото попълнение в клуба за всички времена. Едно от доказателствата, че играчът е повече от специален. Това обаче със сигурност го знае Айне, неговата съпруга. Тя потвърждава максимата, че зад всеки успял мъж стои една жена. Айне е голямата любов на Коутиньо и го следва навсякъде по света. От бразилския „Вашко да Гама“, през италианския „Интер“, испанския „Еспаньол“ и английския „Ливърпул“. Следващата стъпка вече е направена в посока Барселона. Връзката им бе подложена на изпитание, когато бразилецът игра за първи път в Испания, но сериозни катаклизми в отношенията им така и не настъпиха. Може би, защото двамата са заедно от деца. Още една причина, поради която Коутиньо ще се впише идеално в тима на каталунците. Все пак Лионел Меси се ожени за детската си любов Антонела. Луис Суарес, друг играч на „Барселона“, е следван навсякъде от неговата съпруга Софи. Двамата са заедно вече 15 години. Софи е вдъхновението на Суарес и причина той да се превърне в един от най-добрите нападатели в света. По всичко личи, че това очаква и 25-годишния Коутиньо, който среща упора в 24-годишната Айне. Двамата се срещат за първи път през 2007 г., когато обещаващият футболист е само на 14. Те израстват заедно в бразилската столица Рио де Жанейро. Техен общ приятел ги запознава на парти, след което двамата започват да се срещат. След време Айне се премества в дома на Филипе и дели един покрив с майка му Есмералда и баща му Хосе. Половинката на играча навсякъде пътува със своя любим и гледа всеки негов мач. През 2008 г. Филипе подписва с „Интер“ преди да се завърне във „Вашко да Гама“ за два сезона. Тогава Айне прекъсва образованието си и заминава заедно с него за Италия. Двамата са принудени да живеят разделени за кратко, когато две години по-късно той облича екипа на „Еспаньол“, но по-късно през същата година вдигат сватба. През 2013-а пък младото семейство се мести в Англия, тъй като Филипе подписва с „Ливърпул“. И Айне отново е на стадиона, за да стиска палци. Тя споделя в социалната мрежа инстаграм снимки на билети от всеки мач, на който присъства. Сега двамата имат две деца – дъщеря Мария и син Филипе-младши. А бразилската звезда показа своята отдаденост към любимите си хора, като татуира голямата си любов, майка си, баща си и двамата си братя на лявата си ръка. „Айне играе огромна роля във всичко, което правя – каза Коутиньо. – Не сме учили заедно, не сме имали общи приятели, освен един, който направи парти, а ние и двамата се озовахме на него. Запознахме се там, седнахме заедно и дълго си говорихме. Тя ме помоли да бъда нейното гадже. Ние сме от един и същ квартал, така че просто започнахме да се виждаме все по-често, да се събираме заедно и чувствата ни да стават все по-дълбоки и по-силни.“ След всеки отбелязан гол Коутиньо изпраща целувки на Айне, която е на трибуните, за да го вдъхновява. Така беше на „Естадио Сао Жануарио“ в Рио де Жанейро, така и ще бъде на „Камп Ноу“ в Барселона.", "date": "2018.01.13", "title": " Да срещнеш любовта на 14 години"}
{"url": "https://trud.bg/%d1%81%d0%b4%d0%b2%d1%80-45-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d0%be%d0%b4%d0%b0%d0%bb-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d1%81%d0%b8%d0%b3/", "text": "45-годишен мъж е подавал фалшивите сигнали за взривни устройства на територията на България и други европейски държави. Това обяви на брифинг директорът на СДВР старши комисар Ивайло Иванов. „Бяха получени множество злонамерени телефонни обаждания за поставени взривни устройства на територията на различни обекти – ,   и Народно събрание. Бяха извършени необходимите проверки – такива взривни устройства не бяха открити. Всички служби за сигурност в България проведоха много оперативно-издирвателни мероприятия. Беше направен контакт с партньорски служби“, каза Иванов. Той поясни, че обажданията се подават от карта на чужд мобилен оператор. „Беше установен подателят на сигналите. Това е 45-годишен български гражданин, който се намира на територията на страна от ЕЕС. Установено е за това лице, че е подавало множество сигнали, освен до обекти на територията на България и до различни европейски институции“, обясни шефът на СДВР и добави, че извършителят все още не е задържан. „Действаме с партньорските служби по установяване на неговото местонахождение и задържане“, увери ст.комисар Иванов. „В България назад във времето са водени досъдебни производства по същия повод. Той много такива сигнали е подавал. Това деяние е наказуемо и по Наказателния кодекс, и по Закона за тел. 112. В НК има предвидено наказание лишаване от свобода, а в Закона за тел. 112, когато са мобилизирани службите за реагиране, глобата е доста сериозна – тя е от 10 000 до 20 000 лв., и може да се търси обезщетение за причинените вреди и направените разходи от службите“, обяви шефът на СДВР. По думите му 45-годишният мъж подава сигнали не само на територията на България, а и до най-различни европейски институции: „Последният пример е ЕК. Той от доста време не е на територията на България. Имаме конкретна информация, че е на територията на дадена страна. Просто умишлено не искам да я споменавам“. Според Иванов към момента може само да се гадае каква е мотивацията на извършителя и дали има някакво психическо заболяване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " СДВР: 45-годишен мъж подал фалшивите сигнали за бомби на летището и в НДК\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%bf%d1%80%d0%b8%d0%b5%d0%bc%d0%b5-%d0%bf%d1%80%d0%b8%d0%b2%d0%b8%d0%bb%d0%b5%d0%b3%d0%b8%d1%80%d0%be%d0%b2%d0%b0/", "text": "Турският министър по въпросите, свързани с ЕС, Омер Челик заяви, че страната му няма да приеме т.нар. „привилегировано партньорство“ с ЕС, предава Anadolu Agency. „Ако ни предложат привилегировано партньорство, ние няма да се замислим, а просто ще го отхвърлим“, заяви Челик.  По-рано германски политици предложиха такова партньорство на страната, вместо пълноправно членство на Турция в ЕС. „Никой не може да предлага второкласен статут на Турция в отношенията й с ЕС“, категоричен е Челик. Същевременно той разкритикува европейски комисар по разширяването и политиката на добросъседство Йоханес Хан, че „иска да отрече връзките между Турция и ЕС“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Турция няма да приеме „привилегировано партньорство“ с ЕС"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd-%d1%81%d0%b0%d0%ba%d1%81%d0%ba%d0%be%d0%b1%d1%83%d1%80%d0%b3%d0%b3%d0%be%d1%82%d1%81%d0%ba%d0%b8-%d0%bd%d0%b0%d0%b9-%d0%b2%d0%b0%d0%b6%d0%bd%d0%b8%d1%8f%d1%82/", "text": "Най-важният приоритет на Българското председателство на Съвета на ЕС е този, свързан със Западните Балкани. Това мнение изрази по   един от участниците в Консултативния борд за председателството, който координира изпълнението на приоритетите, Симеон Сакскобургготски. „Ролята ни да помогнем на т.нар. Западни Балкани е много важна и можем наистина да свършим добра работа“, каза той. „Мисля, че всичко е много важно, значимо, отговорно и всички да положим общи усилия да се оправдаят донякъде всички очаквания и надежди и същевременно да се справим с приоритетите, които са били посочени“, обясни Сакскобургготски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Симеон Сакскобургготски: Най-важният приоритет на председателството ни са Западните Балкани"}
{"url": "https://trud.bg/2018-%d0%b3%d0%be%d0%b4%d0%b8%d0%bd%d0%b0-%d0%b5-%d0%bf%d0%be%d0%b4%d0%b2%d0%bb%d0%b0%d1%81%d1%82%d0%bd%d0%b0-%d0%bd%d0%b0-%d0%bb%d1%83%d0%bd%d0%b0%d1%82%d0%b0-%d1%81-%d0%b2%d0%b8%d0%b1%d1%80%d0%b0/", "text": "През първите три месеца на 2018 година сте подвластни на стремежа да стабилизирате личния и професионалния си живот. Хармонията в отношенията и разбирателството с околните ще са променлива величина, ако не осъзнаете грешките в поведението си и не направите опит да се промените. Няма да ви е лесно, защото сте си поставили високи цели, но личните ви отношения са от огромно значение за професионалното ви развитие. След април започнете по собствена воля да анализирате изминалите месеци и да осъзнавате пропуските си. Ще положите усилия, за да коригирате част от допусканите грешки и да изгладите недоразуменията с вашите колеги. Не проявявайте ината си, преценявайте добре хората, когато създавате нови приятелства и партньорства. През 2018-а животът ви ще бъде изпълнен с активност, но и с впечатляващи събития, в които сте важни участници. Годината ви подтиква да вземете нови, но и необходими решения за живота и бъдещето си, да направите неочаквани открития за себе си, за обществото, да осъществите полезни запознанства. Здравето ви също ще претърпи обрати, но не така видими, които може да са негативни, ако не сте отговорни към себе си. Ако развивате бизнес е време да се заемете с разширяване на вашата дейност. Ако сте производители – да излезете на международния пазар. В началото на годината ще изяснявате отношенията си с вашите близки, с брачната си половинка, без да очаквате, че и разочарования почукват на прага ви, за да нахлуят във вашия спокоен живот. През първите месеци на вашата 2018 година сте орисани да печелите добре, но и много да харчите, заради което рискувате финансовият недоимък да е ваш постоянен спътник. От вас зависи да си наложите умереност, да сте пестеливи и да не се изкушавате от примамливи инвестиции, но без да сте запознати с детайлите, защото вашата двойствена същност не може да осъзнае бъдещите вреди. Не сте способни да премълчавате неудобните истини и си печелите врагове сред колеги, приятели, близки, но сякаш сте свикнали. Очаквате да ви прощават грешките, но вие самите никога не прощавате предателствата и забравяте хората, които са ви предали. През първата половина на годината сте обсебени от професионални амбиции и материални блянове, но ви е трудно да намерите пътя към тях. Вашата 2018 година, подвластна на Луната, управител на зодиакалния ви знак, е причина да сте меланхолични и себевглъбени. Първата половина на годината няма да ви хареса, но Съдбата ви е отредила да се примирите и да вървите по пътя си така, както сте орисани. Не се съмнявайте, че е за ваше добро. Искате да властвате, да господствате, дори да управлявате Съдбите човешки. Внимавайте да не прехвърлите границата на търпимост на околните и да не се окажете безработни, или понижени от високото място, което заемате в служебната йерархия на синекурна службица. Причината за вашата амбиция за повече власт е не друга, а желанието да блестите, без да осъзнавате, че сте избрали грешния начин. От началото на годината и почти до средата й сте емоционално лабилни. Втората половина на годината е изпълнена с нови възможности за изява. 2018 година, подвластна на Луната, няма да ви попречи да поставите ново начало през първата й половина и да го стабилизирате през втората. Забравете пасивното си поведение и леност през първата половина на годината, за да не предизвикате сами проблеми и провали, които не са ви заложени. От вас се иска да сте отговорни, да спазвате поставените ви срокове, да гоните докрай целите си, да сте решителни, да поемате инициативата. Бъдете целеустремени, а не разпилени. Податливи сте на ласкателства и склонни да се вживеете в егото си. Не се обвързвайте с хора, които ви засипват с комплименти, сигурни, че лесно ще паднете в капана им. Не се колебайте през втората половина на годината да отдалечите хората, които не са подходящи за ваше обкръжение. 2018 година, подвластна на господстващата Луна, повлиява и вашите планове, цели, настроение, здраве, лични и професионални отношения. Засиленото влияние на господаря на годината ще е през първата й половина. След юни влизате в обичайния си ритъм. Съветвам ви през първата половина на 2018-а да си наложите умереност, търпение, такт, въпреки че това качество не е присъщо на критикарската ви същност. Не се опитвайте да надскочите себе си, най-вече нивото на вашите интелектуални възможности, за да не се изложите. Бъдете творци на Съдбата си, като спазвате нейните изисквания. Годината ще ви дари целия спектър от чувства, усещания и изживявания, част от който дори не сте си представяли. Ще сте изненадани от невъзможността да се владеете на моменти, вие, сдържаните и консервативни по характер хора. Вашата 2018 година ви обещава интересни изживявания, нова среда, активна обществена дейност, нови делови партньорства, промени в личния живот, дори и ако живеете в хармония. Към края на годината ще ви споходят препятствия, заради които ще страда работата ви. Ще търпите блокажи и провали, защото не знаете къде се крият вредителите и злините, които ви готвят. От вас се изисква през цялата година да сте търпеливи, да не се поддавате на настроенията си, които обичайно са досадно променливи, да сте умерени и дискретни, дори и когато научите клюка за хора, които ви вредят. Промените, които ще изживеете, ще са както лични, така и професионални, а и ще допринесат за подобряване на вашето материално състояние. През 2018 година вие, родените в Скорпион, сте орисани на трудности и неочаквани неблагоприятни моменти през първата половина на година. От юли ще се радвате на положителни промени, но само ако сте издържали на изпитанията до мига, в който Съдбата ще ви отвори пътя към вашия възход. Съобразете се с изискванията на годината на Луната, бъдете предани, стабилни и честни в отношенията си с хората, за да получите същото в замяна. При неразбирателство и неочаквани удари се вгледайте в себе си и открийте причината, с която сте ги предизвикали. Преценявайте безпристрастно силите си и планирайте годината си така, че да не се натоварвате и да не навредите на здравето си.  През 2018 година сте орисани на много промени до есента и на стабилизация и успокояване в последните месеци на годината. Няма да ви липсват трудности, защото искате да постигнете целите си, но не сте преценили тяхната значимост и грешно сте планирали годината. Ще избегнете провала, осъзнаете ли какви трудности ви очакват в бъдеще. С изненадите и неочакваните открития, но във ваша полза, също ще постигнете баланс между работата и личния си живот, към който се стремите от години, но все без успех. Обогатете се с нови приятели и стабилизирайте старите си отношения. Първата половина на годината е наситена с много работа. При необходимост търсете помощ и не се противопоставяйте на ръководството. В личния ви живот от първия месец на годината цари хармония.  През цялата 2018-а се осланяйте на рутинната работа, на умереността в думите и действията, на готовността за компромиси, които са гаранция, че ще получите подкрепа. Този е пътят към спокойствието и добрите приходи. В противен случай вашите близки, приятели и колеги ще ви отмъстят, обидени и наранени, като ви изоставят точно когато имате нужда от техния съвет и от подадената им ръка. През първата половина на годината сте склонни да се впускате в рисковани начинания, защото отказвате да анализирате направените ви предложения и да прецените дали си струва да се захващате с тях. Повод за притеснение няма, дори и когато ви натякват, че надскачате вашите възможности. Годината ви носи рутинни занимания и спокойна работа, а крайният успех ще дойде по-бавно. Вашата 2018 година ще ви помогне да се измъкнете от застоя, наложен ви умишлено от завистници и утежнен заради стечение на обстоятелствата. Славите се с добро чувство за хумор, въпреки типичното за вас консервативно поведение и ще съумявате да надмогнете трудностите със самокритична ирония. Заредени сте с увереност, с оригинално мислене, с готовност на всяка цена да постигнете целите си и го правите. За сметка на тези ваши амбициозни планове сте самотни и в изолация от околните, която е обичайна, защото имате малко или никакви близки приятели. Време е да прецените с кои хора да продължите пътя си през 2018 година, за да не се окажете безпомощни пред опитите да ви използват и унизени заради невъзможността да се освободите от тях. Енергични сте, заредени със сили и готови да поднасяте вашите нови идеи. Обратите през годината са гаранция, че ще преобърнете и живота си и начина си на мислене, ще откриете нови хоризонти за изява, ще завишите квалификацията си и вашия професионален опит. В началото на годината ще подредите целите и задачите си по важност. Най-важното условие, което ви гарантира успех и завършване на започнатото, е да не спирате при появата на трудности, да докажете, че намирате път към целта дори и чрез нестандартен подход. В годината, подвластна на Луната, сте по-чувствителни и емоционални от обичайното. Уж сте благодарни и го показвате, но околните остават с впечатление за вашата неблагодарност.", "date": "2018.01.13", "title": " 2018 година е подвластна на Луната с вибрация 2"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b0%d1%82%d0%b8-%d0%b7%d0%b5%d0%bd%d0%b8%d1%82%d0%bd%d0%be-%d1%80%d0%b0%d0%ba%d0%b5%d1%82%d0%b5%d0%bd-%d0%b4%d0%b8%d0%b2%d0%b8%d0%b7%d0%b8%d0%be%d0%bd/", "text": "Нов, втори дивизион зенитно-ракетна система С-400 „Триумф“ застъпва бойно дежурство по противовъздушната отбрана на Крим, съибщи Интерфакс. „Днес групировката за противовъздушна отбрана на Крим е снабдена с най-съвременната, не познаваща аналози по света, зенитно-ракетна система С-400“, съобщи командващият Четвърта ВВС и ПВО армия на Русия генерал-лейтенант Виктор Севостянов. Преди година на бойно дежурство в Теодосия застъпи първия в Крим дивизион С-400. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Русия прати зенитно-ракетен дивизион С-400 в Крим"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b7%d0%b0-%d0%b4%d0%bd%d0%b5%d1%88%d0%bd%d0%b8%d1%8f-%d0%bf%d0%bb%d0%b5%d0%bd%d1%83%d0%bc-%d0%bd%d0%b0-%d0%b1%d1%81%d0%bf-%d1%83%d1%87%d1%83%d0%b4/", "text": "Не търпи отлагане въпросът за насилието на жените. Това каза лидерът на ПЕС и член на Пленума на БСП Сергей Станишев пред журналисти преди началото на Националния съвет на БСП, където ще бъде обсъдена Истанбулската конвенция“ и предстоящия вот на недоверие към правителството. „Една четвърт от жените на България под една или друга форма са подлагани на насилие“, каза той. По отношение на позицията на Изпълнителното бюро на БСП против конвенцията, той посочи, че разбира загрижеността на колегите си. „Малко бях учуден от тази спешна реакция, непосредствено след празниците, толкова категорична. Само до преди един месец позицията на Съвета на ПЕС чрез гласуване по резолюцията, където има изричен текст „подкрепяме Истанбулската конвенция“, е подкрепена от БСП“, коментира Станишев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Станишев на пленума на БСП: Учуден съм от тази спешна реакция за Истанбулската конвенция"}
{"url": "https://trud.bg/%d0%b2%d1%81%d0%b5-%d0%bf%d0%be%d0%b2%d0%b5%d1%87%d0%b5-%d0%b6%d0%b5%d0%bd%d0%b8-%d0%bf%d0%be%d1%81%d1%82%d1%8a%d0%bf%d0%b2%d0%b0%d1%82-%d0%bd%d0%b0-%d1%80%d0%b0%d0%b1%d0%be%d1%82%d0%b0-%d0%b2-%d0%bc/", "text": "Все повече жени постъпват на работа в МВР. Някои избират силовите отдели за борба с безредиците, а други са оперативни работници в икономическа полиция и отдел „Убийства”. Техният свят доскоро беше територия, запазена само за силния пол. „Била съм на случаи с домашно насилие, на самоубийства”, каза по   Нина Петкова от отдел „Икономическа полиция” в СДВР. Не им е лесно, защото се искат и сила, и воля, и железни нерви. Не да понесеш непоносимото, а да живееш с него. „Трудно е, когато кажеш на близките и влезеш с изречението: Моите съболезнования. И никога не свикваш с това нещо. Преди много време попитах един мой бивш началник: Аз кога ще свикна когато влизам в стаята с тази реплика? А той каза: Ако свикнеш, ти вече не си ми нужна”, разказва друга служтелка на МВР. Някои са знаели призванието си от деца. „Харесвам полицейската професия и обичам конете безумно”, каза Теодора Шяинкова от сектор „Масови мероприятия” в СДВР. Други са се озовали на подходящото място в подходящото време, както става по филмите. „Като клише ще прозвучи, че това е детска мечта. Това не е филм, филмът е доста различен”, категорична е Цветелина Кирилова от сектор „Масови мероприятия” в СДВР. „Има доста моменти и ситуации, в които една жена, достатъчно подготвена, мотивирана и оправна, може да свърши по-добре определен тип задачи”, отбеляза зам.-директорът на СДВР Антон Златанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Все повече жени постъпват на работа в МВР"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b1%d0%b0%d0%b3%d0%b5%d1%82%d0%b0%d1%82%d0%b0-%d0%b7%d0%b0-%d1%81%d0%bf%d0%b8%d1%81%d1%8a%d0%ba%d0%b0-%d0%bd/", "text": "Президентът на Франция Еманюел Макрон предложи френските хлебчета багета да бъдат включени в списъка на нематериалното наследство на ЮНЕСКО. В изказване по телевизия RTL Макрон каза, че „багетата е всекидневието на французите, а хлябът – особен случай, всяка сутрин, обяд и вечер на французите”, предаде  . Според президента Макрон за френската багета „завиждат по целия сват, затова има смисъл да бъде включена в списъка на наследството”. През декември м.г. в списъка на нематериалното културно наследство на ЮНЕСКО беше включена неаполитанската традиция за приготвяне на пица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Макрон предложи багетата за списъка на ЮНЕСКО"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%be%d0%b6%d0%b5%d0%ba%d1%86%d0%b8%d0%b8-%d0%b8-%d0%bf%d1%80%d0%b5%d0%bc%d0%b8%d0%b5%d1%80%d0%b8-%d0%bf%d0%be-5-%d0%bb%d0%b2/", "text": "В чест на Деня на българското кино 13 януари Националният филмов център и Столична община в сътрудничество с Българската национална филмотека, Националния дворец на културата, Съюза на българските филмови дейци и Съюза на артистите в България организират прожекции на български филми в шест софийски киносалона. Денят на българското кино е част от културните събития на Българското председателство на ЕС. Филмовата програма е с ВХОД СВОБОДЕН с изключение на билетите за най-новите филми „Вездесъщият“, „Възвишение“ и „Дъвка за балончета“ в кината „Люмиер Лидл“ и „Одеон“, които само на 13 януари са на специалната цена от 5 лв. 2018 година започва оптимистично за българското кино, което през 2017 година спечели множество международни награди и участия в конкурсни прогами, но за първи път от много години спечели и сърцата на българските зрители, като четири пъти оглави седмичния бокс офис с филмите: „Воевода“ на Зорница София Попганчева, „Бензин“ на Катерина Горанова и Асен Блатечки, „Възвишение“ на Виктор Божинов и „Дъвка за балончета“ на Станислав Тодоров – Роги. През 2017 година с подкрепата на НФЦ бяха реализирани над 50 пълнометражни и късометражни игрални, документални и анимационни продукции, които отбелязаха изключителен успех пред българската и световната публика. През 2015 година София бе обявена от ЮНЕСКО за Творчески град на киното. От 2005 година по инициатива на Националния филмов център на 13 януари – датата на първата публична прожекция на филма на Васил Гендов „Българан е галант”, българската филмова общност чества своя професионален празник.* През изминалана година четвъртият игрален филм на Стефан Командарев „Посоки“ беше избран за програмата „Особен поглед“ в Кан. За пръв път от 30 години български филм попада в престижната селекция. В същата програма участва и копродукцията „Уестърн“ на Валеска Гризбах. ¾ на Илиян Метев спечели „Златен леопард“ в секцията „Режисьори на настоящето“ в Локарно. Редица участия и награди завоюва и документалният филм „Пощальонът“ на Тонислав Христов. Сред успешните копродукции с българско участие се наредиха и “Белгийският крал” на Питър Бросенс и Джесика Удуърт,“Реквием за г-жа Й.” с режисьор Боян Вулетич. “Синът на София” на Елина Псику. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Безплатни прожекции и премиери по 5 лв. за Деня на българското кино 13 януари"}
{"url": "https://trud.bg/%d1%80%d1%83%d1%81%d0%b8%d1%8f-%d1%89%d0%b5-%d0%bf%d1%80%d0%b0%d0%b2%d0%b8-%d0%b1%d0%b5%d0%b7%d0%bf%d0%b8%d0%bb%d0%be%d1%82%d0%b5%d0%bd-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b5/", "text": "Главният конструктор на руската компания „Ил“ Николай Таликов съобщи, че въз основата на самолета Ил-112 може да се създаде транспортен безпилотен летателен апарат, предава ТАСС. „Ще направим безпилотни летателни апарати първо от леките самолети като Ил-112. В момента сме на равнище разговори. В крайна сметка компаниите, които се занимават у нас с безпилотни летателни апарати, са готови да ни сътрудничат. На Ил-112 може да се постави оборудване за безпилотни летателни апарати и да се превозват товари между летищата“, заями Таликов. Той уточни, че компанията в момента не разработва безпилотни летателни апарати. „В Русия има компании, занимаващи се с това и ние си сътрудничим тях. Разберете, за да се направи транспортен безпилотен летателен апарат или някакъв друг агрегат, първоначално трябва де има базов самолет“, поясни главният конструктор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Русия ще прави безпилотен транспортен самолет"}
{"url": "https://trud.bg/%d0%be%d1%80%d1%8a%d0%b6%d0%b8%d0%b5%d1%82%d0%be-%d0%bd%d0%b0-%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb%d0%bd%d0%b8%d1%82%d0%b5-%d0%b8-%d0%bd%d0%b5-%d1%81%d0%b0%d0%bc%d0%be/", "text": "Направи ли ви впечатление, че последните знакови убийства у нас бяха извършени с оръжие малък калибър. Извергът Росен Ангелов, който изби цяло семейство от шест души, после се гръмна с малокалибрен пистолет “Берета”. Някъде писаха, че това било дамски пистолет, което не е вярно, но това е друга тема. Знаковият шеф на ВИС Георги Илиев навремето пак бе гръмнат на място, но от разстояние, разбира се, с малокалибрен флоберков куршум. Примерите са много. Трябва да е ясно, че този вид боеприпас е много удобен за убийства, кокото и цинично да звучи. Макар, че малокалибрените оръжия се използват предимно за спортна стрелба, те са изключително опасни. Престъпниците отдавна са разбрали това и веднага са приели “на въоръжение” това средство, което убива бепощадно. Малкият калибър е опасен дори на разстояние от 1,5 км. С флоберова пушка, с която кварталните хулигани стрелят по улични кучета и котки, може да се убие човек като нищо. Дори някои прерабоват въздушна пушка, предназначена за врабчета и гълъби, стреляща със сачми, в такава, която може да изполва флоберков боеприпас. Някои от тези патрони може да са с усилен заряд, въпреки малкия си калибър и са т.н “магнум патрон”. Но нека уточним какво точно е “ма­лък калибър”. В това отношение оръжейниците водят спорове, между експертите има разногласия, но обикновено за такъв се счи­та, когато вътрешният диаметър на цевта е под 6 мм. Някои експерти включват и небезизвестния .243, който отговаря на 6,14 мм. Обикновено терминът “малокалибре­на пушка” се асоциира с “флоберка”. Това е напълно разбираемо, флоберовият патрон .22 lr е най-разпространеният и най-ползваният боеприпас в света. Безспорно той е най-точният патрон. Затова масово разпротраненото понятие за малък калибър е .22. Какви са предимствата на този боеприпас? Първо – много е ефтин, което означава достъпен. Средната му цена е от 5 до 30 ст. в зависимост от вида и екстрите. Освен това при стрелба има минимален, почти нулев откат, което е много важно. Това означава, че оръжието, което го използва, с известни тренировки става излючително точно и смъртоносно. Освен това този боеприпас е сравнително безшумен, а това е едно от големите предпочитания на престъпния свят. Въобще с малокалибрено оръжие може да правите чудеса при известна упоритост и тренировки. През 70 -те години рсунаците разработиха малокалибрен куршум с изместена тежест, т.н. дебалансиран, за АК. Този калашник стреляше почти без откат и изключително точно. Бе като детска играчка. Но човек, уцелен от такъв куршум, нямаше шанс да оцелее. Защото оловото, ако ти влезе в рамото, да речем, ти излиза през корема, като разкъсва всички вътрешности в тялото. Докато войник, уцелен от стандартен куршум на автомат “Клашников”, има много голям шанс да остане жив. Имало е такива случаи- патронът те пронизва през бедрото и оставаш жив. Докато при малкия дебалансиращ куршум нямаш такъв шанс. Затова тези патрони са забранени с междунардна конвенция, като нехуманитарни. Което е парадокс, тъй като предназначението на всяко оръжие е да убива. Тънката разлика тук е дали ще умреш бавно и мъчително или бързо и по-безболезнено. Трябва да отбележим, че разнообразието от малокалибрени оръжия е голямо. Става дума, както за пушки, така и за пистолети и револвери. По известни световно признати марки малоколибрено оръжие са пистолетите “Марголин”, Валтер – Р22, Берета, пистолетът на австрийската фирма ISSC модел M22, както и пушките “Валтер – G-22”, стандартната флоберова пушка, автоматичата карабина “Колт – М4” и др.", "date": "2018.01.13", "title": " Оръжието на професионалните (и не само) убийци"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%b5%d0%bd-%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b2%d0%b8%d0%b4%d1%8f%d0%bb-%d1%83%d0%b1%d0%b8%d0%b5%d1%86%d0%b0-%d0%bd%d0%b0-%d0%bf/", "text": "Работник на близък строеж е видял убиеца на , който беше показно разстрелян в началото на седмицата. В понеделник около 8 ч. сутринта убиецът е влязъл в строежа до сградата, до която беше убит Христов. Стрелецът е нагласил дъски до прозореца, вероятно за да не се вижда какво прави вътре. След това от маса започва стрелбата през предварително счупено стъкло. Изстреляни са 8 куршума към Христов. След това убиецът бяга през тъмни коридори на изоставения строеж и не оставя никакви вещи след себе си. Стрелецът се разминава с работник на строежа. „Беше с тъмни дрехи, спортно облечен, с раница на гърба, с ръкавици, маска, качулка. Той си прескочи като нинджа и избяга”, разказа мъжа пред  . Според източници на изданието в момента текат разпити на хора, свързани с фирмите и имотите на Петър Христов във великотърновския район, както и на лица от кръга на „Наглите” и „Килърите”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Строителен работник видял убиеца на Петър Христов"}
{"url": "https://trud.bg/176-%d0%b2%d0%b5%d0%ba%d0%be%d0%b2%d0%bd%d0%b8-%d0%b3%d0%b8%d0%b3%d0%b0%d0%bd%d1%82%d0%b8-%d0%ba%d1%80%d0%b0%d1%81%d1%8f%d1%82-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0%d0%b4%d0%b0/", "text": "176 дървета на възраст над 100 години има в областите Монтана и Видин. Вековните гиганти се издигат в районите на 55 села и градове и за тях се полагат специални грижи, съобщиха от Регионалната инспекция по околната среда и водите /РИОСВ/ в Монтана. Само в Монтанска област столетните дървета са 122. Най-много – 54 от тях са от вида”цер”, а 42 са зимни дъбове. Сред най-известните клонести ветерани в Северозапада е дъбът в Калиманица – несъществуващото вече родно село на големия писател Йордан Радичков. Над 380 годишният дъб се извисява над някогашния селски площад, а под клоните му всяка година на рождения ден на Радичков се събират негови приятели, земляци, писатели и художници, за да почетат с вино и спомени сладкодумния разказвач. Седем вековни дървета са под наблюденията на еколозите в община Лом. Жив свидетел на историческите събития след Освобождението е над 100 годишен чинар, посаден в крайдунавския град от неговия пръв градоначалник Павел Нечаев. Два 350 годишни цера пък шумят с клони край село Добридол. 300 годишен дъб с височина 25 м пази землището на село Замфир край Лом. Преди години в него зеела хралупа, но вече е запълнена от еколози. Не е изключено вековните дървета в двата региона да са повече, по сигнали на местни жители и природолюбители още се откриват нови клонести дълголетници, коментират експерти. През 2017 г. регистърът на вековните дървета в Северозапада бе допълнен със зимен дъб на 200 години край село Ковачица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " 176 вековни гиганти красят Северозапада"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b7%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%82/", "text": "Българското европредседателство започва нормално. Това заяви вицепрезидентът Илияна Йотова по  . „Това са шест месеца много важни за страната. Трябва да разбием стереотипите, които за България има навън. Това и лека, и нелека задача. Трябва да се впрегнат всички национални усилия“, каза Йотова. По думите й е нормално да има и протести, тъй като това е част от демокрацията. „Трябва да ви кажа, че почти нямаше Среща на върха, в която се събират всички министър-председатели и президенти на държавите членни, и Брюксел да не е окупиран от някакъв вид протести. Във всички случаи те бяха основателни. Това е начин, когато се съберат европейските лидери хора, които смятат, че са ощетени, да покажат своето мнение. Не мисля, че това трябва да се преекспонира, а по-скоро държавата трябва да реагира на база национална политика и да намери решение на проблемите“, посочи Йотова. По думите на президента няма връзка между извършените криминални престъпления в последните дни и началото на европредседателството. Според нея има чувство на безнаказаност в организираната престъпност и криминалните случаи са резултат от това. „Такива убийства не могат да се извършат в страни, където има закони, а законите се спазват, има сериозна работа по разкриваемост на престъпленията. Борбата срещу организираната престъпност у нас получи в последните два доклада на ЕК по-добра оценка, но не съм оптимист как ще изглежда тази оценка в следващия доклад. За нас обаче е по-важно, че българските граждани се чувстват несигурни да ходят по улиците вече“, коментира тя. Вицепрезидентът заяви, че е огорчена от начина, по който е било преодоляно ветото за антикорупционния закон. „Това е политическо решение на мнозинството, но някак си не е уважително да не се разгледат поне мотивите за ветото по същество и да има дискусия по тях. Решението, само защото е президента, или е някаква опозиционна партия, и трябва веднага да бъде отметнато, не е сериозно отношение на една управляваща партия, която претендира да бъде европейска“, каза Йотова. По повод разгорещените дебати около клипа за българското европредседателство и последвалата реакция на френската евродепутатка от „Зелените“ Карима Дели, която видя в него намек за сексуален тормоз и поиска свалянето му, вицепрезидентът заяви, че отминава тази тема с насмешка: „Аз познавам Карима, тя има своите странности. Всеки е свободен да мисли, каквото иска“, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Илияна Йотова за председателството: Трябва да разбием стереотипите за България\t\t\t"}
{"url": "https://trud.bg/56-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%be%d1%82-%d0%b2%d0%be%d0%b4%d0%b5%d1%89%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%bc%d0%b5%d0%b4%d0%b8%d0%b8-%d0%bf/", "text": "Група от 56 журналисти от водещи европейски и световни медии, отразязаващи началото на българското европредседателство, посетиха днес Рилския манастир, съобщи  . Репортерите разгледаха манастирския музей, влязоха в централния храм на Светата обител, разгледаха иконната зала, чуха беседа за историята на манастира от уредничката Живка Мантаркова. „Това е много впечатляващо място за молитва. То е особено важно за мен, защото тук е погребан Джеймс Баучер. Той е голям герой на българския национализъм, който не е бил познат много в Ирландия, но напоследък вече беше признат“, каза на излизане от храма ирландският журналист Парис Смит. Утре групата ще посети Стария Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " 56 журналисти от водещи световни медии посетиха Рилския манастир"}
{"url": "https://trud.bg/%d0%b2%d0%bc%d1%80%d0%be-%d0%b7%d0%b0-%d0%ba%d0%b0%d1%80%d0%b8%d0%bc%d0%b0-%d0%b4%d0%b5%d0%bb%d0%b8-%d0%ba%d1%80%d0%b8%d0%b2%d0%be%d1%80%d0%b0%d0%b7%d0%b1%d1%80%d0%b0%d0%bd%d0%b0%d1%82%d0%b0-%d1%82/", "text": "България има вековни ценности, морал и традиции, които ВМРО ще продължи да отстояваме и браним от новите, извратени „световни тенденции“. Това заявиха от партията във връзка с позицията на френския евродепутат Карима Дели, според която официалната видео реклама на българското председателство на Съвета на ЕС трябва да бъде спряна незабавно заради послание, което тя смята за политически некоректно. Клипчето започва с думите: „България – когато я срещнете за първи път, може да Ви даде даде грешен сигнал. Помнете – тук „не” може да значи „да”. Не че се опитва да Ви обърка, просто Ви кани да я опознаете сами”. За адекватността на самото съдържание, не е мястото и времето да се говори, но сме категорични, че да се търси подтекст за сексуален тормоз е крайно, грозно, нелепо и недопустимо, категорични са от ВМРО. Публикуваме пълния текст на позицията им: „Ние от ВМРО – Българско национално движение сме възмутени от позицията на френския евродепутат Карима Дели, че официалната видео реклама на българското председателство на Съвета на ЕС трябва да бъде спряна незабавно заради послание, което смята за политически некоректно. Припомняме, че клипчето започва с думите: „България – когато я срещнете за първи път, може да Ви даде даде грешен сигнал. Помнете – тук „не” може да значи „да”. Не че се опитва да Ви обърка, просто Ви кани да я опознаете сами”. За адекватността на самото съдържание, не е мястото и времето да се говори, но сме категорични, че да се търси подтекст за сексуален тормоз е крайно, грозно, нелепо и недопустимо. На това тук по нашенски ние му казваме: „Да търсиш под вола теле“ – нещо, което именно тези неолиберални общности се опитват да реализират и да ни убедят, че е нормално. Ето какво публикува Карима Дели в социалната мрежа Туитър: „Едно „не” никога не може да означава „да”. Това е основно правило за съгласие и зачитане на жените. Искам оттеглянето (на видеоклипа)”, добавяйки хаштага на кампанията срещу сексуален тормоз, която взриви Холивуд – #metoo.“ Това е поредният пример за извратената криворазбрана реалност, в която „Зелените“, чиито представител в ЕП е Дели, живеят и недопустимите стандарти, които крайните либерали в Европа се опитват да насаждат. Припомняме, че такъв е и случаят с Истанбулската конвенция, която под маската за превенция от насилието над жени прокарва недопустими текстове като „социален пол“, „разчупване на стереотипите за мъж и жена“, официализиране на термина „джендър“, както и въвеждане на трансджендър обучение в детските градини и училищата. Ние от ВМРО сме категорични, че в България има вековни ценности, морал и традиции, които ще продължим да отстояваме и браним от новите, извратени „световни тенденции“. Ако днес държавата ни допусне подобна провокация, то утре и „Добър ден!“ ще бъде повод за дела за сексуално насилие.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " ВМРО за Карима Дели: Криворазбраната толерантност започна да ражда чудовища\t\t\t"}
{"url": "https://trud.bg/%d1%82%d1%80%d1%83%d1%81-%d0%be%d1%82-59-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d1%81%d0%be%d0%bb%d0%be%d0%bc%d0%be%d0%bd%d0%be%d0%b2%d0%b8/", "text": "Земетресение с магнитуд 5,9 по скалата на Рихтер е регистрирано в събота край бреговете на Соломоновите острови, показва справка на Геологическата служба на САЩ (USGS). Трусът е регистриран в 22:24 часа местно време (13:24 българско време) на 145 км. югоизточно от град Киракира, на дълбочина от 23,5 км. Няма данни за жертви и разрушения. Не се съобщава за появата на вълни цунами. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Трус от 5,9 по Рихтер разлюля Соломоновите острови"}
{"url": "https://trud.bg/%d1%82%d0%b5%d1%81%d1%82%d0%b5-%d0%be%d1%82-%d0%ba%d0%b0%d1%80%d1%82%d0%b8-21-%d0%b2%d0%b5%d0%ba-%d0%bd%d0%b0%d1%80%d0%b8%d1%81%d1%83%d0%b2%d0%b0-%d0%b4%d0%be%d0%bd%d1%87%d0%be/", "text": "Хилари, яхнала магарето Клинтън, Ким Чен Ум като голямо бебе с лигавник на бомбички, Ципрас – просяк на фона на рисунка на Зевс, който краде Европа, Меркел кърми чернокожо бебе, а Ердоган е подкарал троянския си кон към Авропата. Послучай европредседателството художникът Дончо Дончев и Александър Тумпаров представят изключително актуалния сатиричния проект от 21 “карти за игра” – оньорите плюс три жокера, на които са изобразени световни лидери и личности с огромно влияние върху развитието на света. Въпросните “карти” са големи картини с размер 88х63 см, изключително детайлни и с много пестеливо премерена символика. Внушенията са силни, сатирата – безмилостна и точна, по журналистически безпристрастна. “Представявям двете лица на тези политици, според това как са известни в обществото. Не заемам страни”, казва Дончев. Възприемането на световните лидери е противоречиво, затова всеки от тях е нарисуван по два различни начина. Форматът на карти за игра е много благоприятен за такава рисунка, защото може да се гледа от двете страни и да покаже две различни емоционални състояния на героя. Така сирийският президент Башар Асад от едната страна на изображението си е облян в кръв, а от другата с чисто лице и ръце, като зад гърба му кръвта се е стекла и вадичките са образували детска рисунка на къщичка. Силвио Берлускони е дявол с рогца, но и божи човек – освен прословут женкар, бившият италиански премиер е и възпитаник на католически колеж. До м.г. беше и собственик на “Милан” (прякорите на отбора са “росонерите” и “дяволът”). Зад Берлускони се подават краката на витрувианският човек на Леонардо, но обути в токчета. Дончо Дончев работи повече от година по този проект. Той е плод на много дълбоко проучване и обмисляне. За всяка от изобразените личности художникът е изчел огромно количество информация – статии, книги, изучавал е живота им, каква е обществената нагласа към тях и е прегледал стотици изображения, за да улови най-характерната гримаса, най-важните особености. Подборът кой лидер коя карта да представлява е съобразен както с възрастта и външния вид на човека, така и със символиката на боите – купа обикновено означава “любов”, каро – пари и т.н. Жокерите са 3. Те не са точно политици, но влияят на общественото мнение и политиката, обяснява Дончев. На тях са Джордж Сорос, Зукърбърг и Джулиан Асанж. Асата са нещо като обобщение. Те посочват основни проблеми на човечеството през 21 век. Асо пика представлява “Последната вечеря” – кървав зародиш, поднесен в чиния и символизиращ самоизяждането на човечеството. Асо купа е изображение на “Вилендорфската Венера” като секс кукла и показва изкривеният начин, по който в съвремието се възприема любовта. Асо каро е “Лодка”. Картата каро символизира парите, богатството, а най-голямото богатство на планетата е водата, обосновава се Дончо Дончев. От едната страна на асо каро е животът, водата, а от другата – сушата. Асо спатия изобразява разрухата, войната и представлява гнездо, в което има бомба с догарящ фитил. Две от картините представляват “гърбовете” на “тестето карти”. В центъра на тази е изрисувано око, обвито от спирала от усмихнати и намръщени театрални маски. Все още не е уточнено място за изложбата. Може би най-удачно е художествената сатира на световните лидери да бъде показана за първи път в НДК, където заседават министрите от Съвета на Европа.", "date": "2018.01.13", "title": " Тесте от карти „21 век” нарисува Дончо Дончев"}
{"url": "https://trud.bg/%d0%bb%d0%b5%d0%b4%d0%b5%d0%bd-%d1%85%d0%be%d1%82%d0%b5%d0%bb-%d0%b7%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%b8%d0%b3%d1%80%d0%b0-%d0%bd%d0%b0-%d1%82%d1%80%d0%be/", "text": "Професионални скулптори от Русия, Украйна, Полша и Латвия изградиха в Лапландия изцяло от лед хотел по мотиви от филма „Игра на тронове“, съoбощи медийната компания HBO Nordic. Хотелът е разположен на площ от 20 000 кв.м. и има 24 стаи, леден трон и ледена пързалка във формата на дракон. Всички гости получават допълнителни одеала и електрически грейки, защото температурата вътре в хотела е минус 5 градуса. Интересната сграда разполага още с киносалон, леден ресторант и арктически бар. Цената на входа на хотела е 18 долара, а обиколката му с екскурзовод е около 78 долара за група до 30 човека. Цената на двойна стая, която включва и ескурзионна обиколка из селото, аксесоари за спане, сутрешно събуждане, закуска в отоплен ресторант и удостверение за прекарана нощ в ледения хотел, е 294 евро. На 8 април хотелът ще бъде затворен по „естествени причини“, се уточнява в съобщението на компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Леден хотел за феновете на „Игра на тронове“ в Лапландия"}
{"url": "https://trud.bg/%d1%81%d1%83%d0%b2%d0%b5%d0%bd%d0%b8%d1%80%d0%b8-%d0%b7%d0%b0-188-363-%d0%bb%d0%b5%d0%b2%d0%b0-%d0%bf%d1%80%d0%be%d0%b4%d0%b0%d0%bb%d0%b8-%d0%bc%d0%b0%d0%b9%d1%81%d1%82%d0%be%d1%80%d0%b8%d1%82%d0%b5/", "text": "Етнографският музей на открито /ЕМО/ „Етър” в Габрово е рекордьор по продажба на ръчно изработени сувенири. Създадените в работилниците на майстори от Етърската чаршия и от цялата страна, уникатите привличат вниманието на посетителите, повечето от които непременно искат да си тръгнат със спомен. Реализираната сума от продажбата на сувенири за 2017 г. възлиза на 188 363. „Не става въпрос за печалба, а за оборот”, уточняват финансистите на музея. Занаятчийските предмети се продават в Дюкяна, в Книгопродавницата, на трите билетни каси, в Изложбена зала, в Център Българка и в хотел „Странноприемницата”. „Всяко едно от тези места има свой принос в популяризирането на музейните сувенири, защото на този успех трябва да се гледа именно така. Продажбите са важни, но не по-малко важно е обучението на публиката чрез един музеен сувенир, както и възможността чрез него да се съхраняват традициите на нашето минало”, изтъкват етнографите. Всичко, което е създадено от майсторите на ЕМО „Етър” се харесва. Това са торбите от козяк, хлопките, ножовете, хаванчетата и купите, покривките, бакърджийските изделия. Гайтанът е много търсен и предпочитан от посетителите. Оказва се, че много от хората знаят какво е гайтан и как да го използват. Но гайтан се зашива не само към народни носии, наближава времето да се правят мартеници. Гайтанът е чудесен материал за тяхната изработка. Купуват се бели и червени гайтани, а мартениците стават невероятни. Цървулите са друга търсена стока. Направени от истинска кожа, те са издържливи на сериозно натоварване, каквото е при танцовите състави. „Много често сувенирите, които се продават в ЕМО „Етър” служат за интериора на битови помещения и за подаръци. Към детските дървени играчки има голям интерес. Много родители имат желание да покажат на децата си такива играчки. Вниманието на малчуганите веднага е привлечено от кончетата, каручките, куклите – съвсем различни от чудовищата от компютърните игри”, обясняват още музейните работници. Най-продаваните детски книжки от „Книгопродавницата“ за българските корени, традиции и обичаи са „Българознайко” и „Българознайка”. Над 800 броя от тях са достигнали до най-любознателните българчета. „Всеки иска да си тръгне с нещо от „Етър”-а, а картините на Янко Янев са един от предпочитаните спомени. Макар да не се предлагат в оригинал, те са достъпни като цена и са изработени от качествен материал.От около месец в продажба е календар за 2018 година, който представя ЕМО „Етър” през четирите годишни сезона. Този календар е съвсем различен от предлаганите досега, има не само практическа, но и колекционерска стойност”, подчертават уредниците. Те са категорични, че успехът на ЕМО „Етър” по отношение на музейните сувенири не се дължи на комерсиален подход, а на налагане на разбирането, че сувенирите са отношението ни към миналото, настоящето и бъдещето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Сувенири за 188 363 лева продали майсторите на музей  „Етър“ в Габрово за година"}
{"url": "https://trud.bg/%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d0%bf%d0%b0%d0%b4%d0%bd%d0%b0-%d0%b2-%d0%b0%d1%80%d0%b0%d0%b1%d1%81%d0%ba%d0%be-%d0%bc%d0%be%d1%80%d0%b5-%d1%87%d0%b5%d1%82%d0%b8%d1%80/", "text": "Четирима души са загинали при падането на хеликоптер в Арабско море, недалеч от град Мумбай, предава Интерфакс, позовавайки се на информация от бреговата охрана на Индия. На борда са се намирали петима сътрудници на индийската петролна и газова компания, както и двама пилоти. Възможно е броят на загиналите да се увеличи в сравнение с първоначално обявения. Операцията по издирване продължава. Хеликоптерът е изчезнал 15 минути след излитането си, преминавайки около 30 морски мири от крайбрежието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Хеликоптер падна в Арабско море, четирима души са загинали"}
{"url": "https://trud.bg/%d0%ba%d0%bc%d0%b5%d1%82-%d0%be%d1%82%d0%b8%d0%b4%d0%b5-%d0%b2-%d0%bc%d0%b0%d0%bd%d0%b0%d1%81%d1%82%d0%b8%d1%80-%d1%82%d1%8a%d1%80%d1%81%d0%b8-%d1%81%d0%bf%d0%be%d0%ba%d0%be%d0%b9%d1%81%d1%82%d0%b2/", "text": "„Имахме си кмет – оправен човек, вършеше си работата, помагаше ни! Ама ни напусна – отиде в манастир“, казват жителите на врачанското село Градешница. От началото на декември дългогодишният им управник Магдалин Сълков вече не е в кметския кабинет, а в манастира „Свети Йоан Предтеча” край Градешница. „Не съм облякъл расо, но наистина вече съм в манастира – домакин съм на светата обител!“ – казва 60 годишният едър и светлоок мъж, доскоро управлявал селото. Сградите на Градешкия манастир са скътани в дълбок дол на 2 километра от първите къщи на Градешница. Тесен път залита по скалисто бърдо преди да се гмурне надолу, където сред треви, храсти и дървета се червенеят покривите на манастирските сгради. Здрав зид и дъбова порта със звънец пазят Божия дом от неканени посетители. В селото коментират различно оттеглянето на кмета в манастира – едни съжаляват че вече няма да е в кабинета си, други го упрекват че е изоставил ангажиментите си, но мнозина твърдят, че го разбират. „Бедни сме тук! Магдалин правеше каквото може, ама всекиму трябват пари. И моят син – връстник е на кмета – напусна и селото и България за по-добра заплата“, реди 85 годишната баба Димитра. Емигриралият в манастира бивш управник признава, че заплатата му в Божия дом е по-добра от кметската, но отрича това да е основната причина за житейския му избор. „Проблемът не е само в парите. След над 30 години труд, от които 10 кметуване, търся тишина, ред и спокойствие“, споделя бившият селски първенец. За първи път Магдалин Сълков седнал на кметския стол през 2007 г. Дотогава работел в сервиз за изчислителна техника във Враца, но супермодерните за миналия век машини остарели и техниците им останали без работа. Магдалин се прибрал със семейството в родното село. Радостта от връщането му в родното място обаче ден след ден помръквала от беднотия и многото неуредици. „Бях ходил из Европа, виждах как и в най-малките села, даже с по 3-4 къщи, кипи живот и има всички удобства – бензиностанции, магазини. Мислех, че и при нас може да стане това – с повече инициативност и труд. И затова се кандидатирах. Оказа се обаче, че съм тръгнал с голяма кошница“, прави си равносметка прошареният мъж. Повечето от идеите за съживяването на Градешница така не успял да осъществи за десетте години, през които съселяните му три пъти го избирали да ги управлява. „За 30 години преход така и не оправихме държавата! Пари и внимание има само за градове, правата са дадени на общините – там получават и разпределят всичко. За малките селища остават само трохи, а често и нищо”, недоволства бившият управник. И се чуди защо читалищата например могат да кандидатстват за средства по проекти, а кметствата – не. И защо дори дребните суми, които събират в селата от таксите за административни услуги на хората, трябва да внасят в общата каса, а после да се молят да им дадат някой лев, за да си оправят тротоарите или осветлението. Ядосва се и че в малките села няма инвестиции и работа, а социалните програми само харчат пари от държавата за общо взето безмислено метене на улиците. „Общината трябва да бъде сбор от самостоятелни единици. Всички да сядат заедно на масата – с идеите и проблемите си, да ги обсъждат, а общинският кмет да е координатор и организатор и всяко село да получава според нуждите си средства”, смята той. Но прави уговорката, че говори по принцип и че трябват законови промени за реална децентрализация. Иначе с кмета на община Криводол, част от която е и Градешница, е в добри отношения и с негова помощ през 2009 г. ремонтира по проект селския площад. Със средствата на дарители строи чешма и вдига паметник на загиналите във войните и монумент на най-голямата гордост на Градешница и района – древна плочка със загадъчни надписи, открита през 60-те години на миналия век край селото. Артефактът, известен в цял свят, според специалистите е сред най-ранните писмени паметници в Европа. Градешкият манастир от 5-6 години се ползва като база за отдих на АЕЦ „Козлодуй” и покрай гостуващите групи е живнал след годините на запустение. На новата длъжност доскорошният кмет се грижи за посрещането на посетителите и организацията на престоя им. В манастира има стаи с 37 легла и кухня, черква и параклис. Бившият управник не се бърка в духовните дела. За черквата и общуването с Бога в светата обител отговаря отец Младен. Отецът разказва легендата за възникването на манастира край Градешница. В древни времена обителта е била край река Огоста, но поробителите запалили сградите и избили монасите. Само един от тях оцелял и видял как орел грабнал овъглена греда и я пуснал в гъстите гори отвъд реката. Монахът приел това за Божи знак и с помощта на местни жители вдигнал манастира на новото му място. От десетилетия обаче в Градешкия манастир вече няма монаси. „Ще ми се с помощта и на Магдалин – той е деен човек, да посъживим манастира, да привлечем още хора в него, – казва свещеникът. – Музейната ни сбирка трябва да се обработи от специалисти. Поляните край манастира са се превърнали в джунгла, а преди години по празниците чернееха от народ. Ако се почистят, хората могат пак да се събират тук.“ Жителите на Градешница пък се надяват бившият им кмет и на новата си длъжност да помага на селото. И с опита си, а ако трябва – и с молитви пред Бога!", "date": "2018.01.13", "title": " Кмет отиде в манастир, търси спокойствие и ред\t\t\t"}
{"url": "https://trud.bg/5-%d1%85%d0%b8%d0%bb%d1%8f%d0%b4%d0%b8-%d0%b1%d0%b0%d0%b1%d1%83%d0%b3%d0%b5%d1%80%d0%b8-%d1%80%d0%b0%d0%b7%d1%82%d1%8a%d1%80%d1%81%d0%b8%d1%85%d0%b0-%d1%81%d0%b8%d0%bc%d0%b8%d1%82%d0%bb%d0%b8/", "text": "Уникален спектакъл сътвориха 5 хиляди бабугери и сурвакари на юбилейния 15 годишен фестивал за маскарадните игри, който се проведе в град Симитли. Сред дефилиращите групи най-малкия участник бе на 11 месеца, а най-възрастния на 90 години. Групите бяха толкова много,че докато се строяваха ,за да влязат на почетната обиколка в стадиона на Симитли, блокираха пътя за Гърция. Някои водачи се нервираха, но повечето скачаха от колите и снимаха с телефоните си пъстрото шествие от хора облечени в гиздави костюми и маски. В Симитли се пази от години традицията на кукерството и бабугерството, в общината почти във всеки дом има костюми , които се предават от поколение на поколение и е въпрос на чест младите да наследят маските. Всяка група си има своя танц и пресъздава някаква сценка. Тази година една група от Симитли буквално взриви от смях и закачки стадиона. Те бяха направили плакат, с който искат трети лифт или кабинка, която да свързва Симитли с Банско директно. Специално жури от фолклористи оценяваше страховитите маски, уникални костюми, песни, обичаи . За най-добрите имаше купи и медали. „Този наш празник е крепост на българщината, на българския дух. Най-радващо е, че все повече деца са част от сурвакарските групи в нашия край. Няма как да не подкрепяме нещо толкова българско, нещо толкова истинско, каза кметът на община Симитли Апостол Апостолов. Той обясни,че с всяка изминала година участниците стават все повече и повече, идват и групи от съседни държави. Над 8 часа продължи кукерския маратон, а участниците не се умориха да танцуват и дрънкат чанове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " 5 хиляди бабугери разтърсиха Симитли"}
{"url": "https://trud.bg/%d1%81%d0%b5%d0%b4%d0%b5%d0%bc-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%b2%d0%b7%d1%80%d0%b8%d0%b2-%d0%b2-%d0%b0%d0%bb%d0%b1%d0%b0%d0%bd%d1%81%d0%ba%d0%b8%d1%8f-%d0%b3%d1%80/", "text": "Седем души са ранени при взрив в албанския град Шкодра, случил се около 10:30 часа сутринта местно време, съобщи Albanian Daily News. Полицията подозира, че експлозията е била опит за убийството на местния бизнесмен Лулзим Кула. Контролни проверки се извършват в целия град, както и по изходите на Шкодра, с цел да се залови извършителят. Към момента няколко души са задържани във връзка с взрива. Двама от ранените се намират в тежко състояние и са транспортирани до близка болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Седем ранени след взрив в албанския град Шкодра"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d0%bf%d0%be%d1%80%d0%b0%d0%b7%d0%b8-%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd%d1%86%d0%b8%d1%8f-%d0%b2-%d0%b0%d0%bd%d1%82%d0%b0%d0%bb/", "text": "Мълния порази бензиностанция в южния турски окръг Анталия, предаде турската телевизия НТВ. При инцидента в град Каш се е разразил пожар. Пламъците са обхванали и автомобил, зареждан с гориво. По чудо при инцидента няма пострадали. Фактът, че няма ранени се дължи и на реакциите на служителите в бензиностанцията, които са успели да помогнат на клиентите, намиращи се в автомобилите, да излязат навреме от тях. Екипи на пожарната служба в Каш са успели да угасят пожара. Нанесени са много големи материални щети на бензиностанцията и на автомобилите в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Мълния порази бензиностанция в Анталия"}
{"url": "https://trud.bg/%d0%bf%d0%bb%d0%b5%d0%bd%d1%83%d0%bc%d1%8a%d1%82-%d0%bd%d0%b0-%d0%b1%d1%81%d0%bf-%d0%b2%d1%8a%d0%b7%d0%bb%d0%be%d0%b6%d0%b8-%d0%bd%d0%b0-%d0%bf%d0%b3-%d0%bd%d0%b0-%d0%bf%d0%b0%d1%80%d1%82%d0%b8%d1%8f/", "text": "Пленумът на БСП възложи на парламентарната група на партията да гласува „против“ Истанбулската конвенция. „За“ решението гласуваха 61 членове на Пленума, „против“ – 25 и „въздържали се“ – 7, с което то е било прието. Дебатите по точката продължиха близо 5 часа. Според Корнелия Нинова и официално съобщение от пресцентъра на партията, позоваващо се на решение на Изпълнителното бюро, БСП е „против“ още от първите дни на януари. Нинова и екипът ѝ смятат, че ратификацията трябва да бъде оттеглена. В същото време евродепутатите социалисти, начело с лидера на ПЕС Сергей Станишев подкрепиха гласуване в европарламента в подкрепа на документа, осъждащ домашното насилие. По време на днешния пленум на „Позитано“ 20 позициите на Нинова и Станишев се сблъскаха. „Няма трети пол в конвенцията, дискусията е изкривена“, заяви Станишев и обвини управляващите, че те са виновни за това, защото не са подложили документа на обширна дискусия. Каквото и решение сега да вземе БСП, ще има сериозни последици за партията, предупреди той по повод първоначалната позиция на ИБ на соцпартията срещу конвенцията. Не искам да плаша никого, просто съм длъжен да предупредя, добави лидерът на ПЕС и намекна, че БСП може да бъде изключена от Партията на европейските социалисти. „Една четвърт от жените на България под една или друга форма са подлагани на насилие“, каза Станишев. БСП не подкрепя ратификацията на Истанбулската конвенция На днешното си заседание Националният съвет на БСП прие позиция против ратификацията на Истанбулската конвенция. ПОЗИЦИЯ  на Националния съвет на Българската социалистическа партия  по Конвенцията на Съвета на Европа за превенция и борба с насилието над жени и домашното насилие Националният съвет на Българската социалистическа партия: – като подчертава, че насилието срещу жените, както физическо, сексуално, така и психологическо, е широко разпространено в обществото и трябва да бъде разглеждано като крайна форма на дискриминация и нарушаване на правата на човека;  – като възприема, че насилието срещу жените, представлява системно нарушение на основните права и сериозно престъпление, което трябва да се санкционира като такова;  – като отчита, че в обществото продължават да съществуват съвременни форми на робство и трафик на хора, които засягат основно жени;  – като подчертава, че са необходими допълнителни мерки за насърчаване на жени, които са били жертва на насилие да потърсят помощ, както и да се гарантира, че те получават подходяща подкрепа в съответствие с техните потребности, информирани са за своите права и имат достъп до правосъдие;  – като има предвид, че трябва да се сложи край на безнаказаността, като се гарантира, че извършителите се преследват и наказват;  – като отчита, че гражданското общество, и по-специално организациите на жените, имат ключов принос за предотвратяването и борбата с всички форми на насилие и тяхната дейност следва да бъде призната, насърчавана и подкрепяна, за да могат да я извършват по възможно най-добрия начин;  – като се води от убеждението, че само комбинация от политики, съчетаваща законодателни и незаконодателни мерки, в това число правни, съдебни, инфраструктурни, културни, образователни, социални и здравни дейности, както и равнопоставено участие на жените във всички области на обществото, може значително да намали насилието срещу жените и последствията от него;  – като подкрепя всички инициативи, кампании и усилия на Обединението на жените социалистки срещу насилието над жените и децата и постигане на равнопоставеност на половете РЕШИ: БСП да предложи и внесе в Народното събрание конкретни законодателни текстове, с които да гарантира ефективната борба с насилието над жени и да се приложат на практика разпоредбите на Конвенция за защита на жените от всички форми на насилие:  1. Промени в наказателното законодателство за най – строго преследване и наказване на насилниците;  2. „Домашното насилие” да бъде инкриминирано;  3. Да се инкриминира „преследването“ като поведение със заплашителен характер срещу конкретно лице;  4. Да се криминализират „насилствените бракове” и „принудителното съжителство на съпружески начала”;  5. Да се засили наказателната отговорност за нарушаване на заповед за защита от домашно насилие, като се предвидят по – високи санкции, особено за извършителите, които имат по няколко заповеди и/или нарушения на заповеди;  6. Да се изградят Кризисни центрове във всеки областен град, като това стане държавна делегирана дейност. В Конвенцията съществуват текстове, които разделят българското общество и могат да бъдат тълкувани разнопосочно. ПГ на „БСП за България“ не подкрепя ратификацията на Конвенцията на Съвета на Европа за превенция и борба с насилието над жени и домашното насилие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " БСП ще гласува „против“ Истанбулската конвенция"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%b0%d1%80%d1%82%d0%b8%d0%bb%d0%b5%d1%80%d0%b8%d1%8f-%d0%b5-%d0%be%d1%82%d0%ba%d1%80%d0%b8%d0%bb%d0%b0-%d0%be%d0%b3%d1%8a%d0%bd-%d1%81%d1%80%d0%b5/", "text": "Турската артилерия е открила огън срещу обекти на обявената за терористична групировка Работническа партия на Кюрдистан и партията „Демократически съюз“, разположени в сирийската провинция Африн, пише вестник Hurriyet. Съгласно данните на изданието, атаката е извършена от територията на южната турска провинция Хатай, като целта е да се предотврати формирането на „терористичен коридор“ край южната граница на Турция. Според разпространено от турската армия съобщение, военните са изстреляли най-малко 36 снаряда срещу няколко от кварталите на град Африн. По-рано в събота турският държавен глава Реджеп Тайип Ердоган също даде информация за действията на военните по време на среща с членове на управляващата „Партия на справедливостта и развитието“, проведена в източната част на Турция. По думите на Ердоган, „ние разрушаваме западното крило на този коридор“. Президентът също така заплаши с интервенция, ако, терористите не се предадат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Турската артилерия открила огън срещу обекти в сирийската провинция Африн"}
{"url": "https://trud.bg/%d0%bc%d0%b8%d0%bb%d0%be%d1%88-%d0%b7%d0%b5%d0%bc%d0%b0%d0%bd-%d0%b2%d0%be%d0%b4%d0%b8-%d0%bd%d0%b0-%d0%bf%d1%8a%d1%80%d0%b2%d0%b8%d1%8f-%d1%82%d1%83%d1%80-%d0%bd%d0%b0-%d0%bf%d1%80%d0%b5%d0%b7%d0%b8/", "text": "Чешкият президент Милош Земан води на първия тур от президентските избори с около 42% от гласовете, показват резултатите от преброяването на бюлетините в малко над 50 на сто от изборните секции, съобщиха световните агенции. Втори е Иржи Драхош, прозападен учен, който получава с 25% от гласовете – значително повече от останалите седем претенденти за президентския пост. Основни теми в предизборната кампания на Земан бяха противопоставяне на миграцията и критики срещу Европейския съюз. 68-годишният Драхош пък е нов в политиката и казва, че иска да намали поляризацията в чешкото общество.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Милош Земан води на първия тур на президентските избори в Чехия"}
{"url": "https://trud.bg/%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8-%d0%bd%d0%b0-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d1%80%d0%b5%d1%89%d1%83-%d0%ba%d0%bc/", "text": "В Лондон привърженици на Доналд Тръмп и на Брекзита прекъснаха реч на кмета Садик Хан на конференция на сдружението „Фабианско общество“. Хората заявиха, че милиони британци подкрепят американския президент и поиска граждански арест на кмета, информира  . Вчера Садик Хан написа в Туитър, че Тръмп е схванал посланието на много лондончани, че не е добре дошъл в града. Това стана, след като президентът отмени посещението си в Лондон идния месец, когато там се открива ново американско посолство. Садик Хан нарече протестиращите „много стабилни гении“. Тръмп описа така себе си в дебата около книгата на Майкъл Улф, в която някои хора поставят под съмнение умствените му способности. В залата имаше и противници на Брекзита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Привърженици на Доналд Тръмп срещу кмета на Лондон"}
{"url": "https://trud.bg/%d0%b3%d0%b0%d1%80%d0%b8-%d0%be%d0%bb%d0%b4%d0%bc%d0%b0%d0%bd-%d1%85%d0%b0%d0%bc%d0%b5%d0%bb%d0%b5%d0%be%d0%bd%d1%8a%d1%82/", "text": "Номинациите за наградите на Академията са в края на януари и е почти сигурно, че Олдман ще бъде сред селектираните имена. Всички са толкова изумени от играта му в „Най-мрачният час“, че отсега предричат първия „Оскар“ за Олдман. Дори в епохата на политическата коректност и агресивната промоция на малцинства и мултикултурни идеологии за „социална справедливост“ е възможно да се отдаде необходимата почит на чистия и суров талант на екранен маестро като Гари Олдман. Той е английски актьор, който култивира уменията си на театралната сцена и после пренася стила в голямото кино. Още като млад, Гари Олдман става известен със своята актьорска естетика, наречена „big acting“ и с таланта си да се потапя и претопаява в разнообрази персонажи като се преобразява до неузнаваемост. Наричат го Хамелеона. За повече от 30 години в киното той оставя богато наследство и е особено признат за превъплъщението си в реални фигури – от Сид Вишъс през 1986-а до Уинстън Чърчил през 2017-а. Олдман започва акторската си кариера в театъра през 1979-а година и бързо успява да се превърне в сценична звезда. Той печели много награди и получава място в престижната трупа на The Royal Shakespeare Company. Олдман играе в класики и модерни пиеси, прави солидно впечатление и в The Massacre at Paris и в „Хамлет“. В края на 80-те преминава в света на киното. Играе в „Сид и Нанси“, „Фирмата“ и „Мъртви величия“ и бързо постига успех благодарение на своя запомнящ се стил. Олдамн става познат със своето качествено преиграване, което граничи с прекаленото, но успява да постигне емоционален ефект върху публиката. Малцина остават безразлични към играта на Олдман. Кино критикът Роджър Ебърт описва Гари Олдман като „най-добрият британски актьор на своето поколение“. Постепенно Олдман се премества в Холивуд и се вгражда в местната поп-култура с роли в мащабни и изключително амбициозни филми като JFK на Оливър Стоун и „Дракула“ на Франсис Форд Копола. Той продължава да впечатлява с изключителни изпълнение в „Истински романс“, „Петият елемент“, „Еър форс едно“, „Безсмъртна любима“. През 2012-а получава първата си и засега единствета номинация за „Оскар“ за невероятната си роля в шпионската драма на шведския визионер Томас Алфредсон „Дама, поп, асо, шпионин“, вдъхновено от едноименната литературна класика на Джон льо Каре. Олдман препотвърждава репутацията си на екранен хамелеон с изпълнението си в епичния трилър на сър Ридли Скот „Ханибал“, където е страховит и напълно неразпознаваем. Освен актьор, Олдман е и музикант. Той свири на пиано и в едно интервю от средата на 90-те години признава, че би предпочел да бъде професионален музикант отколкото филмова звезда. Той сам пее няколко от песните в „Сид и Нанси“ и свири композиции на Бетховен в „Безсмъртна любима“. За ролята на Чърчил в „Най-мрачният час“ той прекарва дълго време в изучаване на характера и речите на легендарния лидер. Професионален художествен грим трансформира Олдман в „британския булдог“ и отново го прави неузнаваем. Олдман създава фантастична интерпретация на великия Чърчил и според мнозина прави най-добрата роля в извънредно богатата си кариера.   Гари Олдман не е най-големият любимец на модерните прогресивно либерални медии и вечно обидени активисти за “социална справедливост”. Той никога не е бил особено политически коректен. Преди години в интервю за “Плейбой” Олдман защити Мел Гибсън и открито разкритикува модерния лов на вещици в Холивуд, и така си навлече гнева на познатите като “специални снежинки” активисти.   Мистър Олдман доказва себе си като зрял и могъщ драматичен актьор в “Най-мрачният час”. Той доставя прекрасно превъплъщение в образа на Чърчил. Филмът на Джо Райт е изпълненият с диалози в затворени помещения отговор на наситения с екшън “Дюнкерк” на Кристофър Нолан. “Най-мрачният час” разчита изключително много на майсторството на Олдман. Той доставя речите на Чърчил с изключителен авторитет. Заслужава “Оскар”   Гари Олдман притежава естествено актьорски талант, който е доразвил с класическо театрално образование и е обогатил със сценичен опит. За мен той е един от най-добрите актьори, които съм гледала. Беше превъзходен и неузнаваем в “Сид и Нанси”. В “Леон” имах възможността да работя с него и останах безкрайно впечатлена. Да гледаш как Олдман работи на снимачната площадка е по-ценно от всякакво формално филмово образование.   Гари е мой човек и един от най-талантливите кучи синове в бизнеса. Той успя да внесе британското си театрално образование в Холивуд и да го превърне в плюс като избегне стереотипите. В “Истински романс” – филмът, който Тони Скот засне по мой сценарий, Гари е перфектен. Съвсем сериозно смятам, че той прави гениална роля там. Образът му е сложен – бял мъж, който се прави на черен престъпник. Маниерите, акцента, езикът на тялото… Гари направи този персонаж по наистина невероятен начин и свидетелство за това е и факта, че героят стана култов, иконичен и хората го помнят и до днес.", "date": "2018.01.13", "title": " Гари Олдман – Хамелеонът"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d0%be%d0%bc%d1%83%d1%80%d1%82%d0%b0%d0%b3-%d0%b5-%d0%b7%d0%b0%d1%81%d1%82%d1%80%d0%b0/", "text": "Общинската болница в Омуртаг е застрашена от фалит. Тя има дългове за близо 700 000 лв. и има спешна нужда да ѝ се изплати надлимитната дейност от здравната каса. Работещите в нея ще излязат на символичен протест в понеделник с надеждата да се вземат спешни мерки за оцеляване на малките общински болници, информира  . В болницата в Омуртаг има 7 отделения, съвременна апаратура за образна диагностика, закупена по европроект, част от сградата е санирана. Средно на месец има по 300 лежащоболни. Заради орязани клиничните пътеки обаче, парите не достигат. Болницата обслужва население от 40 000 души от общините Омуртаг, Котел и част от Търговище. Пациентите са по-бедни и ако болницата затвори врати, ще им бъде финансово невъзможно да пътуват десетки километри, за да получат здравни грижи в по-отдалечени лечебни заведения. Още от 2012 г. болницата влачи дългове от близо 700 000 лева, като 430 000 от тях са към доставчици на лекарства и консумативи. За да покрие част от сметките в края на миналата година. Община Омуртаг заделя 90 000 лв. за здравното заведение. За да оцелее малката болница е планувала и съкращения на персонал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Общинската болница в Омуртаг е застрашена от фалит"}
{"url": "https://trud.bg/%d1%81%d0%b0%d0%bc%d0%be%d1%83%d0%b1%d0%b8%d0%b5%d1%86-%d1%81%d0%b5-%d0%b2%d0%b7%d1%80%d0%b8%d0%b2%d0%b8-%d0%ba%d1%80%d0%b0%d0%b9-%d0%ba%d0%be%d1%80%d1%82%d0%b5%d0%b6%d0%b0-%d0%bd%d0%b0-%d0%b8%d1%80/", "text": "Самоубиец се взриви край кортежа на иракско официално лице, предаде TАСС, позовавайки се на съобщение от местни медии, цитиращи изказване на Рияд ал Адад, председателят на съвета на иракската провинция Багдад. Според разпространеното съобщение, Аден е разкрил, че „самоубиецът се взриви на площад „Аден“, точно преди моя кортеж“. Един от телохранителите на председателя е загинал, други трима са ранени. Съгласно данните на телевизия Al Baghdadia News, общо осем души са загинали, като сред тях има и цивилни. Други осем са ранени. Атентаторът се е придвижвал на мотор, достигнал е до автомобила, в който се е намирал Адад, след което се е взривил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Самоубиец се взриви край кортежа на иракско официално лице"}
{"url": "https://trud.bg/%d0%b5%d0%bd%d1%82%d1%83%d1%81%d0%b8%d0%b0%d1%81%d1%82%d0%b8-%d0%ba%d0%b0%d1%80%d0%b0%d1%85%d0%b0-%d1%81%d1%8a%d1%80%d1%84-%d0%bd%d0%b0-%d0%ba%d0%b0%d0%bc%d1%87%d0%b0%d1%82%d0%ba%d0%b0/", "text": "Ентусиасти се престрашиха да карат зимен сърф на Камчатка. Едва 10 души се включиха в надпреварата, като за първи път стартира и чуждестранен състезател. Австралиецът Бенджамин Хергот стана №1 в дисциплината „шортборд“, а на „лонгборд“ победител е местният сърфист Юрий Булахтин. Единствената жена Людмила Орлова взе наградата за „хваната най-добра вълна“.  Температурата на въздуха бе минус 15 градуса, а на водата – плюс 2. Състезанието мина в 5 дни. Заради спокойната вода и липса на вълни, един от стартовете бе през нощта. А за сърфиране в ледени води спортистите са принудени да обличат топъл хидрокостюм с дебелина до 7 мм, слагат се също специални топли ръкавици и обувки.", "date": "2018.01.13", "title": " Ентусиасти караха сърф на Камчатка"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-100/", "text": "Левицата няма да подкрепи Истанбулската конвенция, въпреки натиска на ПЕС.         Голям брой болни в Пернишка област, София, Пловдив, Благоевград, Стара Загора, Варна, Пазарджик, Габрово. Най-засегнати са децата и подрастващите до 14 г.       Отвътре дизайнът на TwinRay ще е спортен като на “Ферари”. Участва в конкурс на “Боинг”.       23-годишните Таня, Йоана и Иванина са създали успешна бизнес стратегия с познания по маркетинг, финанси и здравословна кулинария в пловдивската пекарна “Зелената работилница”.         8 лишени от свобода отглеждат 40 крави, 60 овце и 60 кози в Смолян. Произвеждат 3 вида кисело мляко и 4 вида сирене.         Вълнува ни защо караме, като идиоти и защо е пълно с психопати на свобода, казват Орлин Павлов и Лорина Камбурова в интервю за „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Вижте акцентите в броя на вестник „Труд“ в неделя, 14 януари 2018"}
{"url": "https://trud.bg/%d0%b1%d1%81%d0%bf-%d1%81%d0%b5-%d1%80%d0%b0%d0%b7%d0%b3%d1%80%d0%b0%d0%bd%d0%b8%d1%87%d0%b8-%d0%be%d1%82-%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b3%d0%bb%d0%b0%d1%81%d1%83%d0%b2%d0%b0/", "text": "БСП няма да подкрепи Истанбулската конвенция, стана ясно на пленума на партията. Близо шест часа продължиха дебатите по международния договор. Пленумът възложи на парламентарната група на левицата да гласува против Истанбулската конвенция в НС. “За” гласуваха 61 души, “против” – 25, а 7 се въздържаха. Лидерът на ПЕС Сергей Станишев влязъл в остър сблъсък с председателя на левицата Корнелия Нинова, съобщиха за “Труд” членове на ръководството. Той предупредил съпартийците си, че БСП може да бъде изключена от Партията на европейските социалисти или да й бъде замразено членството. Казал й, че някой умишлено вкарва дебата в грешна посока, защото в конвенцията нямало нищо за “третия пол”. Той посъветвал съпартийците си да отворят Оксфордския речник и да прочетат определението за “джендър”. Корнелия Нинова отново повторила аргументите на Изпълнителното бюро на партията. Обяснила, че твърдо стоят зад текстовете срещу насилието на жени, но няма как да подкрепят формулировките, които задължават страните да предприемат мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на стереотипни роли за жените и мъжете. Както и терминът “социален пол” и “включване на съобразен с развиващите се възможности на учащите се учебен материал по въпроси като нестереотипни роли на пола”. Нинова припомнила на Станишев, че не за първи път позицията на БСП се разминава с тази на ПЕС и дала пример с позицията срещу безконтролното нахлуване на мигрантите в Европа, срещу СЕТА и за санкциите срещу Русия. Тя обявила, че за четвърти път имат разнобой с ПЕС и посочила, че националните интереси диктуват по важни въпроси да имат различни позиции от тези на ПЕС. “Можем ли да приемем тази лъжица катран в кацата с мед”, попитала Велислава Дърева, сравнявайки темата за насилието срещу жените с отварянето на врата за признаването на третия пол през конвенцията. “Това е все едно във “Война и мир” да вкараш порносцени!”, възкликнала Дърева. Преди това се наложило да се гласува повторно по две много важни за партията теми – увеличението на субсидията за местните структури и отношението към приватизацията. Димитър Дъбов предложил парите за структурите да се увеличат с 1 лв. на глас. В момента от “Позитано” 20 дават по 2,50 лв., а останалите 8,50 лв. остават в централата. Първоначално пленумът приел предложението, но Нинова поискала да се гласува втори път и то било отхвърлено. Михаил Миков пък поискал пленума да обсъди изказването на Кирил Добрев: “Не е грях, че Нинова участва в приватизацията на “Техноимпекс”, защото вдъхновител на тази приватизация е Жан Виденов и Румен Гечев и нашето поколение е играло по техните правила”. И това предложение било отхвърлено след второ гласуване. Пленумът бил единен само при гласуването проф. Стефан Данаилов и проф. Радослав Гайдарски да бъдат наградени с Почетния знак на партията. Проф. Гайдарски получи знака по случай своята 80-годишнина, а проф. Данаилов за своята 75-годишнина. Те са удостоени със знака и за своята дългогодишна партийна и политическа дейност.   Пленумът на БСП прие позиция и за НП „Пирин“, като отложи останалите точки от дневния ред за друго заседание. Позицията за строителството в Национален парк „Пирин“ на партията е, че подкрепя развитието на зимния туризъм, но е против обслужване на корпоративни интереси и нарушаване на законодателството. Точките от дневния ред, свързани с отчета на ПГ на „БСП за България“ за втората сесия на 44-ото Народно събрание и анализа на местната власт бяха отложени за друго заседание на Националния съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " БСП се разграничи от Станишев, гласува против „третия пол” (обзор)\t\t\t"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%80%d0%be%d0%b4%d0%be%d0%bf%d1%81%d0%ba%d0%be-%d1%81%d0%b5%d0%bb%d0%be-%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%bf%d0%be/", "text": "Жителите на родопското село Давидково намериха покрив и направиха кампания за многодетни семейства, които живеели на палатки край връх Свобода, съобщи  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Жителите на родопско село намериха покрив за многодетни семейства"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b8%d1%81%d1%82%d0%b8%d0%b3%d0%b0-%d0%b2-%d0%b4%d0%b0%d0%b2%d0%be%d1%81-%d1%81-%d0%bc%d0%b0%d0%bb%d0%ba%d0%b0-%d0%b0/", "text": "Екипът, който ще придружава американския президент Доналд Тръмп на световния икономически форум в Давoс, в Швейцария, прилича на малка армия – самолети, хеликоптери, собствени антитрористични сили. От Вашингтон до Цюрих Тръмп ще лети с „Еър форс 1“ (Air Fоrce One) – два напълно оборудвани във военно и техническо отношение самолети „Боинг 747“. Те ще бъдат съпроводени от три товарни самолета, които ще превозят хеликоптерите, лимузините, автомобилите, моторите и охраната от кортежа на 45-ия американски президент. Към тази ескадрила ще бъде прибавен и още един самолет – „Боинг E-4B“, който играе ролята на мобилен, военен, команден център при кризисни ситуации и може да засече дори насочена ядрена бомба. От Цюрих до планинския курорт в източна Швейцария Тръмп ще бъде превозен с хеликоптера, известен като „Марин 1“ (Marine One). Той ще бъде придружен от още две машини на американската армия и два хеликоптера на швейцарските служби. Ако времето е лошо обаче, пътуването по въздух отпада и американският държавен глава ще бъде транспортиран с автомобилен кортеж. А той ще включва две абсолютно еднакви лимузини – в едната ще пътува Тръмп, а другата е за заблуда. И още: линейка, два специализирани автомобила на мобилната централа и сигурността, ванове с придружаващите журналисти и персонал на президента, служителите по сигурността, вкл. антитерористично звено и разузнавателен екип, цяла армада от военна или полицейска охрана на мотори. В всички те ще бъдат наблюдавани от въздуха от специален хеликоптер. Целият антураж на американския президент за посещението и участието му в икономическия форум в Давос очевидно ще надхвърли 1700 души. Това обаче няма да е рекорд – световните агенции припомнят, че преди 18 години приблизително толкова са придружавали и Бил Клинтън.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Доналд Тръмп пристига в Давос с малка армия"}
{"url": "https://trud.bg/%d1%84%d0%b8%d0%bb%d0%b8%d0%bf-%d0%bf%d0%be%d0%bf%d0%be%d0%b2-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8/", "text": "Конституцията на Република България доста е изпреварила Истанбулската конвенция в защитата на правата на жените и децата. Това заяви пред журналисти секретарят на парламентарната група на „БСП за България“ Филип Попов преди началото на Националния съвет на социалистическата партия. На съвета левицата ще обсъди вота на недоверие към правителството, Истанбулската конвенция и отчета за работата на парламентарната група. Решението за днешния пленум е взето на заседание на Изпълнителното бюро. В дневния ред е и точка, касаеща бъдещото развитие на планинския туризъм. „Мисля, че в Конституцията е залегнала тази защита, освен това БСП винаги е защитавала правата на жените и децата. Сега ще обсъдим Истанбулската конвенция“, каза Попов. Той поясни, че когато се ратифицира една конвенция, тя има преимущество над вътрешното законодателство. „Мисля, че следва да въведем такива закони в България, които да осигуряват още по-добрата защита на правата на жените и децата“, заяви Попов. Депутатът от БСП Александър Симов допълни, че ако конвенцията бъде ратифицирана, някои текстове трябва да претърпят промяна. Лидерът на ПЕС и член на Пленума на БСП Сергей Станишев обаче заяви на влизане, че въпросът за насилието на жените не търпи отлагане. „Малко бях учуден от тази спешна реакция, непосредствено след празниците, толкова категорична. Само до преди един месец позицията на Съвета на ПЕС чрез гласуване по резолюцията, където има изричен текст „подкрепяме Истанбулската конвенция“, е подкрепена от БСП“, коментира Станишев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Филип Попов: Конституцията на България доста е изпреварила Истанбулската конвенция"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b0%d0%b2%d1%82%d0%be%d0%b1%d1%83%d1%81-%d0%ba%d1%8a%d0%bc-%d0%b2%d0%b8%d1%82%d0%be/", "text": "Пуска се допълнителен автобус по линия 66 за превозване на хората във връзка с техническите проблеми на кабинковия лифт „Симеоново – Алеко“, съобщиха от пресцентъра на Столична община. Движението на лифта е временно е затруднено заради обледеняване. В кабинките няма заседнали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Пускат допълнителен автобус към Витоша заради обледеняване на лифта „Симеоново – Алеко“"}
{"url": "https://trud.bg/%d0%b1%d1%81%d0%bf-%d0%bd%d0%b0%d0%b3%d1%80%d0%b0%d0%b4%d0%b8-%d1%81%d1%82%d0%b5%d1%84%d0%b0%d0%bd-%d0%b4%d0%b0%d0%bd%d0%b0%d0%b8%d0%bb%d0%be%d0%b2-%d0%b8-%d1%80%d0%b0%d0%b4%d0%be%d1%81%d0%bb%d0%b0/", "text": "По инициатива на Изпълнителното бюро на БСП и с единодушно решения на Националния съвет, проф. Стефан Данаилов и проф. Радослав Гайдарски бяха наградени с Почетния знак на партията, съобщиха от „Позитано“ 20. Проф. Гайдарски получи знака по случай своята 80-годишнина, а проф. Данаилов за своята 75-годишнина. Те са удостоени със знака и за своята дългогодишна партийна и политическа дейност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " БСП награди Стефан Данаилов и Радослав Гайдарски с почетния знак на партията"}
{"url": "https://trud.bg/%d0%bd%d0%be%d0%b2%d0%b8-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8-%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%be-%d1%80%d0%b0%d0%b2%d0%bd%d0%b8%d1%89%d0%b5-%d0%bc%d0%b5%d0%b6/", "text": "Южнокорейското правителство прие предложението на Северна Корея за преговори на работно равнище на 15 януари, предаде Ройтерс, позовавайки се на агенция Йонхап. Те ще са във връзка с посещението на севернокорейска група музиканти, танцьори и други на зимната олимпиада в Южна Корея. Първият кръг от диалога за нормализация на отношенията между Република Корея и КНДР   в граничния пункт Панминчжон в демилитаризираната зона, разделяща на две Корейския полуостров. Тогава бе решено Пхенян да изпрати на олимпиадата представителна правителствена делегация, демострационен отбор по таекуондо, танцьори и музиканти. Въпросът за участието на севернокорейски спортисти в олимпийските игри още не е решен. Новите работни преговори на 15 януари ще се водят в павилиона „Тонгил“ (обединение), в севернокорейската част от граничното селище Панминчжон.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Нови разговори на работно равнище между Сеул и Пхенян на 15 януари"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%bf%d0%be%d0%b4%d0%bd%d0%b5%d1%81%d0%be%d1%85%d0%b0-%d1%86%d0%b2%d0%b5%d1%82%d1%8f-%d0%bd%d0%b0-%d0%bf%d0%b0%d0%bc%d1%82%d0%bd%d0%b8%d0%ba%d0%b0-%d0%bd/", "text": "Десетки граждани се събраха пред паметника на Алеко Константинов в „Борисовата градина“ в София, за да почетат 155 години от рождението на големия писател. Честването беше организирано от Българския туристически съюз. „Алеко е човек, който с голяма доза гордост ние – българските туристи, можем да кажем, че е бил онзи човек, който днес наричаме европеец. Европейски поглед върху това да опознаваш света около себе си“, отбеляза Алексей Стоев, председател на Съюза, предаде  . „Ние искаме да продължим неговите дела. Със сигурност трябва да се вслушаме и в неговия девиз: „Свобода, честност и любов“. Това са три думи, които наистина ни водят в правилната посока“, отбеляза Ппредседателят на Общинския съвет в Свищов Кристиян Кирилов . Тържеството завърши с полагане на венци и цветя пред паметника и изпълнение на популярни туристически песни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Десетки поднесоха цветя на памтника на Алеко Константинов в София (СНИМКИ)"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%b1%d0%b5%d0%bb%d1%8f%d0%b7%d0%b0-140-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5/", "text": "Благоевградската общественост отбеляза 140 години от рождението на българския революционер и поет Пейо Яворов. Възпоменателното тържество се състоя пред бюст-паметника на революционера в градската градина, където бяха положени цветя от зам.-кметът по строителство и сигурност на Община Благоевград Емилия Тунева, народния представител Даниела Савеклиева, зам.-ректорът на Югозападния университет, представители на областната администрация, на културните институции и граждани. Яна Янакиева и Румен Кулянин припомниха моменти от живота и делото на поета. Освен исторически данни от живота му, те рецитираха едни от най-запомнящите се негови стихотворения, сред които „Две хубави очи” и „Стон”. Прозвуча и разтърсващата му реплика – „Аз не живея, аз горя”. Едновременно революционер и поет, Пейо Яворов умело съчетава римите с дълга към отечеството. Той остава светла диря в национално-освободителните борби на Пиринския край срещу турското господство. Яворов е един от съратниците на Гоце Делчев, четник и активен участник в Балканската война, която носи освобождение на Пиринско от отоманското робство. Творчеството и поезията му са пропити с трагизъм, породен от драматичния му живот, пълен с разочарования. Едно от големите е решението на баща му да прекрати неговото образование. Това обаче не повлиява на факта, че Яворов е един от най- добрите поети на България. Сред най-известните му стихотворения са „Две хубави очи”, „Песен на песента ми”, „Две души”, „Бежанци” , „Хайдушки копнения (Спомени от Македония 1902-1903) и още много други. Освен поезия, Яворов пише драми и статии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.13", "title": " Благоевград отбеляза 140 години от рождението на Пейо Яворов"}
