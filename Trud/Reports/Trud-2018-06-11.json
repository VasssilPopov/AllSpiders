{"url": "https://trud.bg/%d0%b7%d0%b0%d0%bb%d0%b0-%d1%83%d0%bd%d0%b8%d0%b2%d0%b5%d1%80%d1%81%d0%b8%d0%b0%d0%b4%d0%b0-%d0%bd%d0%b0-%d1%82%d1%8a%d1%80%d0%b3-%d0%b7%d0%b0-156-%d0%bc%d0%b8%d0%bb%d0%b8%d0%be/", "text": "Зала “Универсиада” в София е обявена за публична продан за малко над 15,6  милиона лева. Оферти за имота от 4130 кв. м застроена площ ще се събират до 12 юли от частния съдебен изпълнител Стоян Якимов. Залата бе приватизирана през 2008 г. от правителството на НДСВ. Тогава тя стана собственост на “Велдер Билд” ЕАД за 9,5 милиона лева. Собственик на компанията е “Велдер-БГ”, а 100% от нейния капитал се притежава от швейцарското “Съксес инвест” АГ. “Велдер-БГ” е регистрирана на столичния бул. “Цар Борис” III – където бе офисът на банкера Цветан Василев, собственик на Корпоративна търговска банка. “Велдер-БГ”, “Велдер Пропъртис” и “Велдер Билд” са имали общо 39,5 милиона лева непогасени задължения към КТБ, показа докладът на “Аликс Партнърс”. Треньорът на шампиона на България по баскетбол “Левски Лукойл” – Константин Папазов е определен за пазител на имота. Според търговския регистър той е представител на “Универсиада” ЕАД, която е собственик на имота. Внесеният капитал на дружеството е 7.34 млн. лева.", "date": "2018.06.11", "title": " Зала „Универсиада“ на търг за 15,6 милиона лева\t\t\t"}
{"url": "https://trud.bg/%d1%82%d1%80%d1%8a%d0%b3%d0%bd%d0%b0-%d1%81%d0%b0%d0%b9%d1%82%d1%8a%d1%82-%d0%b7%d0%b0-%d0%bb%d0%b8%d0%bf%d1%81%d0%b2%d0%b0%d1%89%d0%b8-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0/", "text": "Пуснат е вече сайт за липващи лекарства. Това е първата за България интернет-платформа за сигнали за недостиг на медикаменти. Тя бе представена на пациенти на 7-та Конференция на Федерация Български пациентски форум (ФБПФ). Платформата е дело на Българската асоциация за развитие на паралелната търговия с лекарства (БАРПТЛ) и вече е на разположение 24 часа в денонощието. Демонстрацията й бе част от програма за съвместни действия между асоциацията за развитие на паралелната търговия с лекарства и пациентската организация. Организациите ще се обединят за изграждане на ефективна нормативна рамка, която да позволи бърза доставка при доказан недостиг на лекарства и регламентиране на паралелен внос на медикаменти, които са дерегистрирани поради причини, несвързани с лекарствената безопасност. На своята интернет страница   ще се поддържа горещата линия за недостиг чрез платформата за подаване на сигнали за липсващи лекарства на територията на цялата страна. Тя ще е в полза на пациентите до стартирането на електронната система на Изпълнителната агенция по лекарствата. Асоциацията призовава пациентите да подават сигналите си чрез удобна форма, която за улеснение и бързина изисква попълване само населено място, телефон за обратна връзка и търсено лекарство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Тръгна сайтът за липсващи лекарства\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5/", "text": "„Европейска шампионска лига по бейзбол“ 2018 ще се проведе в Благоевград. Турнирът се провежда на бейзболната база, която се намира на край алеята за парк „Бачиново“. Игрите стартират на 12 юни от 17:00 часа и ще продължат до 17 юни, включително. По време на турнира сили ще премерят отбори от Полша, Румъния, Сърбия, Великобритания, България, Австрия. Участие ще вземат над 120 бейзболисти. Бейзболен клуб „Бизоните“ от Благоевград ще приемат своите гости на пълно обновена спортна база, с ремонтирани съблекални, обновени седалки и трибуни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Благоевград е домакин на Международен турнир по бейзбол"}
{"url": "https://trud.bg/%d0%b4%d0%b5%d1%82%d0%b5-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d0%b1%d1%83%d1%80%d0%b3%d0%b0%d1%81/", "text": "Дете се удави на Северния плаж в Бургас в понеделник. Инцидентът е станал в късния следобед. Две момченца, на около 12 години, отишли да се изкъпят. Въпреки че флагът бил червен и мъртвото вълнение отново се е появило от няколко дни, те влезли да плуват в морето. Едното момче започнало да се дави, спасители са извадили приятелчето му. Сигналът за изчезналото в морето дете е подаден в полицията в 16. 36 ч. На  плажа все още има само четирима спасители. Вълните са големи и мощни, предишния ден също е имало инциденти с деца, но те са били спасени.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Дете се удави в Бургас"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Министър-председателят Бойко Борисов прие оставката на министъра на труда и социалната политика Бисер Петков, съобщиха от правителствената информационна служба. В разговор с премиера, министър Петков заявил, че подава оставка поради невъзможността да овладее създалото се напрежение във връзка с исканията на родителите с деца с увреждания.  протестиращи опънаха палатки с черни балони и кръстове забити пред тях. Палатковият лагер е факт от понеделник сутринта и е построен от хората с увреждания, които искат да бъдат чути.  родители разпънаха протестен палатков лагер пред Народното събрание в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Премиерът Бойко Борисов прие оставката на социалния министър Бисер Петков"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%ba%d0%b0%d0%bd/", "text": "На ГКПП Кулата към 2 часа на 9 юни граничните полицаи спрели лек автомобил, пристигащ от Гърция, управляван от български гражданин. При физическата проверка в колата са открити иракски документи за самоличност, предаде МВР. Граничните полицаи предприели оперативно-издирвателни действия в района на планината Беласица. В 8.30 часа граничен наряд от ГПУ-Петрич задържал в подножието на планината каналджията, също български гражданин, заедно с трима незаконни имигранти – мъж и две жени от Ирак. В чужденците са открити документи, издадени от гръцките власти. Четиримата,  заедно с шофьора, са задържани в ГПУ-Петрич. Уведомена е районната прокуратура. Образувани са досъдебни производства, работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Гранични полицаи задържаха двама каналджии при опит да преведат нелегални имигранти през ГКПП Кулата"}
{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-13-%d0%b4%d1%83%d1%88%d0%b8-%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8/", "text": "Турската полиция в Адана (Южна Турция) е задържала 13 души, заподозрени за връзки с терористичната групировка “Ислямска държава”, съобщава в.”Миллиет”. Екипи на полицията, която преди това е следила заподозрените, са предприели операция в жилища на три различни адреса в града. Задържаните са поставени под арест. При обиски в жилищата са намерени материали, в които се възхвалява терористичната групировка “Ислямска държава”, знаме, 2 ловни пушки без разрешителни и дигитални материали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " В Турция задържаха 13 души, заподозрени за връзки с ИДИЛ"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-%d1%80%d0%b0%d0%b7%d1%87%d0%b8%d1%82%d0%b0%d0%bc%d0%b5-%d0%bd%d0%b0-%d1%83%d1%87%d0%b8%d1%82%d0%b5%d0%bb%d0%b8/", "text": "Добрата новина е още от миналата година, още от встъпването в длъжност на правителството. Ние се ангажирахме, обещахме двойно увеличение на възнагражденията в рамките на 4-годишния мандат. Това е много сериозен ангажимент към учителите от гледна точка на бюджета, близо милиард и 400 милиона допълнително. Това каза министърът на образованието Красимир Вълчев пред  „Можете да си представите колко висока алтернативна стойност имат те, колко много други неща могат да се направят, но ние казахме, че учителите са най-важни, защото на тях разчитаме да се справим с най-значимите обществени предизвикателства – да прекратим възпроизвеждането и неграмотността от поколение в поколение”, допълни той. Министърът съобщи, че минималната заплата, която в момента е 760 лв. за учител и за младши учител, става 920 лв. Приблизително с около 20% растат възнагражденията. Толкова позволяват тези средства – 330 млн. на годишна база да бъдат увеличени възнагражденията, поясни Красимир Вълчев. Той съобщи, че са увеличени средствата за квалификация на учителите. “Може би това, което в най-голяма степен може да се види като политика, защото всички политики, които правим в системата, предполагат ние да имаме по-добре квалифицирани учители, все по-трудно можем да разчитаме само и единствено на квалификацията им от университета”. По думите му последните десетилетия има увеличаващ се брой на децата от проблемни и от уязвими групи. „Разчитаме на учителите да направят така, че всички деца да бъдат ефективно включени в образователната система, да придобият знания и умения, които да бъдат релевантни на пазара на труда и да ги направят добри граждани и добри хора”, каза още образователният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Министър Вълчев: Разчитаме на учителите да се справим с най-значимите обществени предизвикателства"}
{"url": "https://trud.bg/%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b8%d1%8f-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b8%d1%81%d0%b5/", "text": "“Не знам каква е причината за  Тя е изненадваща, действително напрежение има и то е породено от факта, че хората с увреждания имат своите основания да протестират от една страна, а от друга страна невъзможността да бъде решен този проблем в кратки срокове с усилията единствено и само на социалния министър е вероятната причина за подадената оставка”. Това каза председателят на парламентарната комисия по труда и социалната политика Хасан Адемов пред  “Според мен в решаването на този проблем трябва да бъде ангажирано цялото правителство и най-вече министърът на финансите, защото лично аз не съм убеден, че в рамките на този финансов ресурс, с които разполага министърът на труда и социалната политика за политиките на хората с увреждания проблемите не могат да бъдат решени. Например, 162 млн.лв. са парите за интеграционни добавки. Отделно има 16 хиляди асистенти за хората с увреждания, но всичко това няма как отговори на очакванията на хората с увреждания. Разрастването на протеста е също част от проблема”, коментира той. Адемов съобщи, че за утре е насрочено заседание на междуведомствена работна група, в която участват и хора с увреждания и прогнозира: “Всеки следващ министър, който и да е той, ще има сериозен проблем, защото Националният съвет за интеграция на хората с увреждания от една страна и останалите, които са извън него, трудно разговарят дори помежду си. От една страна социалният министър полага усилие да разговаря отделно с тях, което е категорично неприемливо и за едната и за другата страна, но от друга страна няма как да бъдат събрани заедно, защото имат коренно противоположни разбирания за решаването на проблемите. Затова ми се струва, че социалният министър трябва да бъде подпомогнат от цялото правителство.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Оставката на социалния министър Бисер Петков е изненадваща, заяви Хасан Адемов"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0-%d0%b1%d0%b0%d1%80-%d0%b7%d0%be%d0%b0%d1%80-%d1%81%d1%8a%d1%81-%d1%81%d1%82%d0%b0%d1%80%d0%b0/", "text": "Президентът Румен Радев ще награди с орден “Стара планина” първа степен израелския политик и историк, с български произход, проф. Михаел Бар-Зоар на официална церемония през юли, научи “Труд”. Признанието на държавния глава е за заслугите за развитие на двустранните отношения между България и Израел и за популяризирането на темата за спасените български евреи по време на Втората световна война. Професор Михаел Бар-Зоар емигрира от България в Израел през 1948 г., когато е на десет години. Историкът е два пъти член на израелският парламент Кнесет, а авторските му книги включват биографични и исторически изследвания. Професор Бар-Зоар изследва темата за българските евреи през последните 23 години. Бар-Зоар пише своята книга за спасяването на българската еврейска общност през Втората световна война – “Извън хватката на Хитлер” през 1998 година. Книгата излиза на български, английски и на френски език, както и на иврит. Тази година бе пуснат и нейният втори тираж на български език озаглавен “Спасението”. От 1999 година Бар-Зоар, заедно със зам.-председателя на Израелско-Българският институт Яков Джераси, организира Национален конкурс за есе в гимназии из цялата страна по темата за спасените от България евреи.", "date": "2018.06.11", "title": " Радев награждава Бар-Зоар със „Стара планина“\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%bf%d1%82%d0%b8%d0%bc%d0%b8%d1%81%d1%82-%d0%b7%d0%b0-%d1%81%d1%80%d0%b5%d1%89%d0%b0%d1%82%d0%b0-%d1%81-%d0%ba%d0%b8%d0%bc/", "text": "Ден преди историческия си разговор със севернокорейския лидер Ким Чен Ун президентът на САЩ Доналд Тръмп изрази увереност, че срещата ще мине добре, предаде Би Би Си. В същото време правителственото издание на Пхенян в. “Родон Синмун” повдигна възможността КНДР “да установи нови отношения” със Съединените щати. “Страхотно е да си в Сингапур, усещам вълнение във въздуха!”, написа Тръмп в туитър след пристигането си. Той имаше среща със сингапурския премиер Ли Сян Лун, който го нагости със супа от омар. За десерт на височайшия гост бе поднесена торта по повод предстоящия му рожден ден на 14 юни. На разговорите с домакина присъства и държавният секретар на САЩ Майк Помпео, който взе дейно участие в подготовката на срещата на върха с Ким Чен Ун, включително с визита до Пхенян миналия месец. “КНДР потвърди курса си към отказ от ядрено оръжие и сега искаме да разберем искрени ли са тези намерения”, каза Помпейо. “Основната ни цел в рамките на дипломатическите преговори със Северна Корея остава същата: пълна и необратима денуклеаризация на Корейския полуостров. Това е единственият приемлив изход за нас”, подчерта дипломат №1 на САЩ. В края на миналата седмица той заяви, че Ким лично го е уверил, че ще се откаже от ядрения си арсенал. Експерти по Северна Корея, една от най-изолираните и непредсказуеми държави в света, обаче са скептични относно решението на Пхенян да изостави ценните си оръжия за масово поразяване. Те смятат, че последните действия на Ким Чен Ун имат за цел да накарат САЩ да облекчат задушаващите си санкции над КНДР. Източник от US администрацията заяви, че Вашингтон влиза в дискусиите с равни дози оптимизъм и скептицизъм. В същото време южнокорейският в. “Чунан илбо” съобщи, че Ким е поканил Тръмп да продължат преговорите си в Пхенян през юли. Среща трябва да започне в 4:00 часа сутринта българско време, но няма много подробности около дневния ред. Високопоставени дипломати от двете страни имаха в понеделник напрегнати дискусии в опит да изработят проектоспоразумение, което да представят на лидерите си. Планирано е срещата да започне с личен разговор, на който ще присъстват само преводачи, а днес Белият дом обяви “по-бърз от очакваното напредък”.", "date": "2018.06.11", "title": " Тръмп оптимист за срещата с Ким\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%be%d1%81%d1%82%d0%b0%d0%b2%d0%b0%d0%bc-%d1%81-%d0%b2%d0%bf%d0%b5%d1%87%d0%b0%d1%82%d0%bb%d0%b5%d0%bd%d0%b8/", "text": "Вече започвам да подозирам умисъл, оставам с впечатлението, че министър Ангелкова защитава интересите на наследниците на мутренски групировки. Това заяви вицепремиерът Валери Симеонов пред  във връзка с конфликта си с туристическия министър заради заведенията по морето. „Кое дава право на министър Ангелкова да обикаля и да твърди, че всичко е наред?”, запита той. По думите му туристическият министър оспорва всичко, извършено от всички възможни органи. Той заяви, че с подписа на Ангелкова са получили разрешителните си знакови заведения нарушители от „Слънчев бряг”. Той ги нарече „Спалня”, „Единият”, „Какао плаж” и „Кубинка”. По думите му при последната проверка едно се е оказало изцяло открито и по този начин – в нарушение на разпоредбите. В другите три били замерени около 90 децибела при допустими 75. Конкретно за „Спалня” той отбеляза, че е чрез неправомерно усвояване на допълнителна площ е придобило размерите на мол, а е направено от метални конструкции, които могат да се срутят при силен вятър. „Вижте какви удостоверения издава госпожата със своя подпис! Дава правото на всички тези бардаци да се наричат „Нощни барове”, след като законът абсолютно го забранява. На плажа не може да имаш нощен бар, не може да имаш ресторант, не може да имаш дърводелска работилница”, гневно коментира вицепремиерът. По думите му шумът сваля нивото на туризма, а има и други проблеми: „Масова е практиката – и то не от тази и миналата година, големи собственици на хотели в края на сезона да връщат луди пари на туроператори заради оплаквания на чужденци, че не са могли да спят”. Валери Симеонов подчерта, че синдикати, браншови и пациентски организации подкрепят инициативите му и единствената съпротива идва от „една измислена туристическа организация от 7-8 членове в Слънчев бряг и това са точно тези заведения (където има проблеми с шума-б.р.)”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Валери Симеонов: Оставам с впечатлението, че министър Ангелкова защитава интересите на наследниците на мутренски групировки"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b0%d1%86%d0%b8%d1%8f%d1%82/", "text": "Министърът на отбраната Красимир Каракачанов заяви пред  че модернизацията на трите вида въоръжени сили – Военновъздушни, Сухопътни и Военноморски – трябва да върви в комплект, а не да се дава приоритет на някои от тях. Той коментира проекта за нова бойна машина за Сухопътни войски и подчерта, че ще се закупи лиценз, за да могат те да се произвеждат в България. Според военния министър не подобава партньори на България да предлагат военна техника, която е близо до края на експлоатационния си живот, без да назовава конкретни имена. Модернизацията на трите вида въоръжени сили трябва да вървят заедно, заяви министърът на отбраната Красимир Каракачанов. Той подчерта, че никога няма да дели трите типа въоръжени сили. Бронираните машини за пехотата ще е трансферна, така че те да бъдат произведени в България по лиценз, обясни Каракачанов. Така част от парите, отделени за машините, ще останат в България. По думите на военния министър, „поне пет-шест“ български фирми могат да се включат в производството на бойните машини. Каракачанов благодари на опозицията, че е подкрепила проекта за модернизация на армията. “Не е въпросът, че НАТО го иска. Честно казано, ако НАТО искаше нещо, което не отговаря на нашия интерес или на нашите възможности, щях да кажа: „Това не е правилно, това не е по нашите възможности“. Закъснели сме, истината е, че въоръжението ни не е руско, а е съветско”, заяви министър Каракачанов. Той подчерта, че дори с необходимите средства за модернизация, тя може да отнеме години. Според него, най-рано след две години може да се видят нови самолети за ВВС. Военният министър изтъкна, че според него не е нормално съюзници да продават техника, която е близо до края на експолатационния си живот. “Само съм казал, че такава техника няма да закупуваме. При предишния конкурс за военните самолети имаше предложение за самолети, които бяха по-стари от нашите МиГ-ове”, подчерта Каракачанов. Каракачанов подчерта, че няма „турски самолети, които охраняват нашето въздушно пространство“ и допълни, че до момента в мисията „Еър полисинг“ са участвали единствено италианските ВВС. Той напомни, че съвместната охрана се извършва след покана към съюзник от страна на България, но има споразумения със страните-съседки за навлизане в тяхното въздушно пространство, ако се преследва нарушител. “Ако български самолет преследва нарушител и се наложи да навлезе в пространството на друга държава – Румъния, Гърция или Турция – това означава, че с предварителното споразумение означава, че нашият самолет няма да бъде преследсван, преследвайши нарушителя”, заяви военният министър. Каракачанов допълни, че според това споразумение самолети на съседните ни съюзни държави също имат право да навлизат в нашето въздушно пространство при същите обстоятелства. Реклама на армията е винаги необходима, завърши Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Красимир Каракачанов: Модернизацията на трите вида въоръжени сили трябва да върви в комплект"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%b6%d0%b8%d0%bb%d0%b8%d1%89%d0%b0-%d0%b4%d0%be-130-%d1%85%d0%b8%d0%bb-%d0%b5%d0%b2%d1%80%d0%be/", "text": "Пазарът на имоти в София е много динамичен. Запитванията на клиенти, които искат да купят жилище, нараснаха с 56% през първото тримесечие на годината, спрямо последното на 2017 г., сочат данни на компанията Arco Real Estate. Около 88% от клиентите търсят апартаменти, като най-голям интерес има към тристайните, които формират 47% от общото търсене. Цената, която са склонни да платят купувачите за тристаен апартамент, е около 135 хил. евро. След тристайните апартаменти се нареждат двустайните, за които клиентите са склонни да платят около 64 хил. евро. 12,47% от общото търсене на жилища се пада на къщите на територията на София. Наблюденията на брокерите от компанията за търсенето на жилища в София показват, че купувачите проявяват най-голям интерес към жилища с площ от 70 до 110 кв.м. с крайна продажна цена от 77 хил. до 130 хил. евро. Апартаменти в районите Кръстова вада, Витоша, Център, Оборище, Лозенец, Бъкстон, Малинова долина, Редута и Дианабад са най-атрактивни за купувачите. Столичните квартали Хаджи Димитър, Гео Милев, Банишора и Люлин 6 се радват на среден интерес, а най-малък интерес има към районите Зона Б-5, Разсадника, Дружба 1, Младост 3, Слатина, Борово, Света Троица, Белите брези, Връбница 2, Западен парк. В предлагането на жилища на територията на столицата се наблюдава ръст от 17,06% спрямо първото тримесечие на миналата година. Най-малък е процентът на продаваните жилищни имоти като ателиета, мезонети и етажи от къща (1,85% от общото предлагане), следват къщите (2,67%), а с най-голям дял са апартаментите (95,48%). Тристайните жилища на средна цена от 1000 евро/кв.м. са с най-голямо предлагане. Следват 2-стайните апартаменти със средна цена от 1020 евро/кв.м., а най-малко е предлагането на многостайни и едностайни жилища. Най-голямо предлагане на жилища за продажба от клиенти на компанията има в районите: Витоша (8,67%) със средна цена от 1085 евро/кв.м., Малинова долина (7,40%) – 890 евро/кв.м.; Бъкстон (6,98%) – 1110 евро/кв.м.; Кръстова вада (6,13%) – 1033 евро/кв.м.; Манастирски ливади – Запад (6,13%) – 947 евро/кв.м., и Овча купел (5,92%) – 859 евро/кв.м. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Търсят жилища до 130 хил. евро\t\t\t"}
{"url": "https://trud.bg/%d0%be%d0%b3%d0%bb%d1%83%d0%bf%d1%8f%d0%b2%d0%b0%d0%bc%d0%b5-%d0%b1%d0%b0%d0%b2%d0%bd%d0%be-%d0%bd%d0%b5%d1%83%d1%81%d0%b5%d1%82%d0%bd%d0%be-%d0%b4%d0%be%d1%80%d0%b8/", "text": "Тази новина вече ме съсипа. Пол Маккартни е призовал за милост към кравата Пенка и приканил хората да протестират. Такъв си е сър Пол, винаги готов да застане зад някоя кауза. Именно на това разчитах, когато преди 18 години се опитах да го поканя да посети България като символ на свободата. Не за да изнася концерт, далеч съм от бизнеса на Фънки, а за да подкрепи демократичните промени у нас. Представях си един концерт по-скоро на нашите рокаджии пред него, както посрещнахме папата. Не се получи. Не съм сигурен дали въобще нашата покана е стигнала до него. И ето, че сега той сам се насочва към България. Както го правеше за гладуващите деца в Африка или за свободата на Нелсън Мандела. Ето това именно ме съсипа. Пол Маккартни е погледнал на нас като на някакви кръвожадни диваци. Сами сме си виновни. Какви са тези ограничени хора, които не могат да проявят елементарна хуманност и да решат на своя отговорност един толкова обикновен случай, независимо от недомислени наредби и заповеди. Тези “коне с капаци”, както наричат такива ограничени хора, чакаха много дни наред някой друг да им нареди – Бойко Борисов по възможност. През това време кравата Пенка стана световна новина. Впрочем, не съм сигурен дали Пенка точно или ограничените българи. И трябваше да се намесва Пол Маккартни. Новина създадохме и с отношението си към гей парада. Не ни е за първа година и винаги изпадаме в паника. Какво да правим? Ако ги оставим да правят каквото си искат , повечето хора не ги харесват и няма да гласуват за нас. Ако ги ограничим, западните посланици ще ни разнесат, че ограничаваме човешките права на малцинствата. Навремето Георги Кадиев реши, че като ляв кандидат за кмет на София трябва да подкрепи парада. И загуби катастрофално. Отново блокаж. И вместо всичко да си мине и замине по реда си, медиите решиха да изпълнят гражданския си дълг и излъчиха многобройни анкети “за” и “против”, с което направиха безплатна реклама на този “сеир”. Аз лично не мога да разбера какъв смисъл се влага в тези паради. Може би истината се крие в откровението на анкетиран по телевизията участник в парада: “Разчитаме да ни помогне да си намираме партньори. Стана толкова трудно…” Иначе с равенството на половете у нас сме много прогресивни. Достатъчно е да бъдеш съпругата някой големец и можеш да се изказваш публично по проблемите на държавата, включително и да призовеш към силово справяне с циганското население. Това последното не е съвсем по изискванията за равенството по етническа принадлежност, но вероятно е под влияние на турския сериал “Кьосем”. Това поставя също в неравностойно положение иначе кроткия и деликатен съпруг, който явно е споделял у дома си някои свои възгледи по прилагането на така нареченото. “приобщаване”. Бяхме така щастливи да се върнем към нормалния парламентарен живот, след като поставихме нов световен рекорд с две посещения почти по едно и също време на високо държавно равнище в станалата недостъпна за нас Москва. Забавляваха ни по телевизията с изтърканите спорове за енергийните проекти, които все повече изглеждат неосъществими, и накрая всичко се изроди в обичайните дрязги и лениви скандали кой знае по-добре руски и кой какво е правил в Русия и какво е постигнал. Скучно, докато министърът на вътрешните работи не изплува от тъмнината и потресе широката прогресивна общественост с откровението: “Малшанс, бяхме на крачка да заловим Пелов, но ни изпревариха.” Засега министърът печели първото място като поразен от лятната болест, спомената в заглавието на коментара. Естествено, най-много внимание телевизиите отделят на започващото световно първенство по футбол в Русия. Засипани сме с информация за отборите, екипите, играчите, домакините. Всичко това е много приятно. Но не пречи да се съмняваме, че грешките, които ще бъдат допускани от нашите коментатори, са хронични и ще се повторят и тази година. Истинската ми тревога обаче е в друга посока. Сега се спират много предавания, включително и политическите. Подбират се избрани откъси, с които ще се запълва програмата. Те носят заглавието “Най-доброто от….” Най-доброто от посредственото, може би, но това е шега. Аз лично бих посъветвал началниците да не пускат в отпуск всичките си политически репортери и коментатори, защото е много вероятно именно по време на първенството да се провокира някой военен инцидент, пограничен конфликт или въоръжен преврат в близост до руската територия, което да помрачи настроенията на домакините. Естествено, вината за това ще бъде прехвърлена върху самите домакини. Ето някои факти в потвърждение. На 8 август 2008 г. беше тържествено закрита олимпиадата в Пекин. Путин трябваше спешно да замине за Русия, защото същата вечер грузинската армия нахлу в Южна Осетия. Започна погранична война. На 23 февруари 2014 г. едновременно с бляскавото закриване на зимната олимпиада в Сочи, на която най-много медали спечелиха домакините от Русия, протестите в Киев прераснаха в окървавен държавен преврат.  “Спортът за един мирен свят” днес звучи почти пародийно.   Не за първи път задавам този въпрос. Ето, завърши едно бляскаво музикално състезание – „Гласът на България“. Всичко беше прекрасно. Но накрая пак не съобщиха колко зрители са гласували и как се разпределят гласовете. Това веднага даде повод да се появят твърдения за нагласен вот. Защо се огорчават по този начин децата, спечелили наградата? Печалби ли се крият? Или загуби? Губи се авторитет и доверие, това е важното.", "date": "2018.06.11", "title": " Оглупяваме бавно, неусетно дори\t\t\t"}
{"url": "https://trud.bg/%d0%bf%d1%80%d0%be%d1%84-%d0%ba%d0%b8%d1%80%d0%b8%d0%bb-%d0%b0%d0%bd%d0%b3%d0%b5%d0%bb%d0%be%d0%b2-%d0%b4%d0%b5%d0%ba%d0%b0%d0%bd-%d0%bd%d0%b0-%d1%84%d1%80%d0%b5%d0%bd%d1%81%d0%ba%d0%b8%d1%8f-%d1%84/", "text": "– Началото бе поставено преди 25 години със стабилни основи, с подкрепата и съдействието на няколко елитни френски университети и Световната организация на франкофонските университети. Това прерасна през 2002 г. в акредитация от Френската държавна комисия за инженерно образование. Оттогава досега я поддържаме, което сравнява нашето образование с образованието на елитните френски университети. Всички наши випуски, имат правата на френски инженери и се реализират много добре. – За мен има две причини. Първо, дълго време след промените тази професия беше много подценена. Добри инженери си смениха професията след 10 ноември 1989-а, доста предприятия фалираха, смени се и профилът на икономиката. Сега ние следваме събитията с необходимия нов профил инженери. Лошото обаче е, че инженер не се създава от днес за утре. Желанието на младия човек да стане такъв е следствие на това, което е видял от неговите близки. Чак сега се формира желание да станеш инженер. Но за икономиката ни е късно, защото недостигът от такива кадри е фрапиращ. Второ, това е подценяването на математиката и физиката в училищата. Програмите по тези предмети са орязани, а не може един човек, който иска да кандидатства инженерна наука, да няма усещането, че е добър с точните науки. – Има неща, което трябва да надградим след училище. Затова сега така действаме – виждаме какъв е потенциалът на младия човек и се стремим да му дадем повече часове по математика, по физика, за да може той да ги натрупа и да придобие самочувствие, че е добър. И после, като отиде в реалния бизнес, където ще получи добра заплата, тя да бъде наистина заслужена. – Ще ви го кажа като учен и преподавател с многогодишен опит – не е въпросът само в бройката часове по математика или физика, важен е начинът на преподаване. Тестовите системи, например, са много вредни при тези предмети, където човек трябва да мисли. – Със сигурност тестовете дават гаранция за обективност, от друга страна обаче се губи творчеството. В един тест ти приравняваш всички хора в един калъп. И губиш творческото решение, включително и в задачите по математика. – Жалко, защото когато аз бях ученик и студент, тя беше изключително предпочитана дисциплина. Хората със структурирано мислене се занимаваха с математика. Сега бих отправил апел към седмокласниците: да знаят, че математиката не е страшна, тя е приятна. Математиката обяснява света. – Ние сме се насочили още от самото си създаване към търсените на пазара на труда специалности. За нас е традиция възпитаниците ни да се реализират много добре в направленията информатика, компютърна техника, телекомуникации, роботика, електротехника, електроника, възобновяеми източници на енергия. От друга страна как ги набираме? Нашето обучение залага на френската елитарност. Вместо да отидат във Франция, студентите получават същото тук, което ни задължава да имаме аналогично качество. Набираме потенциалните си кандидати от елитните езикови и математически гимназии. В някои езикови гимназии има и математически профил, като Френската езикова гимназия в София. Езикът е много важен, но той е само средство. Трябва да можеш да правиш нещо и извън това средство. – Важното е да се чувстват като бъдещи инженери, да имат визията, че ще са полезни на себе си и на обществото като такива. Което веднага гарантира усещането, че могат да се развият с тези качества – на първо място математика, физика, казано общо техниката. Френският език е средство за комуникация, който ние надграждаме през цялото обучение. Имаме програма, която вдига нивото по френски език и след втори курс студентите съвсем спокойно могат да отидат на стажове в чужбина и да се справят като французи. – Това е много важно. Но първо да ви кажа, че в университета имаме селекция от български преподаватели, които са завършили поне една степен във Франция, много от тях имат докторати там. Разчитаме и на колегите от партньорските ни университети във Франция. Те идват да четат даден модул или курс от лекции, приемат наши студенти за един семестър при тях, разработваме съвместно дипломни работи. Като се върнат, студентите са много позитивно настроени, защото са видели и сравнили нашето с френското образование. – Да, както роботиката и електрониката. И разбира се свързаните с енергетиката, а там се дават много добри заплати и това определя търсенето на такива специалисти. – Когато създавахме нашия факултет, първите ни випуски в голямата си част отиваха и се реализираха в чужбина. Много малко от тях оставаха тук, с нашата диплома всъщност имаш паспорт и доживотна виза за целия високотехнологичен професионален свят. Сега обаче забелязваме, че малка част от завършилите отиват в чужбина. Не че не могат, но се оказва, че тук се чувстват добре. Всички наши студенти след завършването си работят във високотехнологични международни или български компании, където техният труд и качества са високо оценени. – Наистина има голям вакуум в тези направления. Ще ви дам пресен случай с една френска известна компания. Те ни изградиха лаборатория, предлагат стипендии на студенти и платени стажове, като веднага след това ги взимат на работа. В тези специалности ситуацията е такава, че нашите възпитаници избират къде да направят кариерата си. Тоест, процесът се обръща – компаниите се борят за нашите специалисти, а не кандидатите за работното си място. – Винаги първата асоциация е, че българското не е добро. Ние сме мнителни, имаме и склонността да се подценяваме. Човек, който е бил в чужбина, разбира, че не всичко чуждо е по-добро – това зависи от университета. Така е и при нас. И в Европа има добро, средно и ниско ниво на учебните заведения. Ние се сравняваме с най-добрите. Много държим освен на теорията, и на практиката. Да има френски лектори, студенти да отиват на стаж и да участват в реални проекти. – Гордея се, че съм професор на Техническия университет – София, където това не може да се случи. Когато дадем диплома, която има френска равностойност, ние не можем да излъжем работодателя, че този човек не знае и дипломата му е фалшива. Тогава ще загубим най-важното и това е нашето реноме, а то е много важно. Затова в България също има класация на университетите и това е рейтинговата система на МОН. Там може много добре да се различат и по съвсем обективни критерии да се види кой университет на кое място е, в кои специалности сме силни и къде слаби. Ако едно дете има заложби за музикант по-добре е да не идва при нас, защото ние не можем да го направим инженер. И обратното. – Ще бъда много откровен – зависи от това кой прави рейтинга. Знаете максимата, че не е важно кой как гласува, а кой брои резултатите. Същото е и тук. А и рейтингът, като говорим за международно ниво, също е начин за привличане на студенти. Борбата за рейтинг е огромна. Представете си, че и чуждестранните университети също търсят качествени деца и те ги привличат как – демонстрирайки висок рейтинг. Разбира се има изключителни университети… – Обяснението е просто – това са научни конференции, насочени към изследователи и от тази гледна точка са малко по-сухи. Ако говорим за нашата утрешна конференция “Високи технологии за устойчиво развитие”, която организираме съвместно с американския Институт на инженерите по електротехника и електроника и на Френския институт в София, тя отговаря на изискванията на базите данни Scopus и Web of Science. На нея колеги ще представят научните си разработки в информатиката, телекомуникациите, възобновяемите източници, роботиката, енергетиката и т. н. А това се отразява на рейтинга, за който говорихме преди малко. – В момента има два типа бизнеси – тези, които работят и продават ефективно – те са с нови технологии, все едно влизаш в предприятие по на запад или пък по на изток от нас – говоря за азиатските тигри Китай и Сингапур. А от друга страна има предприятия, които нямат толкова нови технологии, и разчитат повече на ръчния труд. Това са две паралелно работещи икономики. И добрите заплати са при първия тип. – Ние сме предопределени да бъдем такава страна. Само преди 30 години първите компютри в Източна Европа бяха български, цялата елементна база в електрониката също беше българска. В последните години се откриха не малко предприятия, които връщат нашето реноме. Те обаче не са толкова известни в публичното пространство. – За да има индустрия, се налага да има инвестиции и работна ръка. Сега при този дефицит на инженерни кадри, при положение, че всичко добро като инженери, веднага се засмуква от предприятията и не достига, няма как да се развие повече. – Да, твърдя, че България има потенциал да възвърне нивото си на индустриализация. Но само ако има повече технически грамотна работна ръка. Първо на изпълнителски нива, и второ – на инженерни. И това е важно за всяка област, за да вървим напред. Ще го каже всеки, макар и от своята камбанария. Според мен това, което ни куца, е недостатъчното познаване на техниката и технологиите. Защото те създават богатството на нацията. Инженерът трябва да започне да се гради още от първи клас, за да може да се реализира успешно след това.  ", "date": "2018.06.11", "title": " Проф. Кирил Ангелов, декан на Френския факултет към Техническия университет, пред „Труд“: Без инженери и технически грамотна работна ръка загиваме\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8%d1%8f%d1%82-%d0%bc%d0%b0%d0%bb%d1%88%d0%b0%d0%bd%d1%81/", "text": "В МВР били на косъм от залавянето на беглеца Пелов, но убиецът му ги изпреварил, което е било малшанс, оправда се министърът на вътрешните работи. Критиките към нас са безпощадни, простена главният секретар. Живи да ги ожалиш! Тоя катил, оставил след себе си 4 трупа, 2 грабежа и дявол знае колко още злодеяния, за резил ги направи. Не стига, че си излезе от парадния вход на затвора, като от лоби бар, ами вместо да се скрие вдън земя, както подобава на престъпник, издирван в цял свят, той отива в родния си град, където само пеленачетата не го познават и отсяда на 700 м от полицейското, в квартирата на гаджето си. А и вместо да си кротне в кревата там, той тръгва на разходки по площада и броди по реката с качулка и брада, досущ като излязъл от сериала „Бягствата от Алкатрас“. Резултатът е, че граждани всеки ден пращат в полицията по 10-15 сигнала – къде го срещнали, къде се подвизава и какъв късмет е за местния супермаркет, че всяка събота се запасява с храна. Защо тоя обществен враг постъпва така? Дали се подиграва със силите на реда? Измъква се 5 пъти от засадите им. Търси слава? Сякаш малко се прослави, когато надбяга смелата чистачка на зандана и остави зад гърба си 12 надзиратели, вкаменени от страх. Успя негодникът и в Ботевград. Направи тъй, че премиерът да се скара на полицаите. „Накарах им се много“ – въздъхна той, личеше, че изпитва жалост. По професия пожарникар и правоохранител по призвание, Борисов е наясно с полицейския мал(ък)шанс. Дефинира го така: „Проблемът е в големия дефицит на желаещите да станат полицаи.“ Ако не беше политик по занятие, щеше да си каже направо: „Закъсахме го! Няма полицаи!“ Лесно им е на някои да разправят как силите да реда, издирвайки Пелов, е трябвало да проверят 30-те хиляди вили в околността, да разговарят със сина му, приятелките и старите му познайници, да поставят съгледвачи…Но кои са тия сили на реда? Какво представляват?Това са 10 инспектори от Ботевград – двама старши и 8 младши, обслужващи града, селата Врачеш, Скравена, Трудовец, Новачене, Боженица, Липница, Елов дол, Литаково, Гурково, Радотина, Рашково, Краев и прилежащите им пасбища. Това са и 5-ма квартални от Сливница – трима мъже и 2 жени, едната от които се бори с бандитизма в Драгоман, Габер, Владиславци, Несла, Вишан, Горно и Долно Ново село, Невля, Круша, Грълска падина, Дреатин, Чуковезер, Табан, Начево, Камбелевци, Чорул, Ялботина, Цацаровци, Чеканец, Белево, Драгоил, Големо Малово, Василовци, Раяновци, Мало Малово, Цръклевци, Прекръсте, Летница, Калотина, Ново Бърдо, Беренде, Чепърлянци и Липинци (да, във всичките!!!), а другата се грижи за сигурността в Сливница, Алдомировци, Радуловци, Братушково, Извор, Бърложница, Драготинци, Повалиръж, Пищене, Пометковци и 5 махали, прочули се като арена на ганстерските войни. Има и 2-ма младши инспектори в Годеч, които отговарят за 20 населени места и приемат потърпевши от престъпността в с. Шума, Гинци, Голеш и Комшица – съответно в първия понеделник, втория вторник, първия и третия четвъртък от месеца от 10 до 12 часа. С тях се изчерпва май списъкът с блюстителите на закона, призвани да разберат че Пелов се крие в техния край. Ако не са 17, а са 20, да ни простят неточността. А вие чуйте един от тях: „ Медиите тия дни ни разпнаха. Как сме изпуснали Пелов, как даром вземаме заплати, как се иска от нас да знаем всичко за всеки на териториите, за които отговаряме. Иска се, но как да стане? Преди години в моя участък са служили офицер и 6-ма сержанти. Сега съм сам, колегата ми бачка като бояджия, че плаща заем. Ставам в шест. Отивам в управлението. На оперативката ми връчват куп преписки, жалби – коя за скандал с комшия, коя за обрана градина…Тръгвам. Разпитвам жалбоподатели, заподозрени, съдействам на разследващи, придружавам съдия – изпълнители до“мои“ адреси. Разнасям призовки. Издирвам бегълци. Следя за мигранти. Правя обиколка на района си – 1 квартал и 7 села. Кола нямам, гоня автобусите по разписание. Ако сега ми дадат сигнал, че Пелов е в едното село, а аз съм в другото, няма как да го хвана, освен ако не се запие в кръчмата до вечерта. Друг въпрос е как ще го заловя. Виждам зор и с простите пияници. Като видят униформа, не се стряскат, а се подиграват и псуват на майка.“  Подиграват му се? Как си позволяват! Ами така. От опит знаят, че полицаят може само да им каже: „Недейте така“. Затова инспекторът се прави, че не чува обидите и подминава. Много от колегите му, ако срещнат такъв като Пелов, ще се направят, че не го забелязват. Наречете го, както искате: страх… предателство, човещина. Стига му на инспектора, че разтървава побойници, гони апаши и наркомани, брани проститутки и маниаци го разкарват насам-натам… Задълженията му са необятни – изброени в 35 члена, 204 точки и подточки към тях: участие в акции; охрана на мачове; разкриване на престъпления; съставяне на актове; отвеждане на разпити; задържане под стража на издирвани… Потърсиш ли го, все липсва. И не хваща никъде никой, защото гони някъде друг. Няма никакво съдействие от гражданите. Очевидци на убийство да дадат показания? Да не са луди да се разкарват! На бандита да направят описание? Да, бе, да. Те знаят, че той по-скоро няма да бъде хванат, а ако бъде, няма да бъде наказан и ще бъде свободен да отмъщава. Заканват се да уволняват инспектори заради Пелов след анализ. Глупости! Кой ще дойде на тяхно място? Търсят се 3000 кандидати за полицаи. В Софийско и Ловешко е по-вероятно НЛO да срещнеш, нежели кола със синя лампа. От 50 000 души в МВР, униформените на терен са 14 000 с „недокомплект“ 20%. Конкурс в СДВР неотдавна показа, че и София остава без полицаи. След него останаха непопълнени 68 от 184 места. В двумилионната столица не се намериха даже 35 свястни мъже за КАТ! Полицейската професия е вече сред нежеланите на пазара на труда. Лошите условия на работа в МВР са публична тайна. Те обяснимо не привличат нормални хора до 40 г. – здрави и с чисто съдебно минало, които да покрият норматива от 55 лицеви опори и коремни преси, да пробягат за 3 мин. и 10 сек. 800 метра и да не отпаднат на теста за интелигентност. Обяснимо е, как не. Нормалният човек избира занаят, като пресметне несгодите – ниска заплата, политически чистки, претовареност, стрес, опасност от бандитите, които безнаказано онагляват. Авторитетът на пагона го няма. В униформения гражданите виждат държавата и като не могат нея, него ругаят, случва се и да го ошамарят. За какво например някой би искал да търпи това? За 800 лв. заплата? Едва ли. Той не може с нея да плаща парното, да се храни, да купи на сина си тетрадки, а на себе си кубинки от пазара, че в служебните краката му кървят, пък камо ли да заведе на ресторант жена си, която по празници е сама…Растежът в кариерата е привлекателен, да. Но той е за съгласните да изпълняват тъпи заповеди, да бъдат награждавани за послушание и наказвани за усърдие, ако опрат до злосторник от „нашите“… А защо да не допуснем, че някой ще пожелае да стане полицай, за да сбъдне детската си мечта – онази, в която добрите побеждават? Да допуснем, но мечтателят ще да е малоумен, ако не знае, че в МВР лошите може да му бъдат началници. Впрочем, за първи път, откакто е основано, министерството страда и от дефицит на кандидати за началници. Защото на началника поне трима подчинени му трябват. А подчинените са кът – той трепери над тях, ка’щяло да ги насилва да вършат работа. И ето ви сега една криминална загадка. Какво ще стори един полицейски началник, ако види, да речем от крачка разстояние Радо – пандизчията, дето избяга с Пелов и не е открит още ни жив, ни умрял – да се здрависва другарски с кварталния? Ще се разтича ли? Ще вдигне скандал? Ще викне дежурните от участъка да догонят беглеца и арестуват предателя? Не познахте. В дежурната двама дават наряд – единият е пенсионер и го е сковал ишиасът, а другият е пратен в София за охрана на гейпарада. Чуйте верния отговор: Началникът ще си затрае. Малшанс. Дефицитните ченгета са все на крачка от работата, за която им плащаме.", "date": "2018.06.11", "title": " Полицейският малшанс\t\t\t"}
{"url": "https://trud.bg/%d0%bc%d0%b0%d0%b7%d0%b8%d0%bb%d0%ba%d0%b0-%d0%be%d1%82-%d1%80%d1%83%d1%88%d0%b0%d1%89%d0%b0-%d1%81%d0%b5-%d1%81%d0%b3%d1%80%d0%b0%d0%b4%d0%b0-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85/", "text": "Мазилка от рушащата се сграда на бившия битов комбинат в Перник падна върху главата на дете, съобщи  . В общината многократно са подавани сигнали за състоянието на сградата. 13-годишното момче минавало покрай сградата, когато мазилката се откъртила, разбила се в козирката на първия етаж и парче от нея го ударило по главата. За щастие детето не е пострадало тежко, но сградата не се поддържа, руши се и е опасна. При всеки по-силен вятър падат стъкла и мазилка, на високите етажи има циментови греди, които са счупени на две и е въпрос на време да паднат, притесняват се перничани. Сигнали в общината са подавани многократно. От общинския пресцентър днес съобщиха, че са издирени собствениците – шест фирми и четири физически лица, а кметът Вяра Церовска е издала заповед за обстоен оглед на сградата и е назначила комисия. Проверката е насрочена за 3 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Мазилка от рушаща се сграда падна върху главата на 13-годишно момче"}
{"url": "https://trud.bg/%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%be%d1%82-%d0%b1%d1%81%d0%bf-%d0%b7%d0%b0-%d0%b1%d1%8a%d0%bb-3/", "text": "На 12 юни, от 15.00 до 17.00 часа, народният представител от „БСП за България“ Нона Йотова и общинският съветник Иван Таков ще бъдат на разположение на софиянци в постоянната приемна на БСП – София на ул. “Леге” №10, етаж 1. Желаещите може да се запишат предварително на телефон 02/987 20 86. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Народният представител от „БСП за България“ Нона Йотова и общинският съветник Иван Таков ще проведат приемна за граждани"}
{"url": "https://trud.bg/%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b5%d0%bd-%d0%b0%d1%82%d0%b5%d0%bd%d1%82%d0%b0%d1%82-%d0%bf%d1%80%d0%b5%d0%b4-%d0%bc%d0%b8%d0%bd%d0%b8%d1%81%d1%82%d0%b5%d1%80/", "text": "12 души бяха убити, а други 31 – ранени, при самоубийствен атентат пред министерство в Кабул. Това съобщиха афганистанските власти, предадоха Ройтерс и Асошиейтед прес. Експлозията стана днес край сградата на министерството на развитието на селските райони, докато служителите се отправяха по домовете си по-рано от обичайното във връзка с рамазана. Сред жертвите има жени, деца и служители на министерството. До момента никоя групировка не е поела отговорност за атентата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Самоубийствен атентат пред министерство в Кабул, 12 души бяха убити"}
{"url": "https://trud.bg/%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%85%d0%b0-%d0%b4%d0%b2%d0%b5-%d0%ba%d0%b0%d1%82%d0%b0%d1%81/", "text": "Пияни шофьори са предизвикали две катастрофи през почивните дни, съобщиха от варненската полиция. В неделя вечерта 51-годишен водач пришпорвал с висока скорост “Фолксваген” по АМ “Хемус”. В района на летището загубил контрол над колата и се блъснал в мантинелата. Отървал се с леки контузии, но проверката с дрегер установила, че е седнал зад волана с цели 2,77 промила алкохол. Затова след преглед бил арестуван за 24 часа. Същата съдба сполетяла ден по-рано 44-годишен жител на с. Старо Оряхово. Солидно почерпен той излетял с автомобила си “Фолксваген” в насрещното платно при разклона за с. Детелина и блъснал друга кола. Виновният водач получил фрактура на кост на лявото ходило, но не се наложило да остава в болница. Дрегерът отчел 1,92 промила алкохол в издишания от него въздух. Рано сутринта в събота в ареста бил задържан и 28-годишен французин, който бил засечен от патрул на Златни пясъци да кара с 1,97 промила алкохол. Срещу чужденеца е образувано бързо полицейско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Пияни шофьори предизвикаха две катастрофи"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d1%8a%d0%b2-%d0%bf%d0%be%d0%bb%d0%b8%d1%86%d0%b0%d0%b9-%d0%b2-%d0%bf%d0%b5%d1%80%d0%bd%d0%b8%d0%ba-%d1%81%d0%b0%d0%bc%d0%be%d1%83/", "text": "Полицай бе открит мъртъв тази сутрин в Перник. Тялото е намерено около 6 часа до блок №10 в квартал “Проучване”, където той е живеел. По първоначални данни става въпрос за самоубийство. Мъжът е на 44-годишен служител на “Охранителна полиция”. Открит е от свои колеги, с които е трябвало да пътуват заедно до работа, съобщи  . Изглежда, че се е застрелял със служебното си оръжие, но огледите на място продължават за изясняване на обстоятелствата. Проверяват се записите от охранителните камери в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Откриха мъртъв полицай в Перник, самоубил се със служебното си оръжие"}
{"url": "https://trud.bg/%d0%b4%d0%be%d0%b0%d0%b9%d0%b5%d0%bd%d0%b8%d1%82%d0%b5-%d0%b3%d1%80%d0%b0%d1%86%d0%b8%d0%b5%d0%bb%d0%b0-%d0%b1%d1%8a%d1%87%d0%b2%d0%b0%d1%80%d0%be%d0%b2%d0%b0-%d0%b8-%d0%bc%d0%b8%d1%88%d0%be-%d0%bc/", "text": "Три години преди своя вековен юбилей варненският драматичен театър “Стоян Бъчваров” започва подготовка за честванията.В стар дневник на помощник-режисьор от 1921 г. положиха подписите си всички съпричастни с най-старото сценично изкуство и създадоха Обществен комитет”100 години варненски театър”Стоян Бъчваров”. В списъка след кмета Иван Портних положиха своите подписи доайените Грациела Бъчварова и Михаил Мутафов. “Този празник е за варненци, които някога са създали с толкова любов театъра си. За да го изградят, са събирали дори билетчета в Минералните бани”, каза актрисата Грациела Бъчварова, родственица на основателя и именит режисьор Стоян Бъчваров.”Аз съм от Южна България и дойдох за малко до морето, но завинаги останах свързан с любов и болка към този град”, каза актьорът Михаил Мутафов. Посрещането на юбилея още тази година започва със златна колекция от спектакли.Сред първите поканени именити режисьори, свързани с Варна, е Явор Гърдев, който подготвя премиерата на постановката по Евгений Шварц “Драконът”, каза Даниела Димова, директор на Театрално-музикалния продуцентски център. Режисьорът Пламен Марков подготвя спектакъла “Отело”, чийто премиера ще бъде през февруари догодина.Водят се преговори и с варненеца и режисьор със световна слава Галин Стоев, анонсира Димова. За своя юбилей варненският театър ще има летопис, а журналистът Георги Тошев ще снима филм, посветен на театралните легенди, спектакли и успехи на сцената. Ще бъде обявен конкурс за изработване на бронзов бюст на Стоян Бъчваров за централното фоайе, където днес има само негов портрет. Преди да навърши 1 век след мащабната реконструкция на основната сцена предстои ремонт на сцена”Филиал”, която не пипана от 50 години насам. Това е някогашната зала”Съединение”, от която води началото самия театър. С близо 7 млн. предстои ремонт на сцената, на цялата сграда, ще бъде обособена и камерна сцена, посочи Даниела Димова. Известната варненска журналистка и пиар на ТМПЦ Варна Виолета Тончева представи своята нова книга “Пристрастно.Театърът на Варна” с изключително ценни находки, спомени, интервюта и снимки. Това е живата памет на Варненския театър, каза директорът на МТФ”Варненско лято” проф.Николай Йорданов. Корицата на книгата на издателство”Фил” е фотография на актьора Симеон Лютаков, която е направена на ръчно извезан костюм от “Обезчестената монахиня” по “Мария Стюарт” на Стефан Цвайг, а постановката е на режисьора Вили Цанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Доайените Грациела Бъчварова и Мишо Мутафов първи подкрепиха 3-годишното честване на юбилея"}
{"url": "https://trud.bg/%d0%bf%d0%b0%d0%bb%d0%b0%d1%82%d0%ba%d0%b8-%d1%81-%d1%87%d0%b5%d1%80%d0%bd%d0%b8-%d0%b1%d0%b0%d0%bb%d0%be%d0%bd%d0%b8-%d0%b2-%d0%b1%d1%83%d1%80%d0%b3%d0%b0%d1%81/", "text": "Палатки с черни балони и кръстове забити пред тях осеяха Морската градина на Бургас. До тях са хора в инвалидни колички, облечени с черни тениски. Палатковият лагер е факт от понеделник сутринта. Той е изграден от хората с увреждания, които искат да бъдат чути. “Подкрепяме протеста „Системата ни убива“, който се провежда в няколко града в страната”, казаха присъстващите в лагера и коментираха, че протестът ще е безсрочен. „Искаме Закон за личната помощ, който да е конкретен, всяко увреждане да се третира отделно, да не е под общ знаменател. Не може да се дава една и съща количка, една и съща патерица. Желаем да сме част от обществото”, каза Грета Аспарухова, която е в инвалидна количка от години. Тя коментира още, че подготвя писмо до евродепутатите- “Видях че са ужасно загрижени за кравата Пенка… Искаме да ни видят и за говорят с нас”, каза жената. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Палатки с черни балони в Бургас"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b8%d1%81-%d1%86%d0%b8%d0%bf%d1%80%d0%b0%d1%81-%d0%b8-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%89%d0%b5-%d0%bf%d1%80%d0%be%d0%b2%d0%b5%d0%b4%d0%b0/", "text": "Премиерите на Гърция и Македония Алексис Ципрас и Зоран Заев ще проведат телефонен разговор днес, е съобщил пред журналисти министърът на външните работи на Гърция Никос Кодзиас, пише атинският “Катимерини” на сайта си. Кодзиас проведе извънредна среща с гръцкия премиер Алексис Ципрас във връзка с очаквания разговор, от който се очаква да даде окончателното решение на спора между Атина и Скопие за името на Република Македония. Непотвърдени информации за очакван разговор между двамата премиери се появиха още сутринта в македонски медии. “Катимерини” съобщава още, че по непотвърдени информации в сряда македонският премиер Заев ще се срещне с германския канцлер Ангела Меркел, като според анализатори има вероятност на тази среща да й представи решението на спора за името на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Алексис Ципрас и Зоран Заев ще проведат телефонен разговор"}
{"url": "https://trud.bg/%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bd%d0%b0%d1%82%d0%b0-%d1%81%d0%b8%d0%bc%d0%be%d0%bd%d0%b0-%d0%bf%d1%80%d0%be%d0%b3%d0%be%d0%b2%d0%be%d1%80%d0%b8-%d0%be%d1%82%d0%b3%d0%be/", "text": "22-годишната Симона Тодорова, която бе   в Слънчев бряг от приятеля си Михаил Станчев /37г./ вече е проговорила. Това съобщиха от здравното заведение, където ранената Симона бе настанена и прекара близо седмица в кома. Дряновката отговаряла с “да”, когато я викали по име и се опитвала да възстанови говора си, съобщиха медици. Симона е дъщеря на шефа на полицията в Дряново – Тони Тодоров, който е неотлъчно до нея, след случилото се. Последно Тодорова работела като крупие в едно от казината на хазартния бос Коста Николов-Миджурина. От май месец насам обаче между нея, Миджурина и Михаил Станчев имало любовен триъгълник. Михаил на няколко пъти предупреждавал Симона да отреже ухажванията на шефа си, но тя не го сторила, затова той откачил от ревност и застрелял предприемача. След това от упор стрелял в гравата на Симона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Простреляната Симона проговори, отговаря с “да” като я повикат по име"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%be%d1%82%d0%bd%d0%be%d0%b2%d0%be-%d0%b8%d0%b7%d0%bf%d1%80%d0%b0%d1%89%d0%b0-%d0%bd%d0%b0-%d0%bc%d0%be/", "text": "И тази година Община Търговище организира летен отдих на море на преференциални цени за възрастните хора от пенсионерските клубове и децата с награди от различни форуми. Първи по традиция в базата на общината в Балчик ще почиват хората от третата възраст, които стягат куфари за следващата седмица. За тях има предвидени още две смени през септември. Изборът на времето за морска ваканция е на самите пенсионери, които предпочитат тези месеци. От кметството осигуряват безплатен транспорт, медицинско лице и поемат част от разходите. Така цената падна на 16,50 лв. за пълен пансион с три хранения на ден. Интересът по традиция е голям и възрастните хора се записват в пенсионерските клубове. Очаква се почиващите в морската база да са около 300. От 25 юни местата там ще бъдат заети от най-младите жители на общината, които са получили различни награди в сферите, в които се изявяват. Списъците с децата и учениците, които ще бъдат стимулирани, се изготвят от ръководителите на отделните формации и клубове. Ваканцията на море ще струва за децата по 5 лв. на ден. Всички останали разходи се поемат от Общината в Търговище. От средата на юли базата е отворена и за гражданите, които трябва да заявят кой период избират. Общината ремонтира поетапно базата. Вече е готова едната сграда, която е и с ново обзавеждане. След приключване на сезона ще продължат ремонтите и в останалите два корпуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Община Търговище отново изпраща на море  деца и пенсионери\t\t\t"}
{"url": "https://trud.bg/%d0%b1%d0%be%d0%b1%d0%b8-%d0%b2%d0%b0%d0%ba%d0%bb%d0%b8%d0%bd%d0%be%d0%b2-%d0%b2%d1%80%d1%8a%d1%87%d0%b8-%d0%b7%d0%bb%d0%b0%d1%82%d0%b5%d0%bd-%d1%81%d0%ba%d1%83%d0%bd%d0%ba%d1%81/", "text": "Валентин Радев получи „Златен скункс“ от Боби Ваклинов, заради неадекватните действия на МВР по случая с издирването на двамата избягали затворници от Централния софийски затвор. Тази сутрин, репортерът на „Господари на ефира” посети кабинета на Министъра на вътрешните работи, за да му предаде статуетката, а вътре го очакваше цялото професионално ръководство на силовото министерство. Поводът, който предизвика подигравки по адрес на МВР, е, че единият избягал затворник – Владимир Пелов, бе убит при престрелка в центъра на Ботевград, въпреки сигналите, че известно време се е укривал в родния си град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Боби Ваклинов с брада връчи „Златен скункс” на министър Валентин Радев"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%82%d0%b8%d1%80/", "text": "Шестима души пострадаха, след като тир удари бус в Ришкия проход, съобщава  . По информация на полицията инцидентът е станал минути след 14 ч. между с. Риш и с. Камчия. Тежкотоварният автомобил буквално е затиснал турски „Мерцедес Вито”. Ранените са настанени в МБАЛ-Шумен. Чака се тежка техника, която да премести тира. Движението в прохода е напълно спряно. Шофьорите могат да използват като обходен маршрут Айтоския проход, посочиха от пътната агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Шестима души пострадаха, след като тир удари бус в Ришкия проход"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bf%d0%be/", "text": "Руските военни предупредиха, че членове на „Сирийската свобода армия“ (ССА), със съдействието на американски спецчасти, подготвят провокация с използването на химически оръжия в провинция Дейр ез-Зор, предаде Инртерфакс. За да симулират още една „химическа атака на режима срещу цивилното население”, бойците от ССА донесоха цилиндри с хлор в селището Хакл ал-Джафра в провинция Дейр ез-Зор”, заяви генерал-майор Игор Конашенков, говорител на Министерството на отбраната на Руската федерация. „Видеоклипът с постановката, след разпространението му в западните медии, трябва да послужи като нова причина авиацията на международната коалиция, водена от САЩ, да нанесе нов ракетен удар срещу държавните обекти в Сирия, и да оправдае офанзивна операция срещу сирийските правителствени войски на източния бряг на река Ефрат. Министерството на отбраната на Русия предупреждава за недопустимостта да се използват подобни провокации, за да се дестабилизира ситуацията в Сирия”, категоричен бе Конашенков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Руското министерство на отбраната: Подготвя се провокация с химически оръжия в сирийска провинция"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b0%d0%b2%d0%bb%d0%be%d0%b2%d0%b0-%d0%bf%d0%bb%d0%b0%d0%bd%d0%b8%d1%80%d0%b0%d0%bc%d0%b5-%d0%b0%d0%bd%d0%b0%d0%bb%d0%b8%d0%b7-%d0%bd%d0%b0/", "text": "Планираме до края на месеца да направим секторен анализ на експертно и политическо ниво на предложения европейски бюджет. Това каза министърът на Българското председателство на Съвета на ЕС 2018 г. Лиляна Павлова по време на Европейския парламент на предприятията. За нас бъдещето на Европа, пречупено през бъдещата бюджетна рамка означава именно това – да сме сигурни, че адресираме чрез традиционните политики, каквато е кохезионната, визията си за стабилна Европа. В същия момент да не забравяме предизвикателствата, които стоят пред нас“, каза Павлова. Тя изброи предизвикателствата като миграция, тероризъм, климатични промени и дигиталната трансформация. „Всичко това са предизвикателства, които ние виждаме също представени в бюджетната рамка. Вярваме, че балансът между тях в максимална степен е постигнат и имаме един бюджет, който дава добра основа за преговори“, заяви Павлова. Министърът поясни, че усилията на председателството ни са за стабилност във финансовия сектор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Министър Павлова: Планираме анализ на предложения европейски бюджет"}
{"url": "https://trud.bg/16-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%81%d0%b2%d0%b8%d0%b4%d0%b5%d1%82%d0%b5%d0%bb-%d0%b4%d0%b0%d0%bb-%d0%bb%d1%8a%d0%b6%d0%bb%d0%b8%d0%b2%d0%b8-%d0%bf%d0%be%d0%ba%d0%b0/", "text": "Районният съд във Велико Търново постанови 1,6 години затвор при строг режим ще изтърпи свидетел по дело за лъжесвидетелстване пред Темида. Т. М. е наказан след одобрено от съда споразумение, постигнато с Районата прокуратура в старата столица. Търновецът се признал за виновен за това, че в периода от 23 май 2017 г. до 22 януари 2018 г. в две съдебни заседания по наказателно дело на Районен съд Велико Търново, съзнателно устно потвърдил неистина, че двамата подсъдими по делото не са участвали в извършването на престъпленията, за които са обвинени. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " 1,6 г. затвор за свидетел, дал лъжливи показания по дело"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%bc%d1%8a%d0%b6-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%bf%d0%be%d0%bb%d0%b8%d1%86%d0%b0%d0%b9-%d0%b8-%d0%b2%d0%b7%d0%b5-%d0%b7/", "text": "Въоръжен мъж простреля полицай и взе четири деца за заложници в жилищна сграда в Орландо, съобщава  , като се позовава на полицията. Униформеният е бил изпратен на сигнал за домашно насилие късно вечерта местно време. При идването му заподозреният открил огън и се заключил в апартамента с четири деца – на 1, 7, 10 и 12 години. Нараняванията на полицая са тежки, като се е наложила спешна операция. Лекарите обаче смятат, че пострадалият ще оцелее. На мястото са изпратени спецчасти, които преговарят със стрелеца. Сградата е евакуирана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Въоръжен мъж простреля полицай и взе за заложници четири деца в Орландо"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b4%d1%83%d1%88%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%be%d1%82-%d1%82%d0%b5/", "text": "Петима души, пътували в  , са докарани в шуменската болница, научи “Труд”. Две жени, две деца, както и бебе преглеждат медици от Спешно отделение. По първоначални данни всички са в съзнание, правят се още изследвания. Една от жените и бебето са с тежки черепно-мозъчни травми, уточни за “Труд” д-р Атанас Атанасов, директор на шуменската болница. По неофициални данни, ТИР-ът е навлязъл в платното на буса и го е блъснал откъм страната на шофьора. От ОДМВР-Шумен съобщиха, че във връзка с възникналия тежък пътен инцидент в Ришкия проход на територията на ОДМВР-Бургас се въвежда временна организация на движението. Ришкият проход е затворен, а алтернативният маршрут от Шумен в посока Бургас е през селата Ивански, Янково и Жълъд. “Молим водачите да запазят спокойствие при образуване на колони. Да не предриемат рискови маневри”, съобщават от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Петима души в шуменската болница след катастрофата в Ришкия проход"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d0%bd%d0%b0%d0%bf%d1%83%d1%81%d0%bd%d0%b5-%d1%81%d0%b8%d0%bd%d0%b3%d0%b0%d0%bf%d1%83%d1%80-%d0%b4%d0%b5%d0%bd-%d0%bf%d0%be-%d1%80%d0%b0%d0%bd%d0%be-%d0%be/", "text": "Държавният глава на САЩ Доналд Тръмп ще напусне Сингапур ден по-рано от планираното, предава AFP, като се позовава на информация от Белия дом. От Белия дом поясниха, че Тръмп ще се качи на полет за САЩ в 20:00 часа местно време. Това означава, че за разговорите с Ким Чен-ун американският президент ще има на разположение около 11 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Тръмп ще напусне Сингапур ден по-рано от планираното"}
{"url": "https://trud.bg/%d0%be%d1%81%d1%8a%d0%b4%d0%b8%d1%82%d0%b5%d0%bb%d0%bd%d0%b8%d1%82%d0%b5-%d1%80%d0%b5%d1%88%d0%b5%d0%bd%d0%b8%d1%8f-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Въпроси относно практиката на Европейския съд за правата на човека /ЕСПЧ/ в Страсбург, Франция по делата срещу България обсъдиха на семинар в Бургас съдии и прокурори от апелативния район. Семинарът беше на тема „Свобода на изразяването на мнение съгласно чл.10 от Европейската конвенция за защита правата на човека и основните свободи. Някои наказателноправни проблеми, установени в практиката на ЕСПЧ по дела срещу България“. Събитието бе по инициатива на Апелативен съд – Бургас, а лектори бяха експертите от Министерството на правосъдието: Ива Станчева- Чинова- и.ф.Директор на Дирекция Процесуално представителство на Република България пред ЕСПЧ и Мария Димитрова – правителствен агент в Дирекция “ Процесуално представителство на РБ пред ЕСПЧ. Темата за дискусии бе допълнение към обучителната програма на Националния институт на правосъдието и бе съобразена със значението й за магистратската общност при осъществяване на правораздаването с оглед гарантиране правилното приложение на Конвенцията за защита правата на човека в контекста на Съда в Страсбург и избягване на бъдещи осъдителни решения срещу България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Осъдителните решения срещу България в Страсбург бяха тема на магистратски семинар в Бургас"}
{"url": "https://trud.bg/%d0%b0%d0%ba%d1%82%d0%b8%d0%b2%d0%b8-%d0%bd%d0%b0-%d0%b2-%d0%b8-%d0%ba-%d0%b7%d0%b0-64-%d0%bc%d0%bb%d0%bd-%d0%bb%d0%b5%d0%b2%d0%b0-%d1%81%d0%b0-%d0%bf%d1%80%d0%b5%d1%85%d0%b2%d1%8a%d1%80%d0%bb/", "text": "Активи на „В и К“-Сливен за 6,4 млн.лева са заведени по баланса на областната администрация, съобщи областният управител Чавдар Божурски. Работи се по съставянето на актове за държавна собственост на язовира за питейна вода „Асеновец“ и другите имоти, държавна собственост. Приемането на активите е част от започналата реформа във В и К – отрасъла, допълни Божурски. Сливен е сред 14-те области в страната с окрупнени В и К – оператори, за които МРРБ подписа договори за регионални прединвестиционни проучвания. На територията на областта ще бъде получено финансиране по ОП „Околна среда“ за Сливен и Нова Загора. Инвестиционните проекти за Сливен са за над 59 млн.лева – за канализация в кв. „Речица“, вътрешна водопроводна мрежа, довършване на пречиствателната станция за питейни води и свързването й с мрежата на града. За Нова Загора средствата са за над 20 млн.лева – за пълна реконструкция на съществуващата пречиствателна станция за отпадни води, ремонти на водопроводна и канализационна мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Активи на “В и К” за 6,4 млн.лева са прехвърлени на областната администрация в Сливен"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d1%83%d1%87%d1%80%d0%b5%d0%b4%d0%b8-%d0%bd%d0%b0%d1%83/", "text": "Британското правителство учреди стипендии за научни изследвания в областта на математиката и физиката в памет на астрофизика Стивън Хокинг, който почина на 14 март.  Стипендиите ще бъдат отпускани на “изключителни кандидати, завършващи докторатите си в областта на математиката, физиката и информатиката”, уточни министерството на бизнеса, енергетиката и индустриалната стратегия, съобщава АФП. През следващите пет години ще бъдат отпускани до десет стипендии “Стивън Хокинг”. Получателите им ще могат да продължат изследователската си работа в британски институции три години. Децата на Стивън Хокинг – Робърт, Люси и Тим Хокинг, казаха, че това е “голяма почит” към баща им, който почина на 76 години. “Като учен той направи изключителни открития през цялата си кариера, но най-вече през първите години. Той се интересуваше много от появата на нови таланти и посвети голяма част от кариерата си на преподаването” – припомниха децата на великия учен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Британското правителство учреди научни стипендии в памет на Стивън Хокинг"}
{"url": "https://trud.bg/%d0%b3%d0%be%d1%82%d0%b2%d1%8f%d1%82-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b8%d0%bc%d1%83%d0%bd%d0%b8%d0%b7%d0%b0%d1%86%d0%b8%d0%be%d0%bd%d0%bd%d0%b8%d1%8f-%d0%ba%d0%b0%d0%bb%d0%b5/", "text": "Предстоят промени в имунизационния календар, които са наложени от препоръки на Експертния съвет по имунопрофилактика, съобщи във Варна главният държавен здравен инспектор д-р Ангел Кунчев. На дискусия в Регионалната здравна инспекция той анонсира, че до края на тази година вероятно ще отпадне реимунизацията на 11-годишните за туберкулоза. Предвижда се да се махне и една от реимунизациите на децата срещу пневмокок, тъй като такава е практиката в повечето европейски страни. В бъдеще в календара може да бъде включена ваксина срещу варицела, но тя няма да е задължителна, увери д-р Кунчев. Според него родители от големите градове се влияят от неточни и откровено лъжливи информации за вредата от имунизациите, които се тиражират главно в социалните мрежи. “Усилията ни са насочени към това да им дадем научно обоснована и проверена информация за всичко, което ги тревожи”, обясни д-р Кунчев. Според официалните данни при 2,2 млн. имунизации и реимунизации у нас през миналата година е имало 61 сигнала за нежелани реакции при деца след поставяне на ваксина. Само в 11 от случаите проверките са установили, че може да има връзка между имунизацията и влошаването на състоянието, като при 10 от подрастващите е ставало дума за бързо отшумяло зачервяване на мястото на убождането. Едно дете е било поставено под наблюдение заради отклонения, които не са животозастрашаващи, отчете д-р Кунчев. Според него няма проблем с изпълнението на имунопрофилактичния календар при децата, докато при възрастните има пропуски, тъй като на реимунизации се подлагат едва 60%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Готвят промени в имунизационния календар"}
{"url": "https://trud.bg/%d1%87%d0%b0%d0%ba%d0%b0%d1%82-%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%b4%d0%be-%d1%81%d0%b5%d0%b4%d0%bc%d0%b8/", "text": "Александър Везенков ще се присъедини към лагера на националния отбор до седмица. „Барселона“ отпадна от плейофите на испанското първенство и вече няма пречка за прибирането на звездата. Каталунците отстъпиха с 82:88 на „Баскония“ и загубиха серията с 1-3 победи, а баските ще играят на финала с европейския шампион „Реал“ (Мадрид). Българското крило не бе част от състава на „Барса“ за плейофите, но клубът въпреки това не го пусна да се върне у нас. Националите се готвят за световните квалификации с Исландия на 29 юни в Ботевград и гостуването на Чехия на 2 юли. „Реално погледнато, шансове ни са доста големи, но всичко минава през задължителна победа над Исландия – заяви Божидар Аврамов. – Ние сме много различни играчи и е важно да се сплотим така, че да противопоставим нашия колектив на другите отбори.“", "date": "2018.06.11", "title": " Чакат Везенков в националния до седмица"}
{"url": "https://trud.bg/%d0%bf%d1%80%d0%b8%d1%8f%d0%bd%d0%ba%d0%b0-%d1%87%d0%be%d0%bf%d1%80%d0%b0-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d1%87%d0%b5-%d0%b5-%d1%85%d0%b2%d0%b0%d0%bd%d0%b0%d0%bb%d0%b0-%d1%82%d0%b5/", "text": "Световноизвестната актриса Приянка Чопра се извини официално за възмущението, което предизвика в Индия заради сцена с нейно участие в американския сериал „Куонтико“.  Суперзвездата на Боливуд си навлече гнева на многобройни сънародници, след като бе излъчен епизод, в който тя разкрива терористичен заговор, замислен от индийски хиндуистки националисти. Епизодът на популярното предаване зад Океана, излъчен на 1 юни, показва красавицата, която играе агента на ФБР Алекс Париш, да осуетява терористичен план, като забелязва, че един от терористите носи индуска броеница. Според сюжета на епизода терористи се опитали да привлекат пакистанци за атентати, планирани преди срещата на върха в Кашмир, оспорваната територия в Хималаите, за която си съперничат Индия и Пакистан, всяка от които твърди, че тази територия е нейна. Именно сцената на задържането на терористите предизвика възмущение в Индия, като много фенове използваха социалните медии, за да заявят, че се „срамуват“ от актрисата с индийски корени и я наричат „предател“ на „общата“ им родина. Сексапилната Чопра побърза да се извини на феновете си, които са се почувствали обидени. В профила си в социалната мрежа туитър тя написа: „Изключително много съм натъжена и съжалявам, че някои чувства са били наранени от скорошния епизод на „Куонтико“. Това не беше и никога няма да бъде моето намерение. Искрено се извинявам. Аз съм горда индийка и това никога няма да се промени“. Продуцентите на хитовия шпионски трилър, ABC Studios, също се извиниха и защитиха бившата Мис Свят Чопра, която е в главната роля. „Епизодът предизвика много емоции, голяма част от които са несправедливо насочени към Приянка Чопра. Тя нито е създала сериала, нито е написала сценария, нито е режисирала филма“, написаха от студиото в своя позиция по казуса. „Серията включва антагонисти от различни етноси и произход, но в този случай ние по невнимание и за съжаление навлязохме в сложен политически въпрос. Определено не нямахме намерение да обидим никого“, допълват от там. Приянка Чопра, която е първата индийска актриса в главна роля в сериал на американска мрежа, е много популярна в родината си и има множество фенове. Тя е една от най-високоплатените индийски актьори, а миналата година се появи в „Спасители на плажа“.", "date": "2018.06.11", "title": " Приянка Чопра се извини, че е хванала терористи\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d1%89%d0%b5-%d0%bf%d1%80%d0%b8%d0%b5%d0%bc%d0%b5-%d0%ba%d0%be%d1%80%d0%b0%d0%b1%d0%b0-%d1%81-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b1%d0%bb/", "text": "Испанското правителство обяви, че  , предаде Франс прес. “Наш дълг е да помогнем да се избегне хуманитарна катастрофа и да предложим сигурен пристан на тези хора”, се казва в комюнике от канцеларията на премиера Педро Санчес. Правителството уточни, че корабът “Акуариус” ще може да акостира в пристанището на град Валенсия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Испания ще приеме кораба с мигранти, блокиран в Средиземно море"}
{"url": "https://trud.bg/%d0%bf%d0%be%d1%80%d0%be%d1%8f%d1%82-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8%d0%b7%d0%ba%d1%8a%d1%80%d1%82%d0%b8%d0%bb-2500-%d0%ba%d0%b2%d0%b0%d0%b4%d1%80%d0%b0%d1%82%d0%b0-%d0%b0/", "text": "Нанесените щети на инфраструктурата във Варна от пороя на 4 юни са 2502 кв. м отнесен асфалт, изкъртени 270 кв. м тротоарни плочи и 42 м бордюри. Данните бяха изнесени от администрацията на кмета Иван Портних пред постоянната комисия “Благоустройство и комунални дейности” към ОбС. Валежите бяха съизмерими с тези от 2013 г. в кв. Аспарухово, каза Портних и припомни, че само за час са се излели над 160 л/кв.м. Тогава бяха наводнени подлези, а улиците заприличаха на пълноводни реки. Проблемът е нерешен от години, защото битовата и дъждовната канализация са заедно и са необходими 100 млн. лева за два мащабни проекта, за да не се наводнява градът при интензивни валежи, посочи кметът. Той подчерта, че щетите в прясно ремонтираните обекти, какъвто е булевард “Приморски”, ще бъдат възстановени за сметка на фирмите изпълнители. Съветникът от групата “Реформатори и патриоти” Светлан Златев посочи, че причината за тежките последици от всеки по-голям дъжд е безраборното строителство в града през последните години. Той припомни, че все едни и същи фирми от 13 години насам ремонтират инфраструктурата във Варна и поиска да се сформира комисия, която да провери обществените поръчки, но предложението му не беше подкрепено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Пороят във Варна изкъртил 2500 квадрата асфалт"}
{"url": "https://trud.bg/%d1%80%d0%be%d0%b1%d0%b8-%d1%83%d0%b8%d0%bb%d1%8f%d0%bc%d1%81-%d0%bf%d0%b5%d0%b5-%d0%bd%d0%b0-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%be%d0%bd%d0%b4/", "text": "Британската поп звезда Роби Уилямс ще бъде част от грандиозното откриване на световното първенство в четвъртък. Певецът ще излезе на сцената в Москва, за да изпълни някои от емблематичните си песни. Роналдо, двукратният световен шампион с Бразилия, също ще вземе участие в церемонията, разкриха от организаторите в навечерието на големия форум.", "date": "2018.06.11", "title": " Роби Уилямс пее на откриването на мондиала"}
{"url": "https://trud.bg/114-%d1%81%d0%b2%d0%be%d0%b1%d0%be%d0%b4%d0%bd%d0%b8%d1%82%d0%b5-%d0%bc%d0%b5%d1%81%d1%82%d0%b0-%d0%b7%d0%b0-%d0%bf%d1%8a%d1%80%d0%b2%d0%be%d0%bb%d0%b0%d1%86%d0%b8-%d0%b2-%d1%88%d1%83%d0%bc%d0%b5/", "text": "След първо класиране на първолаците в училищата в община Шумен останаха свободни 114 места. Те са в 10 школа. На 100% са запълнени всички 4 паралелки в СУ „Сава Доброплодни“. Най-много незаети места има в СУ „Васил Левски“ – 29, в СУ „Трайко Симеонов“ – 21 и НУ “Илия Блъсков” – 19. Във втроник електронната система за прием в първи клас ще бъде отворена отново и родителите ще могат да регистрират, променят или отказват заявления за прием до 14 юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " 114 свободните места за първолаци в Шумен"}
{"url": "https://trud.bg/%d0%b8%d0%b3%d1%80%d0%b0%d0%bb-%d0%b2%d1%8a%d0%b2-%d0%b2%d0%b8%d1%81%d1%88%d0%b0%d1%82%d0%b0-%d0%bb%d0%b8%d0%b3%d0%b0-%d0%bf%d0%be%d0%b4%d0%bf%d0%b8%d1%81%d0%b0-%d1%81-%d0%b1%d0%b5%d1%80%d0%be%d0%b5/", "text": "„Берое“ подписа договор с Бумеска Дуе На Бангна – Меска, който се превръща в четвъртото ново попълнение на тима преди новия сезон. Той е привлече като свободен агент, а за последно е играл в кипърския „АЕЛ“ (Лимасол). Той ще започне своята подготовка с новите си съотборници днес в 19 ч., когато е първото занимание за сезона. Меска е на 25 години, роден в Бисау (Гвинея Бисау), но има португалско гражданство. Играе като дясно крило. Той е юноша на „Спортинг“ (Лисабон) и „Челси“, а през 2013 г. играе в младежкия отбор на „Фулъм“, където записва и един мач в Премиър лийг. През пролетта на 2013/14 година е отдаден под наем в „Крю Алекзандра“ и играе в Лига 1. През сезон 2015/16 Меска става играч на „АЕЛ“ (Лимасол), където играе и последно. За кипърския тим той участва в 84 мача и бележи 8 попадения. Меска е преминал през всички младежки формации на португалския национален отбор.", "date": "2018.06.11", "title": " Играл във Висшата лига подписа с “Берое”"}
{"url": "https://trud.bg/%d1%82%d1%8a%d0%b6%d0%b5%d0%bd-%d1%8e%d0%b1%d0%b8%d0%bb%d0%b5%d0%b9-%d0%b7%d0%b0-%d0%b0%d0%bb%d0%be%d0%bd%d1%81%d0%be/", "text": "Допреди няколко години Фернандо Алонсо минаваше за най-добрия пилот във Формула 1 независимо, че някои от по-младите му колеги надминаха успехите му. Сега испанецът записа състезание №300 в най-престижната верига в моторните спортове, но нямаше много поводи за празник. Гран при на Канада завърши предсрочно за звездата на „Макларън“ – той отпадна в 43-ата обиколка заради повреда. Този път проблемът не беше в двигателя, а в ауспуха. Разочарованието принуди Алонсо да изпусне намек, че мисли за оттегляне от Формула 1. „Не знам дали догодина отново ще карам тук – призна двукратният световен шампион. – Засега мисля за настоящия сезон. Със сигурност отборът трябва да подобри представянето на колата, но също и надеждността й.“ След това обаче 36-годишният испанецът засили слуховете, че крои планове да премине в друг шампионат. „Това състезание е зад гърба ми и вече мисля за „24 часа на льо Ман“ – заяви Алонсо. – Надявам се там да ме чака нещо по-добро.“ Бившият световен шампион Нико Розберг също не смята, че ветеранът има бъдеще във Формула 1. „Много хора отново искат да го видят на върха, но никой от големите отбори не би го взел заради интригите, които създава в тимовете“, заяви Розберг.", "date": "2018.06.11", "title": " Тъжен юбилей за Алонсо"}
{"url": "https://trud.bg/%d1%84%d0%b5%d1%82%d0%b5%d0%bb-%d0%bf%d1%80%d1%8a%d0%b2-%d0%b2-%d0%ba%d0%b0%d0%bd%d0%b0%d0%b4%d0%b0-%d0%b8-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d0%b0%d1%82%d0%b0/", "text": "Себастиан Фетел се хвана здраво за шанса, който го споходи в квалификацията за Гран при на Канада. Немският ас на „Ферари“ стартира пръв на пистата „Жил Вилньов“ и бързо избяга на преследвачите, за да поеме на тържествен парад към финала. Единственият му проблем беше гаф на организаторите – карираният флаг бе размахан една обиколка преди същинската част на гонката. „Само спазих инструкциите“, оправда се моделът Уини Харлоу, която даде фалшивия край на надпреварата. Състезателният директор на Формула 1 Чарли Уайтинг пък обяви, че става въпрос за обикновено недоразумение и той бързо информирал отборите, че имат още един тур. В последните метри обаче не се случиха изпреварвания, така че резултатите от „предварителния“ финал останаха непроменени. „Притесних се, когато видях флаговете, защото знаех, че има още една обиколка – заяви Фетел. – Имаше много кратък момент на объркване, но ние поддържахме комуникация по радиото. Добре, че не я бяхме загубили, защото тогава можеше и да спра. Уплаших се да не би заради флаговете на пистата да излязат хора. Иначе в състезанието всичко се получи идеално. Сега има какво да празнуваме, но краят на сезона още е далеч.“ Успехът донесе на Себ и първото място в класирането при пилотите, тъй като досегашният водач Люис Хамилтън завърши едва 5-и в Монреал. Германецът вече има 121 точки, а звездата на „Мерцедес“ е с една по-малко. На третото място с 84 т. излезе другият пилот на „сребърните стрели“ Валтери Ботас, който финишира втори в Канада. На подиума се качи и Макс Верстапен за сметка на съотборника си в „Ред Бул“ Даниел Рикардо, а шефът на „Мерцедес“ Тото Волф остана много недоволен от провала на Хамилтън. „Ще има последствия, но това засяга само хората от отбора – закани се Волф. – Трябва да се събудим.“ Състезанието ще се запомни и с катастрофата между местния любимец Ланс Строл („Уилямс“) и Брендън Хартли („Торо Росо“) в първата обиколка. Британецът си удари главата в предпазния „ореол“ и състоянието му не изглеждаше добро, но спешният преглед в медицинския пункт на пистата не установи никакви последствия от сблъсъка.", "date": "2018.06.11", "title": " Фетел пръв в Канада и в шампионата"}
{"url": "https://trud.bg/%d0%b4%d0%b2%d0%b5-%d0%b1%d1%8a%d0%bb%d0%b3%d0%b0%d1%80%d0%ba%d0%b8-%d0%b2-%d0%b1%d0%be%d0%b9-%d0%b7%d0%b0-%d0%b7%d0%bb%d0%b0%d1%82%d0%be%d1%82%d0%be-%d0%bd%d0%b0-%d0%b5%d0%b2%d1%80%d0%be%d0%bf%d0%b5/", "text": "Две българки се класираха за финалите в категориите си на европейското първенство по бокс за жени в София и ще спорят за титли днес в „Асикс Арена“. Севда Асенова спечели драматично полуфинала си при 48-ксилограмовите срещу Стелуца Дуца (Румъния) – 3:2 съдийски гласа (28:28, 28:28, 27:29, 28:28, 27:29). „Вина“ за неубедителния резултат носи и съдийката на ринга, която даде официално предупреждение на българката, въпреки че съперничката й опитваше хватки от борбата. „Това беше най-тежката ми среща, но аз бях подготвена – заяви Асенова. – Важна е победата, пък била тя и грозна.“ Асенова ще се бие за златото с Екатерина Палцева (Русия), а Мелис Йонузова (64 кг) ще гони титла срещу Сема Чалъшкан (Турция). 19-годишната българка спечели с нокаут в третия рунд срещу опитната украинка Мария Бова Бадулина. Тя ще гони втора континентална титла в рамките на 2 месеца, след като стана шампионка при 22-годишните. Габриела Димитрова (51 кг) и Деница Елисеева (60 кг) останаха с бронзови медали, отстъпвайки на рускини. Димитрова загуби с 1:4 гласа от Светлана Солуянова, а Елисеева падна с 0:5 от Анастасия Белякова. Късно снощи пък бяха мачовете на Стойка Петрова (54 кг) и Станимира Петрова (57 кг).", "date": "2018.06.11", "title": " Две българки в бой за златото на европейското по бокс"}
{"url": "https://trud.bg/%d0%bd%d0%be%d0%b2%d0%b0-%d0%b0%d0%ba%d1%83%d1%81%d1%82%d0%b8%d1%87%d0%bd%d0%b0-%d0%b0%d1%82%d0%b0%d0%ba%d0%b0-%d0%b2-%d1%85%d0%b0%d0%b2%d0%b0%d0%bd%d0%b0/", "text": "Посолството на САЩ в Хавана е информирало кубинското МВнР за нов случай на неизвестно заболяване на своя служителка със симптоми, аналогични на тези от миналата година, когато персонал на мисията се оплака от мистериозни “акустични атаки”, предаде Ройтерс. “Пълно и спешно разследване не разкри никакви източници на звук, които може да увредят нечие здраве. Както и в предишните случаи, местните власти и специалисти нямаха достъп до служителката”, се казва в съобщението на МВнР на Куба. След миналогодишните подобни случаи в Хавана 24 американски дипломати бяха изтеглени от посолството за изследвания в САЩ. Миналия месец двама служители на US консулството в Гуанчжоу, Китай, също се оплакаха от загуба на слух, замайване и гадене. Предварителните заключения на лекарите са “лека мозъчна травма”, но причините за нея остават неизвестни.", "date": "2018.06.11", "title": " Нова „акустична атака“ в Хавана\t\t\t"}
{"url": "https://trud.bg/%d0%b7%d0%b0%d0%bf%d0%b0%d0%bb%d0%b8-%d1%81%d0%b5-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d1%88%d1%83%d0%bc%d0%b5%d0%bd/", "text": "Ремонт на покрива запали училище СУ “Васил Левски” в Шумен в понеделник следобяд. Инцидентът станал при полагане на хидроизолация на покрива и от сградата се издигнал черен дим и пламъци, видими на километър от мястото. 150 деца са били в сградата от общо над 500. Всички са били евакуирани успешно, каза ст.комисар Ялчън Расим, който беше на мястото на пожара. На петия етаж точно под покрива не е имало учебен процес, уточни той. Три екипа огнеборци успяха да овладеят пламъците за 20 минути, каза шефът на регионалната служба по пожарна безопасност. Точните причини да пламне покривът се изясняват, вървят процесуално-следствени действия. Пламъците лумнали по време на учебен час и на 20-та минута от часа звънецът бил тревожно. Това е накарало учители и ученици веднага да напуснат сградата. “Водили сме обучения, тренирали сме евакуация”, каза педагожка, докато стискаше три дневника в ръце. Част от децата при напускане на сградата не бяха успели да си вземат чантите и учебниците, някои дори зарязали мобилните си телефони. Основният въпрос пред сградата беше “Утре ще учим ли?”. Педагозите бяха категорични, че часовете ще продължат нормално във вторник.  Заради инцидента на мястото дойде и кметът на Шумен Любомир Христов. Училището се ремонтира за над 2,5 млн.лв. по ОП “Региони в растеж”. Унищожени са около 500 кв.м. изолация. На мястото остават противопожарни екипи, осигурено е дежурство, съобщиха по-късно от полицията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Запали се училище в Шумен\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%be%d1%82-%d0%b1%d1%81%d0%bf-%d0%b0%d0%bb%d1%8c%d0%be%d1%88%d0%b0-%d0%b4%d0%b0%d0%ba/", "text": "Общинският съветник от БСП Альоша Даков е отправил питане към столичния кмет Йорданка Фандъкова за спешната нужда от ремонт на ул. “Самоковско шосе” и изграждане на канализация в селата Панчарево и Кокаляне. Той припомняза протестите през последните месеци на жителите на двете села заради тези проблеми. Даков настоява да получи информация какви дейности и на каква стойност са предвидени през 2018 г. за поддръжка и ремонт на ул. “Самоковско шосе”, както и за изграждане на канализацията. Второто питане на общинския съветник от БСП е свързано с оплаквания на жители на кв. “Дианабад” от работата на обект “Камера за боядисване на автомобили”. Хората се оплакват от силна задушлива миризма на ацетон и бои и много пъти са подавали сигнали. Альоша Даков настоява Столична община да влезе във функциите си, като предприеме мерки и установи дали са спазени законовите изисквания за изграждане и функциониране на този обект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Общинският съветник от БСП Альоша Даков пита Фандъкова за канализацията на Панчарево и Кокаляне"}
{"url": "https://trud.bg/%d0%bd%d0%b0%d0%b4-140-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%bf%d1%8a%d1%80%d0%b2%d0%b0%d1%82%d0%b0/", "text": "Над 140 невролози, съдови специалисти, неврохирурзи, анестезиолози, общопрактикуващи лекари, специализанти, докторанти и студенти от цялата страна събра първата национална конференция по инсулт, организирана от Медицински университет и УМБАЛ „Св. Марина“ – Варна. В продължение на 2 дни участниците дискутираха актуални въпроси, свързани с епидемиологията на инсулта, SITS регистъра за реперфузионна терапия, възможностите за повишаване качеството на грижите за пациентите по програмата ESO EAST в България и медицинска реакция при някои съпътстващи заболявания. Специалистите обсъдиха също първичната и вторична профилактика, методите на лечение на острия мозъчен инсулт и неврорехабилитацията. Конференцията бе открита от проф. д-р Силва Андонова, национален консултант по интервенционална неврология и ръководител на Втора клиника по нервни болести в УМБАЛ „Св. Марина“ – Варна. Приветствия към участниците поднесоха д-р Нигяр Джафер – заместник-председател на 44-то Народно събрание, д-р Лалова – директор медицински дейности към Министерство на здравеопазването, която поднесе поздравителен адрес от министър Кирил Ананиев и проф. д-р Златислав Стоянов, декан на факултета по медицина към МУ-Варна, който прочете приветствието от Ректора проф. д-р Красимир Иванов. Поздравителни адреси изпратиха г-н Тодор Балабанов – председател на Общински съвет – Варна и проф. д-р Валентин Игнатов – изпълнителен директор на УМБАЛ „Св. Марина“ – Варна. Почетни гости и лектори на конференцията бяха двама от водещите изследователи в света в областта на профилактика на инсултите и сърдечно-съдовите заболявания – проф. д-р Валери Фейгин – епидемиолог и невролог, директор на Националния институт по инсулт и приложни невронауки в Оукланд, Нова Зелнадия и проф. д-р Нилс Валгрен – невролог, почетен професор в Каролинския институт, директор на програмата за инсулт и мозъчносъдови заболявания към департамента по неврология на Каролинската университетската болница в Стокхолм, Швеция и председател на комитета на SITS регистъра. Инициативата на Медицински Университет Варна и Университетската болница „Св. Марина“ за организиране и провеждане на първата национална конференция по инсулт е свързана с поставяне на началото на дългосрочно сътрудничество между специализираните центрове за лечение на инсулт в България с оглед подобряването на грижите за хората с инсулт и координирането на усилията за лечение на инсулта за постигане на максимален ефект в страната. Целта е повишаване на качеството на лечение на пациентите с инсулт, първо чрез предоставяне на достъп до специализирана медицинска помощ и диференцирано лечение, от която се нуждаят пациентите. Второ, постигане на оптимизиране на качеството на лечение във вече функциониращите центрове за лечение на инсулти. „С учредяването на националната конференция по инсулт се поставя началото на взаимно и ползотворно сътрудничество между всички центрове за лечение на инсулт в страната, с цел подобряването на грижите за хората с инсулт и координирането на усилията за лечение на инсулта за постигане на максимален ефект.“, коментира проф. Андонова.", "date": "2018.06.11", "title": " Над 140 специалисти участваха в първата национална конференция по инсулт във Варна"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%bd%d0%b0-%d0%bc%d0%b8%d0%ba%d1%80%d0%be%d0%b1%d1%83%d1%81%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Шофьорът на микробуса при   е загинал на място. Останалите пътници са в  . Той е от община Руен-от село Планиница. Пътувал е с брат си, своето и неговото семейства, както и с още един мъж. В микробуса са пътували три деца – момчета на 8 и 12 години, както и бебе на 9 месеца. 39-годишната майка на двете момчета и още една жена са в шуменската болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Шофьорът на микробуса при катастрофата в Ришкия проход е загинал на място"}
{"url": "https://trud.bg/%d0%b4%d0%bf%d1%81-%d1%88%d1%83%d0%bc%d0%b5%d0%bd-%d0%b7%d0%be%d0%b2%d0%b5-%d0%b7%d0%b0-%d0%be%d1%82%d1%82%d0%b5%d0%b3%d0%bb%d1%8f%d0%bd%d0%b5-%d0%bd%d0%b0-%d0%b2%d1%8a%d0%b7%d1%80%d0%be%d0%b4%d0%b8/", "text": "Да бъде оттеглена докладната записка, внесена от общинския съветник от “Атака” Добрин Чайлев с предложение за промяна на имената на топоними в община Шумен, призовават от ДПС. Местният парламентарист и общински лидер на партията внесе в началото на юни предложение за свикване на временна комисия, която да обясни неразбираемите наименования на местности. “Категорично отхвърляме опитите за съзнателно разделение и противопоставяне в момент, в който повече от всякога обществената енергия е необходимо да се насочи към разрешаване на важни проблеми, касаещи жителите на общината в различни сектори – инфраструктура, здравеопазване, социална сфера. Считаме, че използването на трибуната на общинския съвет за целенасочено противопоставяне е контрапродуктивно и недалновидно. Направеното предположение е реминисценция от недалечното минало и напомня за т.нар. „възродителен процес””, се казва съобщение от движението до медиите. Според ДПС, опитите за смяна на имената на местности имат силно емоционално въздействие и будят асоциации със събитията за смяна на имената на мюсюлманите в България. Затова призовават демократичните политически сили да се разграничат от подобни действия и провокации в името на единението на всички “за благото на Шумен и общата ни Родина”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " ДПС-Шумен зове за оттегляне на “възродителна” докладна"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b2%d0%b8%d0%bd%d1%81-%d0%b2%d0%be%d0%bd-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%b0%d1%80%d0%b5%d1%81%d1%82%d0%b0/", "text": "Актьорът Винс Вон излезе от калифорнийския затвор, , съобщи ЮПИ. Звездата от филмите “Суингърс” и “Джурасик парк: Изгубеният свят” е обвинен още в оказване на съпротива, забавяне или създаване на пречки пред полицейските власти. “Нямаше използване на сила”, каза говорителят на полицията в Манхатън пред Си Ен Ен. “Вон не беше опасен, но поведението му забави разследването.” Актьорът е бил освободен срещу гаранция от 5 хиляди долара и ще трябва да се върне в съда, за да отговаря за повдигнатите му обвинения през септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Актьорът Винс Вон излезе от ареста"}
{"url": "https://trud.bg/%d0%bc%d0%b5%d0%ba%d1%81%d0%b8%d0%ba%d0%be-%d0%b2-%d0%bf%d0%bb%d0%b5%d0%bd-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%be%d0%ba%d0%bb%d1%8f%d1%82/", "text": "Бела Гутман е символ на проклятията във футбола. Треньорът така прокле своя „Бенфика“, че след уволнението му „орлите“ никога не могат да спечелят европейска купа. В Мексико пък твърдят, че България е направила черна магия върху страната. Поколения на „ацтеките“ задават въпроса „Кога?“ Толкова много пъти вече „Ел Три“ не могат да стигнат до пети мач на световно първетство. И всичко започна от проклетата България…  За пореден път Мексико отива на мондиал с вярата, че този път ще е различно. Когато футболистите се класираха за Русия, си казаха, че този път целта не е четвъртфинал. На този етап отборът е играл единствено, когато бе домакин през 1986 година. Целта е много по-голяма.  „Искам да стана световен шампион и само това е в главата ми”, каза голямата звезда Хавиер Ернандес.  „За четвърти път съм на мондиал и не искам пак да стигна само до четвъртия мач”, отсече ветеранът Андрес Гуардадо.  „Няма да се оставим на проклятие, а мислим за титлата”, обобщи славният защитник Рафа Маркес.  Надъхващи думи, но какво ще се случи? Мексиканските национали от 1994 година не знаеха, че ще с България за страната ще започне една крайно неприятна тенденция. Те бяха призвани да защитят гордостта на страната. През 1988-а ФИФА разкри скандал с уредени мачове на световно за юноши. След това всички национални отбори на Мексико бяха извадени от картата за две години и отборът нямаше право да участва на мондиала в Италия.  Така се стигна до България. Тимът около звездите Хорхе Кампос, Алберто Гарсия Аспе и Клаудио Суарес стана първият от шест участника, които за много малко се разминаха с четвъртфинала. В дуела в Ню Йорк Христо Стоичков откри резултата, а Аспе изравни от дузпа. След 120 минути игра победител нямаше. Аспе стреля първата дузпа – над вратата. Последва пропуск на Красимир Балъков. По-късно Борислав Михайлов хвана още две мексикански дузпи. За да остане паметен спринтът на Йордан Лечков с вдигната нагоре ръка и лежащият на земята Кампос, покрил главата си с ръце.  Четири години по-късно осминафиналът беше срещу Германия. Луис „Матадора” Ернандес даде преднина на Мексико. Четвърт час преди края нелепа грешка позволи на Юрген Клинсман да изравни, а после гол на Оливер Бирхоф прати Бундестима напред.  Проклятието изглеждаше победено през 2002 година. Съперникът – САЩ. Същия тим мексиканците победиха година по-рано на „Ацтека”. Но янките пък изпревариха съперника в квалификациите с 2:0 на свой терен. Резултатът се повтори и на световното след голове на Брайън Макбрайд и Лендън Донован.  Болезнен е и споменът от Мондиал 2006. Този път срещу Мексико бе Аржентина. Още в 6-ата минута Рафа Маркес даде преднина на „ацтеките”. Но радостта продължи само 200 секунди. Фаул на Ернан Креспо рикошира в Харед Борхети – 1:1. Отново четвъртият мач на Мексико отиде в продължения. И отново сълзи – Макси Родригес вкара победно за Аржентина.  През 2010-а в ЮАР отново „гаучосите” сложиха знак „Стоп” на осминафинала. Мачът започна с несправедлив гол на Карлос Тевес, който беше в засада. Накрая Мексико загуби с 1:3.  Болката премина и на бразилска земя. И бе още по-силна. До 90-ата минута Мексико води на Холандия, когато Ариен Робен симулира за дузпа при шпагат на Рафа Маркес и успя да я спечели. Клаас-Ян Хунтелаар вкара за 2:1 – един от най-несправедливите голове на турнира.  Колко време ще продължи българското проклятие? „Не искам да гледам прекалено напред, но реалността е, че след груповата фаза идват по-тежки съперници – каза селекционерът Хуан Карлос Осорио. – Предизвикателството е да ги атакуваме, както правим с по-малките. Вярваме, че можем, защото изиграхме силни мачове с Уругвай, Полша, Белгия и Португалия. Те ни дават увереност, че сме на тяхното ниво.”  Според бившия национален вратар Освалдо Санчес и предишните мексикански отбори са имали класата, но не и самоувереността в ключовите моменти.  „Мисля, че част от проблемите ни са в загуба на концентрация – твърди Санчес. – Казвам го, защото през 1998 година водихме на Германия и не се виждаше как ще обърнат мача. Ние им го подарихме. През 2006-а беше същото срещу Аржентина. В продълженията Макси Родригес вкара гол №1 на първенството. Всички тези моменти могат да те свалят на земята. Мисля, че сегашните национали са научили уроците на времето.”  Задачата на Мексико на Мондиал 2018 изглежда още по-трудна. Отборът е в най-тежката група заедно с Германия, Швеция и Южна Корея. Ако приемем, че световният шампион е големият фаворит, то битката ще е за второто място. Кой може да е на осминафинала? Няма ли изненади, там ще чака могъщата Бразилия, търсеща вендета за раната от миналото световно първенство.", "date": "2018.06.11", "title": " Мексико в плен на българското проклятие"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-175/", "text": "Пътник във влак бе ранен в главата при 19-то нападение от началото на годината. Ромските набези срещу БДЖ не спират. 118 кражби на релси и части за 5 месеца.       Литър бензин А95 стига 2,38 лв. Средната цена на дизела е 2,28 лв.                 Изоставаме от богатите държави. В България на 1000 души население се падат 103 кв. м търговска площ.         Трудово-правна консултация на “Труд”.             Най-добрият вариант за нас е унгарският – като с централата им „Пакш“, казва Руси Иванов – директор на „Емтекс инженеринг“, в интервю за „Труд”.           Една четвърт от българите са над 65 години. Нужно е международно сътрудничество в демографската политика – анализ на д-р Султанка Петрова, зам.-министър на труда и социалната политика.         Силует на новия министър на икономиката и финансите на Италия Джовани Триа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Вижте акцентите в броя на вестник “Труд” във вторник, 12 юни 2018"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b5%d0%ba-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%b8%d1%81-%d1%81%d1%85%d0%b8%d0%bd%d0%b0%d1%81-%d0%b4/", "text": "Спасението на кравата Пенка донесе облекчение и в Европейската комисия. Говорителят й Маргаритис Схинас заяви: “Да живее кравата Пенка! Добре е, когато излизаш от ЕС и се връщаш обратно”.  и се очаква края на седмицата животното да бъде върнато за отглеждане в обекта в село Мазарачево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Говорителят на ЕК Маргаритис Схинас: Да живее кравата Пенка"}
{"url": "https://trud.bg/%d0%ba%d0%b0%d0%ba%d0%b2%d0%b8-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d1%8f-%d1%81%d0%b5-%d0%b4%d1%8a%d0%bb%d0%b6%d0%b0%d1%82-%d0%bd%d0%b0-%d1%80%d0%b0%d0%b1%d0%be%d1%82%d0%bd/", "text": " Здравейте! За съжаление мой близък почина и поради тази причина искам да попитам какви обезщетения се дължат на работник при смърт и дали изобщо се дължат такива, защото от различни места ми дават различна информация. Работодателят казва, че не дължи нищо, но други хора ми казват обратното. Интересувам се също какво следва да направят близките при подобна ситуация. Благодаря Ви предварително за отговорите.  В чл. 325, ал. 1, т. 11 от Кодекса на труда /КТ/ е предвидено, че трудовият договор се прекратява без която и да е от страните да дължи предизвестие със смъртта на работника или служителя. В случай, че лицето към момента на прекратяване на трудовия договор на посоченото основание има придобито право на пенсия за осигурителен стаж и възраст, в чл. 222, ал.3 от КТ е предвидено, че при прекратяване на трудовото правоотношение, след като работникът или служителят е придобил право на пенсия за осигурителен стаж и възраст, независимо от основанието за прекратяването, той има право на обезщетение от работодателя в размер на брутното му трудово възнаграждение за срок от 2 месеца, а ако е работил при същия работодател през последните 10 години от трудовия му стаж – на обезщетение в размер на брутното му трудово възнаграждение за срок от 6 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Какви обезщетения се дължат на работник при смърт"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d0%bc%d0%b0%d0%bd%d0%b4%d1%80%d0%b0%d1%82%d0%b0-%d0%b2-%d0%b5%d0%bb%d0%b5%d0%bd%d0%b0-%d0%b7%d0%b0%d0%b4%d1%8a%d1%80%d0%b6/", "text": "Бизнесменът Стефан Василев, който е един от най-крупните млекопроизводители у нас, съдружник в “Би Си Си Хандел” ООД и съсобственик на млекопреработвателното предприятие в Елена, е бил арестуван преди седмица, научи “Труд”. Той бил задържан при мащабна специоперация с близо 50 служители на на ГД БОП и под ръководството на Специализираната прокуратура. В мандрата в балканското градче, в офиса му, както и в имота му в Арбанаси са правени претърсвания и изземвания заради данни за извършени данъчни престъпления. До момента няма официална информация от институциите по случая. Говори се обаче, че 52-годишният Стефан Василев е с постоянна мярка в арест в София. В сряда мярката му за неотклонение ще се гледа на апелативна инстанция. Репортер на “Труд” потърси за коментар съдружничката му Емилия Славова, която заяви лаконично: “Нищо няма да коментирам”. Справка в Търговския регистър показа, че има запори от банки върху дружествени дялове. Най-големият запор обаче е от НАП и е за над 2 млн.лева. Наскоро през май са били извършени прехвърляния на дружествени дялове на трети лица. Търновци, които добре познават маститият бизнесмен разказват, че той има още мандри в Русе, в Омургат, както и съдружие в подобна дейност в Македония. В Омуртаг държи голямо ловно стопанство. В еленското село Тодювци притежава голяма конна база, рибарници, стопанство с дивеч. Във Велико Търново държи частна поликлиника с над 10 кабинета с модерни скенери и друга апаратура. Наскоро е взел хотел “Ивайло” до стадиона в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Собственик на мандрата в Елена задържан за данъчни престъпления\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4-%d0%b2%d0%bd%d0%b5%d1%81%d0%bb%d0%b0-%d0%b4%d1%80%d0%be%d0%b3%d0%b0-%d0%b2-%d1%83%d1%87/", "text": "Пълнолетна ученичка от Сандански ще бъде съдена заради това, че е внесла дрога в училище и я е предлагала на непълнолетни. Окръжна прокуратура – Благоевград е внесла обвинителен акт срещу С.П. за извършено от нея престъпление по чл. 354а, ал. 1, изр. 1, пр. 5 и по чл. 354а, ал. 3, пр. 2, т. 1, пр. 1 от НК. Около 10:50 ч. на 14.11.2017 г., в Политехническа гимназия „Яне Сандански“ в гр. Сандански, С.П. разпространила високорисково наркотично вещество. Тя предала на непълнолетно момиче марихуана с тегло от 0,71 грама. Освен това по същото време обвиняемата държала в себе си още 1,21 грама от наркотика. Предстои насрочване на разпоредително заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Ученичка отива на съд, внесла дрога в училище"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d0%bc%d0%b5%d1%82%d1%80%d0%b8-%d0%be%d1%82-%d0%b1%d0%b5%d0%bd%d0%b7%d0%b8%d0%bd/", "text": "Автомобил се запали на метри от бензиностанция на столичния бул. „България”, информира  Огънят е избухнал около 17:50 ч., а екипи на пожарната са потушили пламъците за няколко минути. Oт кадрите се вижда, че огънят е в непосредствена близост до колонките с гориво. Те могат да избухнат за секунди, ако пожарът се разрастне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Автомобил се запали на метри от бензиностанция на столичния булевард “България”"}
{"url": "https://trud.bg/35-%d1%81-%d0%bb%d0%b0%d0%b9%d0%bc%d1%81%d0%ba%d0%b0-%d0%b1%d0%be%d0%bb%d0%b5%d1%81%d1%82-%d1%81%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "35 случая на заболели от Лаймска болест след ухапване от кърлеж са регистрирани в област Монтана от началото на годината, съобщиха от Регионалната здравна инспекция/РЗИ/. От началото на пролетта в региона между Дунав и Балкана има истинско нашествие от опасните акари. Всеки ден в „Спешно отделение” на болницата в Монтана минават по 3-4 души, за да им бъдат извадени запили се в тях кърлежи. Тревожна е ситуацията с кръвопиещите гадинки и в Ломско. Броят на пострадалите е голям, но няма точна статистика, защото мнозина търсят помощ при личните лекари, казаха медици. Монтана е сред ендемичните райони на Лаймската болест и хората трябва много да внимават при работа и разходки на открито и по полето. При ухапване от кърлеж непременно и бързо да се търси лекарска помощ, препоръчват експертите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " 35 с Лаймска болест са открити в Монтана"}
{"url": "https://trud.bg/%d0%b2%d0%b0%d0%bf-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%81%d0%bf%d0%b5%d1%88%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d0%bd%d0%b5%d0%b4%d0%be%d0%bf%d1%83%d1%81%d0%ba/", "text": "До главния прокурор на България постъпи сигнал от кмета и председателя на Общински съвет – Чупрене за невземане на мерки по безопасно съхраняване на значително количество взривни вещества, взривни изделия и средства за взривяване на територията на завод „Миджур“, в землището на с. Горни Лом, където при настъпване на производствената авария на 01.10.2014 г. загинаха 15 души. Взривните вещества се намират в складове на завода „Миджур“. В сигнала е посочено, че и към момента все още не са изпълнени всички изисквания за безопасност и са застрашени живота и здравето на населението. Към сигнала е приложен и протокол от проверка, извършена от МОСВ, съвместно с представители на МВР, при която е установено, че в складове на завода се съхраняват огромен брой взривни вещества, взривни изделия и средства за взривяване, съобщиха от държавното обвинение. Припомняме, че за инцидента на 01.10.2014 г. на територията на завод „Миджур“, Окръжна прокуратура – Видин внесе обвинителен акт срещу четири лица и към момента делото се разглежда от Окръжен съд – Видин. Главният прокурор Сотир Цацаров разпореди спешна проверка на Върховна административна прокуратура /ВАП/. Във ВАП са получени данни, че собствеността на терена и сградите на завода принадлежи на „Миджур манеджмънт кънстракшън“ ЕООД, от което е въведен пропускателен режим, а оператор на взривните вещества, средствата за взривяване и взривни изделия е „Видекс“ АД – отговорен за съхранението и безопасността им. От представените материали е видно, че след надлежна проверка, са установени случаи на неспазване на специални закони: – в нарушение на чл.32 от Закона за оръжията, боеприпасите, взривните вещества и пиротехническите изделия /ЗОБВВПИ/ от „Видекс“ АД не е представен договор за осигуряване на въоръжена охрана за обектите – 5 бр. взривни складове, в които се намират изброените вещества; – не са представени документи за изпълнение чл.14 от ЗОБВВПИ, според който „Видекс“ АД трябва да разполага със собствени или наети складови помещения; – в завода няма локална система за оповестяване за осигуряване на ранно предупреждение на персонала, компетентните органи и населението съгласно чл.35, ал.3,т.5 от Закона за защита при бедствия /ЗЗБ/. На тази основа от ВАП е съобразено, че неспазването на нормативните изисквания може да доведе до опасности за широк кръг лица, предвид потенциалната опасност на въпросните вещества. Освен това е преценено, че случаят е особено спешен и изисква незабавна намеса от органите, снабдени с компетентност по поставените въпроси. Ето защо, в изпълнение на конституционния прерогатив на прокуратурата да следи за спазване на законността, в защита на държавния и обществения интерес и на основание чл.145, ал.1, т.6 ЗСВ са ангажирани министърът на вътрешните работи с оглед правомощията за контрол, даване на задължителни предписания, налагане на принудителни административни мерки и на санкции по ЗОБВВПИ и по ЗЗБ, вкл. и в качеството му на председателстващ Съвета за намаляване на риска от бедствия, както и областният управител на област Видин и кметът на община Чупрене във връзка с организационните и ръководни правомощия по ЗЗБ, в т. ч. и по отношение на превантивни мерки за недопускане на бедствия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " ВАП предлага спешни мерки за предотвратяване на инциденти в завод „Миджур“"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b5%d0%bd%d0%b8%d0%b5-%d0%bd%d0%b0-%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%be%d1%82%d0%bb%d0%be%d0%b6%d0%b8-%d0%bf%d1%80%d0%be%d1%86%d0%b5%d1%81/", "text": "Отсъствието на подсъдим отложи процеса за срутването на хотел “Вероника” в комплекс “Слънчев ден”, което доведе до смъртта на четирима работници. Инцидентът стана на 8 април 2015 г. привечер, когато 11-етажната стара сграда на морския хотел рухна и погреба работещите вътре Борислав Стефанов, Йосиф Стефанов, Тодор Тодоров и Манол Манолов. По чудо оцеля техен колега, който е сред свидетелите по започналото през миналата година дело. Обвиняеми по него – за причиняване на смърт поради немарливо изпълнение на служебни задължения, са общо 7 души от фирмата изпълнител на обекта, две компании подизпълнители и дружеството, упражняващо строителен надзор. Именно неговият представител Валентин Пенчев спъна финалните 3 заседания на Варненския окръжния съд. Оказа се, че миналия петък Пенчев бил назначен в държавна приемателна комисия, която разглежда разрешителни за пускането в експлоатация на строителни обекти. Заради почивните дни нямало време той да уведоми съда и да се отпише от комисията. За година това е първото отлагане на делото заради отсъствие на подсъдим, уточниха от ВОС. Според обвинителния акт при подготовката на реконструкцията на хотела не са били посочени подлежащите на премахване елементи и как ще се отрази това на останалите носещи части на сградата. Липсвал проект-схема за временно подпиране на конструкцията, не били посочени и технологията, редът на демонтиране и механизацията, която ще се ползва. По делото са събрани 4200 страници материали и до момента са изслушани 43 свидетели и 12 вещи лица. Финалът му бе отложен за началото на октомври. Ако подсъдимите бъдат признати за виновни, могат да бъдат наказани с от 3 до 10 г. лишаване от свобода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Назначение на подсъдим отложи процеса за срутването на хотел “Вероника”\t\t\t"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8%d0%bd-%d1%81%d0%ba%d1%80%d0%b8%d0%bb-%d0%b4%d1%80%d0%be%d0%b3%d0%b0-%d0%b2-%d1%86%d1%8a%d1%80%d0%ba%d0%b2%d0%b0-%d0%b2-%d1%80%d0%be%d0%b4%d0%be/", "text": "Англичанин е скрил наркотик в сградата на църквата в смолянското село Полковник Серафимово, информират от ОД на МВР- Смолян. Британският гражданин е задържан за 24 часа за притежание на доза амфетамин, укрит в църковната постройка. Двама англичани и четирима българи са задържани заради дрога в дните на музикалния фестивал, организиран от англичани в местност край с. Полковник Серафимово. Срещу 31-годишния англичанин, който укрил дрогата на втория етаж на храма в селото, е образувано досъдебно производство. Вторият задържан британски гражданин е от Кеймбридж. Срещу него са заведени две досъдебни производства- за шофиране под въздействието на кокаин и за притежание на канабис. При полицейските проверки в Полковник Серафамово във фестивалните дни от четирима българи са иззети кокаин, екстази, канабис. Арестуваните с дрогата са гости на английския фестивал Meadows in the Mountain, който се провежда ежегодно край селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Англичанин скрил дрога в църква в родопско село"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%ba%d0%be%d1%80%d0%bf%d1%83%d1%81-%d0%bd%d0%b0-%d1%80%d1%83%d0%bc%d1%8a%d0%bd%d0%b8%d1%8f-%d0%bf/", "text": "Дипломатическият корпус на Румъния пристига във Велико Търново в края на седмицата. Гостите ще посетят Старата столица на 15 и 16 юни по покана на кмета Даниел Панов, а визитата им в България е по повод българското председателство на Съвета на Европейския съюз. Делегацията включва румънските посланици в Литва, Германия, Хърватия, Португалия, Кипър, Италия, Словения и Швейцария, както и българския посланик в Румъния Тодор Чуров. Дипломатите ще бъдат посрещнати в 17,00 ч. в петъчния следобед в Музей „Възраждане и Учредително събрание“. Във Велико Търново и архитектурния резерват Арбанаси те ще посетят знакови за българската история забележителности – крепостта Царевец, уникалната със стенописите си средновековна църква „Рождество Христово“, ще се запознаят със старинните занаяти в дюкяните и работилниците на Самоводската чаршия. Обиколката включва и новите туристически атракции – Мултимедиен посетителски център „Царевград Търнов“ и Парк с миниатюри „Търновград – духът на хилядолетна България“. Също на 15 юни Велико Търново ще бъде домакин и на двустранен бизнес форум, който ще събере представителите на десетки фирми и компании от България и Румъния. Срещата ще бъде открита в 11,00 ч. в конферентната зала на хотел „Янтра“ от кмета на Старата столица Даниел Панов и заместник-министъра на икономиката Александър Манолев. Инициативата е на Ивайло Маринов – ръководител на Служба по търговско-икономическите въпроси – Букурещ, както и на Община Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.11", "title": " Дипломатическият корпус на Румъния пристига във Велико Търново"}
