{"url": "https://trud.bg/%d0%bf%d1%8a%d1%80%d0%b2%d0%b8-%d1%81%d0%b2%d1%80%d1%8a%d1%85%d0%b7%d0%b2%d1%83%d0%ba%d0%be%d0%b2-%d0%bf%d0%be%d0%bb%d0%b5%d1%82-%d0%bd%d0%b0-%d0%b1%d1%8a%d0%b4%d0%b5%d1%89%d0%b8%d1%8f-%d0%ba%d0%be/", "text": "Компанията „Върджин галактик“ (Virgin Galactic) на милиардера Ричард Брансън съобщи, че успешно е извършила тест на свръхзвуков полет, подготовка за бъдещи пътувания в Космоса. Тестът идва три и половина години след като инцидент унищожи в Калифорния друг космически апарат на компанията, а един пилот загина. Свръхзвуковият апарат „Спейсшип 2 Ви Ес Ес Юнити“ (SpaceShipTwo VSS Unity), беше изстрелян от самолет на височина от 14 км. След това корабът е бил ускорен до свръхзвуковата скорост от 1,87 Мах, достигайки височина от 25 км. После успешно се е приземил, съобщиха от компанията, информира  . „Сега Космосът е мъчително близо”, написа Брансън в „Туитър” след изпитанието. Апаратът „Спейсшип 2 Ви Ес Ес Юнити”е вторият от общо пет, които са планирани за производство. От 2016 г. компанията, която го построи – „Спейсшип Къмпани”, също част от империята на Брансън – има разрешение да извежда туристи в Космоса, стига да отговори на изискванията за сигурност. Все още няма официално съобщение кога ще започнат туристическите полети в Космоса, но има обявена цена на билетите – 250 хил. долара. Срещу тези пари бъдещите космическите туристи ще бъдат извеждани до височина от 100 км – достатъчно, за да усетят безтегловността, както и да видят част от кривата на земното кълбо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Първи свръхзвуков полет на бъдещия кораб за космически туристи (ВИДЕО)"}
{"url": "https://trud.bg/%d1%82%d1%80%d0%b5%d1%82%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b7%d0%b0%d0%b3%d1%83%d0%b1%d0%b0-%d0%b7%d0%b0-%d0%bb%d0%b5%d0%b2%d1%81%d0%ba%d0%b8/", "text": "“Левски” падна и от “Ботев” в Пловдив с 0:1. По този начин “сините” записаха трета поредна загуба в шампионата. Гостите от София играха с човек повече цяло второ полувреме. В края на първото Димитър Пиргов бе изгонен с директен червен картон след като фаулира откъсващия се сам срещу вратаря Габриел Обертан. Единственият гол вкара Стивън Петков в 76-ата минута. Преди почивката Жоао Пауло и Тодор Неделев удариха греди. Една тресна и Обертан за “Левски”. Преди попадението на Петков, румънецът Серджио Буш от два метра не успя да вкара на празна врата. Заради загубата тимът на Делио Роси може да сдаде третата позиция в класирането, ако по-късно днес “Берое” победи “Верея”.", "date": "2018.04.06", "title": " Трета поредна загуба за “Левски”"}
{"url": "https://trud.bg/%d0%bc%d0%b2%d1%80-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d0%b5/", "text": "Полицията продължава да издирва двама мъже, избягали от затвора. Двамата лишени от свобода осъществиха бягство на 3 април 2018 г. от Затвора София. Избягалите затворници са:  – Радослав Колев, рецидивист, осъден на наказание лишаване от свобода в размер на 26 години, за убийство;  – Владимир Стефанов, рецидивист, осъден на наказание лишаване от свобода в размер на 30 години, за грабеж, отвличане и опит за убийство на двама служители на МВР. Днес от МВР публикуваха снимки на двамата, свалени от кадри на охранителните камери в затвора. Образувано е досъдебно производство по чл. 297 НК /бягство на затворници/, като предмет на проверка са и действията на охранителния състав в Затвора София. По първоначални данни, бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса на Затвора София. На място в Затвора София бяха изпратени двама прокурори от СГП, като действията по разследването се извършват от СДВР. СДВР призовава гражданите, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР. От дирекцията предупреждават гражданите да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " МВР продължава да издирва Владимир Пелов и Радослав Колев (СНИМКИ)"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d0%be%d0%bf%d1%80%d0%be%d0%b2%d0%b5%d1%80%d0%b3%d0%b0-%d1%81%d0%bb%d1%83%d1%85%d0%be%d0%b2%d0%b5%d1%82%d0%b5-%d0%b7%d0%b0-%d0%b8%d0%b7/", "text": "Пентагонът определи като „слухове“ информациите, че президентът на САЩ Доналд Тръмп ще нареди изтегляне на американската армия от Сирия. От Белия Дом обаче твърдят, че държавният глава иска скорошно изтегляне на американските военнослужещи, пише Daily Sabah. Говорителят на ведомството Дана Уайт заяви, че коментарите на Тръмп за „скорошно“ изтегляне на САЩ от Сирия всъщност означават, че борбата срещу „Ислямска държава“ отива към своя край. Тръмп  не е поставил конкретен срок за изтеглянето, но според информациите, той е казал на съветниците си, че е най-добре всички военнослужещи да са се изтеглили в рамките на шест месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Пентагонът опроверга “слуховете” за изтегляне от Сирия"}
{"url": "https://trud.bg/88-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%be%d0%b4%d0%be%d0%b1%d1%80%d1%8f%d0%b2%d0%b0%d1%82-%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%bd%d0%b0-%d0%bf/", "text": "88% от българите одобряват позицията на правителството по случая „Скрипал“. Това показват резултатите от експресен сондаж на “Галъп интернешънъл”, проведен на 3 и 4 април сред 801 пълнолетни българи по телефона с ползване на панелна методика, която обезпечава достатъчна представителност на данните. Максималното стандартно отклонение е ± 3.5 при 50% дялове. 61% смятат, че по такива теми следва да има консенсус между основните партии, докато 35% предпочитат управляващата пaртия сама да носи полагащата й се отговорност. 81% не виждат реални доказателства за вината в ситуацията със Скрипал. За 6% от българите доказателствата до този момент са достатъчни. При липсата на яснота по случая, мнозинство от 52% смятат, че Западът е виновен за създалото се напрежение, докато 18% сочат Русия. Мнозинство от 54% възприема мнението, че случаят „Скрипал“ е провокация срещу Русия, а 30% смятат, че действията след случая „Скрипал“ са необходима мобилизация на Запада срещу нарастващата руска агресия. Останалите се колебаят. 80% одобряват това, че Корнелия Нинова поздрави Бойко Борисов за позицията му, а 13% се против това, а останалите се колебаят АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " 88% от българите одобряват позицията на правителството по случая „Скрипал“"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d1%81-%d1%82%d1%83%d1%80%d1%86/", "text": "Интензивен е трафикът на граничните пунктове с Турция и Гърция на изход от страната. На вход засилен трафик има по границата с Румъния. Това показват данните на Гранична полиция към 14 часа. На българо-сръбската граница трафикът е нормален на всички гранични контролно-пропускателни пунктове. На българо-македонската граница на ГКПП “Станке Лисичково” трафикът е интензивен и в двете посоки за леки автомобили. На всички останали пунктове трафикът е интензивен на вход. На българо-гръцката граница на ГКПП “Кулата” трафикът е интензивен на изход за леки автомобили. На българо-турската граница на ГКПП “Капитан Андреево” и ГКПП “Лесово” трафикът е интензивен на изход за леки автомобили. На българо-румънската граница на ГКПП “Дунав мост Русе”, ГКПП “Кардам” и ГКПП “Дуранкулак” трафикът е интензивен на вход за леки автомобили. По данни на Агенция “Митници”, от 20 ч. на 08.04.2018 г. до 8 ч. на 10.04.2018 г. обработването на пътни и винетни такси на ГКПП ще се извършва ръчно, поради оптимизация на информационните системи на агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Интензивен трафик по границите с Турция, Гърция, Румъния и Македония"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b8%d0%b7%d0%be%d0%b2%d0%b0-%d0%b5%d1%81-%d0%b7%d0%b0-%d0%be%d0%b1%d1%89-%d1%84%d1%80%d0%be%d0%bd%d1%82-%d0%b2-%d1%82%d1%8a%d1%80%d0%b3%d0%be%d0%b2%d1%81/", "text": "Китай призова Европейския съюз за общи действия срещу протекционизма на САЩ. Търговската война между Пекин и Вашингтон се изостря като заплашва да обхване и Европа, информира AFP. „Китай и ЕС трябва да заемат обща позиция срещу протекционизма, взаимно да пазят основаният на ясни правила ред за многостранна търговия и да запазят глобалната икономика в добро и устойчиво състояние“, заяви Жан Мин, ръководител на китайската мисия при ЕС. „Това е обща отговорност на Китай и ЕС. Трябва да действаме заедно, за да успеем“, добави Мин, като разкритикува „протекционистката политика“ на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Китай призова ЕС за общ фронт в търговската война със САЩ"}
{"url": "https://trud.bg/%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84%d0%b8%d1%8f-%d1%81-%d0%b4%d0%b5%d0%b6%d1%83%d1%80%d0%bd%d0%b8-%d0%b5%d0%ba%d0%b8%d0%bf%d0%b8-%d0%bf%d0%be/", "text": "Във връзка с предстоящите празнични и почивни дни в „Топлофикация София” ЕАД е създадена организация за дежурство на екипи, с оглед поддържане на нормално топлоподаване и отстраняване на аварии по топлопреносната мрежа. Tова съобщиха от дружеството. Ще се осъществява 24-часово дежурство с аварийни екипи, а телефоните за връзка с тях са: 951 51 96 и 951 52 58. На 7 и 8 април 2018 г. от 09.00 до 15.00 часа допълнително в топлорайоните ще бъдат на разположение на гражданите дежурни технически екипи. Връзката с тях ще се осъществява чрез кол центъра на единния телефон за обслужване на клиенти – 0 700 11 111, където в посоченото работно време също ще има дежурни оператори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Топлофикация София с дежурни екипи по празниците"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d1%85%d1%80%d0%b8%d1%81%d1%82%d0%be%d1%81-%d1%83%d0%bc%d1%80%d1%8f-%d0%b7%d0%b0-%d0%bd%d0%b0%d1%81-%d0%b8-%d0%b7/", "text": "Ние с вяра трябва да следваме Христа през всички дни на Неговия живот, за да бъдем честити в своята вяра и в своето упование и надежда. Това каза Негово Светейшество Българският патриарх Неофит на Разпети петък, когато във всички епархии на Българската православна църква се отслужват Царски часове и вечерня с изнасяне на св. Плащаница, предаде  . “Господ Иисус Христос умря за нас и за нашето спасение, и остави своите Апостоли да благовестят Неговия живот, Неговото учение, Неговата Божествена сила. Ние с вяра трябва да следваме Христа през всички дни на Неговия живот, за да бъдем честити в своята вяра и в своето упование и надежда. Всички ние чувстваме силата Господня и затова при всички дни, и при всички радостни и тъжни дни Неговата сила, Неговата любов към нас да я чувстваме и тя да бъде за нас спасителен пристан. За много години!”, каза патриарх Неофит в митрополитската катедрала „Св. Неделя”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Патриарх Неофит: Христос умря за нас и за нашето спасение"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d0%ba%d1%80%d0%b8%d0%bf%d0%b0%d0%bb-%d0%b2%d0%b5%d1%87%d0%b5-%d0%bd%d0%b5-%d0%b5-%d0%b2-%d0%ba%d1%80%d0%b8%d1%82%d0%b8%d1%87%d0%bd%d0%be-%d1%81%d1%8a%d1%81/", "text": "Бившият служител на руското ГРУ Сергей Скрипал вече не е в критично състояние и „се поправя бързо“. Това съобщиха от болницата, която го лекува след отравянето му . Болницата в град Солсбъри съобщи в официално заявление, че Сергей Скрипал „реагира добре на лечението“ и „вече не е в критично състояние“. Великобритания обвинява Русия за отравянето на Сергей Скрипал и неговата дъщеря Юлия, която дойде в съзнание на 29 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Сергей Скрипал вече не е в критично състояние"}
{"url": "https://trud.bg/%d0%bf%d1%83%d1%87%d0%b4%d0%b5%d0%bc%d0%be%d0%bd-%d0%b8%d0%b7%d0%bb%d0%b5%d0%b7%d0%b5-%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%b8-%d0%bf%d1%80%d0%b8%d0%b7%d0%be%d0%b2%d0%b0-%d0%b8/", "text": "Бившият каталунски лидер Карлес Пучдемон вече е на свобода, след като вчера бе освободен под гаранция от германския съд. В края на март Пучдемон бе задържан в близост до германско-датската граница във връзка с издадена от Испания европейска заповед за арест. Съдът все още не е взел решение дали да екстрадира Пучдемон по обвинението за корупция, особено след отпадането на по-сериозното обвинение срещу него – това за организиране на метеж. „Искам да благодаря на всички за помощта и солидарността им“, заяви Пучдемон пред репортери в германския град Ноймюнстер, след като заплати гаранция от 75 000 евро. Той добави, че испанските власти трябва да започнат диалог с каталунските политици незабавно.  „Ние търсим диалог от няколко години, но единственото, което получаваме е насилие и репресии“, заяви бившият каталунски лидер. Пучдемон призова за незабавното освобождаване от испанските затвори на задържаните каталунски дейци и заяви, че е “срам в Европа да има политически затворници”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Пучдемон излезе на свобода и призова Испания към диалог"}
{"url": "https://trud.bg/%d1%81%d0%b0%d1%89-%d0%be%d0%b1%d1%8f%d0%b2%d0%b8%d1%85%d0%b0-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d1%80%d1%83%d1%81%d0%ba%d0%b8-%d0%be/", "text": "САЩ обявиха нови санкции срещу 38 руски физически и юридически лица, обвинени за участие в “атаките на Русия срещу западните демокрации”, предадоха Франс прес и ДПА. “Руското правителство действа в диспропорционална облага на олигарси и управляващи елити”, заяви американският финансов министър Стивън Мнучин. Той обвини руското правителство в “злонамерени действия по цял свят”, включително с продължаващата окупация на Крим, подстрекаване на насилието в Източна Украйна и подкрепа за сирийския президент Башар Асад, който бомбардира собствените си цивилни. “Русия също така “се опитва да подкопава западните демокрации и извършва злонамерена кибердейност”, каза Мнучин. Седем олигарси, представени като близки на Кремъл и 12 фирми, които те притежават или контролират, са сред санкционираните. Сред тях са собственикът на алуминиевия гигант “Русал” Олег Дерипаска, Игор Ротенберг, Виктор Векселберг и Кирил Шамалов, които са важни играчи в енергийния сектор, както и милиардерът и сенатор Сулейман Керимов. Санкции са наложени и на 17 високопоставени руски правителствени представители, сред които шефът на “Газпром” Алексей Милер, и шефът на втората по големина руска банка ВТБ Андрей Костин. В списъка са и вътрешният министър Владимир Колоколцев и командващият Националната гвардия Виктор Золотов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " САЩ обявиха нови санкции срещу руски олигарси и висши бюрократи"}
{"url": "https://trud.bg/%d1%81%d0%b5%d0%b4%d0%bc%d0%b8%d1%87%d0%bd%d0%b0-%d0%bc%d0%b5%d1%82%d0%b5%d0%be%d1%80%d0%be%d0%bb%d0%be%d0%b3%d0%b8%d1%87%d0%bd%d0%b0-%d0%bf%d1%80%d0%be%d0%b3%d0%bd%d0%be%d0%b7%d0%b0-%d1%80%d0%b0/", "text": "В събота все още слаби превалявания ще има над южните райони и тук-там в Западна България. Облачността ще бъде разкъсана и променлива, в следобедните часове временно намаляваща до незначителна в североизточните райони. Ще духа слаб до умерен, в Източна България до засилен вятър от североизток. В неделя денят ще започне с много облаци, но около и след пладне облачността в много райони ще намалява до слънчево. Предимно слънчево с временни заоблачавания ще бъде в понеделник и вторник. В сряда и четвъртък ще остане топло, но ще има повече облаци и на места, най-вече в Западна България, ще превали. В петък ще превали на повече места и ще захладнее.", "date": "2018.04.06", "title": " Седмична метеорологична прогноза: Разкъсана облачност"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d0%b5-%d0%be%d1%81%d1%8a%d0%b4/", "text": "Бившият президент на Южна Корея, Пак Гън-хе, получи присъда от 24 години затвор и трябва да заплати 18 милиарда вона глоба, след като беше призната за виновна за злоупотреба с власт и приемане на подкупи от „Самсунг“ и от други компании. Прокуратурата първоначално е искала 30 години затвор и глоба в размер на 118 милиарда вона (приблизително 175 милиона лева), пишат медиите в Сеул. Освен това това Пак Гън-хе е съставяла черни списъци на творци и дейци на културата, които е приемала като враждебни за администрацията си и за това, че е издавала държавни тайни на личната си приятелка Чой Сун-шиль. Историческото събитие привлече огромно обществено и медийно внимание. Присъдата беше излъчена в национален ефир въпреки протестите на бившия президент. Хиляди корейци се събраха по улиците, където на билбордовете се излъчваше процесът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Бившият президент на Южна Корея е осъдена на 24 години затвор"}
{"url": "https://trud.bg/%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8-%d1%84%d1%80%d0%be%d0%bd%d1%82%d0%be%d0%b2%d0%b5-%d0%b2-%d0%b1%d0%bb%d0%b8%d0%b7%d0%ba%d0%b8%d1%8f-%d0%b8%d0%b7%d1%82%d0%be%d0%ba/", "text": "Първата официална визита в чужбина като новоизбран държавен глава на Русия на Владимир Путин го отведе тази седмица в Анкара. Където след помпозни церемонии и клетви за разбирателство между него и президента на Турция Реджеп Тайп Ердоган, към тях се присъедини и иранският им колега Хасан Роухани. За среща на върха, която фактически предопредели съдбата на Сирия. Поне от гледната точка на новосформирания единен фронт срещу западните интереси там. А и несъмнено в по-широк аспект в Близкия Изток. При всички положения, играта рязко загрубя. Представете си руско-турско-ирански триумвират за контрол над региона, срещу негласния, но практически очевиден такъв между израелския премиер Бенямин Нетаняху, саудитския престолонаследник Мохамад бин Салман (МБС) и президента на САЩ Доналд Тръмп за гарант и посредник между първите двама. Сега в Сирия, много скоро и в съседни страни. Кратък обзор на обстановката с едри щрихи: Турската армия продължава активно четвърти месец офанзивата си зад северната сирийска граница за прочистване на кюрдските съпротивителни отряди. Които все още са официални съюзници на САЩ в операциите срещу т. нар. „Ислямска държава“ и каквото още остава от групировката на територията на Сирия. И под техен контрол се намира приблизително една четвърт от страната. С консолидираната подкрепа на Москва и Техеран зад гърба си, за последната година президентът на Сирия Башар Асад обърна войната в своя полза и почти е отвоювал другите три-четвърти земя от останките на въоръжената опозиция срещу режима му, която започна съпротивата с Арабската пролет от 2011 г. Поне тези бунтовници, които нямат западни „военни съветници“ в редиците си. Турция няма интерес да се изтегля от анклавите, които създава по границата си със Сирия от сирийска страна, докато не озапти напълно кюрдите. А вероятно и след това. Творческите планове на Анкара за овладяване на мощностите от водите на река Ефрат, не са тайна и са в активно прилагане. Още откакто се клатеше режима на Башар Асад и нямаше изгледи последният да запази властта си. Сега, като длъжник и на Анкара, Дамаск може само да кима и да се съгласява с предложенията. Пък да му мислят онези сирийци, които ще останат без вода. Операцията срещу кюрдите обаче все повече приближава турците към неминуем сблъсък с американски военнослужещи (съюзници в НАТО) в Североизточна Сирия. Което пък няма да е първият директен контакт между покровителите на враждуващите страни в Сирия за последните месеци. Американците избиха по невнимание един зъб на руснаците през февруари, когато в отбраната на петролна рафинерия под контрола на сирийски бунтовници „военни съветници“ от Вашингтон убиха над 200 „вежливи хора“ от московския наемнически ансамбъл „Вагнер“. Руските власти се опитаха всячески да потушат историята, но в крайна сметка всичко си излезе наяве. И има „такова“ за бърсане и от двете страни.  Същевременно израелската армия продължава да налита през южната сирийска граница, за да атакува позиции на сражаващите за режима в Дамаск партизани на ливанската шиитска групировка „Хизбулла“. Хранениците на Иран в прокси-войната на аятоласите с Израел на този фронт. Доналд Тръмп несъменно е изправил косите на мнозина в Тел Авив с обявявеното в сряда намерение в най-кратки срокове да изтегли близо двете хиляди американски военнослужещи от Сирия, но това е малко вероятно да се случи скоро. Не и със съветник по националната сигурност заклетият враг на Иран (и по дефиниция заклет приятел на Израел) Джон Болтън, който официално поема поста след седмица. Назначаването на досегашния директор на Централното разузнавателно управление (ЦРУ) на САЩ Майк Помпейо, открит противник на иранската ядрената сделка, за държавен секретар, също ще натежи решение за изтегляне от Сирия, посочват някои наблюдатели.  Къде са саудитците, ще попитате? Как къде? Където са парите. Чистката сред родата и над 300 други лица, замесени в разпределението на петролните блага на Саудитска Арабия, която проведе преди няколко месеца престолонаследникът МБС, успоредно на окопаването му във властта, имаше още един не чак толкова скрит подтекст. Бяха ударени и финансови потоци към терористични групировки от „Ал Кайда“, „Ислямска държава“ и талибаните до някои палестински движения. Ход, който да демонстрира доверието и добрата воля на МБС към Вашингтон и Тел Авив, да играят заедно голямата игра срещу Иран. Включително и в Палестина, където досега интересите на Техеран и Рияд практически съвпадаха, поне що се отнася до наливането на средства за различните групировки – важното е някой да води войната с Израел. Стратегия, от която МБС сега открито се оттегля – не само Саудитска Арабия позволи от месец насам да се използва въздушното й пространство за търговски полети до Израел, във вторник саудитският престолонаследник изуми собствените си поданици, а и откровено целия Арабски свят, с интервю, че израелска държава „има право да съществува“. Прочетете отново „има“. Да, наравно с палестинска такава и в мир. Едва ли някой можеше да направи по-голям подарък за самочувствието на държавата Израел. Особено по повод отбелязването тази седмица на 70-та годишната от създаването й, съгласете се. Шейховете са щедри когато правят подаръци на приятели. Пък било то и само с намигване. С всичко изброено дотук на ум, да кажем че в Близкия Изток, че и отвъд, предстои нещо голямо, ще е подценяване на фактите. Защо до газа ли? Западът задълбочава конфликта си с Русия, в момент, в който Москва прави съюз с Анкара и Техеран. Освен за интересите им в Сирия и Близкия Изток, алиансът има и друг залог. Руските и иранските залежи на природен газ са съответно на първо и второ място в света. Русия и Иран са вторият и третият най-голям производител на суровината след САЩ. А страната на трето място по запаси и на четвърто по производство е Катар, която е подложена от месеци на блокада и изолация от страна на Арабските държави, накратко заради Иран. Сега представихте ли си колко бързо може да опре до газа?", "date": "2018.04.06", "title": " Обединени фронтове в Близкия Изток\t\t\t"}
{"url": "https://trud.bg/%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb-%d0%b5-%d0%b1%d0%b8%d0%bb-%d0%bd%d0%b0%d0%bf%d0%b0%d0%b4%d0%bd%d0%b0%d1%82-%d0%b2-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b8/", "text": "Надзирател е бил нападнат в Централния софийски затвор вчера в късните часове на деня. Това съобщи за   Цветан Михайлов – член на управителния съвет на Синдиката на служителите в затворите в България (ССЗБ). Вчера след 22 ч. като синдикална организация бяхме уведомени за инцидента, посочи той. Нападението е извършено по време на конвоиране на лишен от свобода от болницата на затвора към корпуса на затвора. Нямаме информация за състоянието на колегата и последствията от инцидента, каза Михайлов. Според него системата на затворите е разбита, има страшно много пропуски и затворниците буквално си правят каквото си искат. Бягството на двамата рецидивисти от Софийския затвор е последствие от всичко това. „Действително е страшно. Неслучайно ние вчера определихме последния инцидент с бягството на двамата затворници като пробив в системата за сигурност на републиката“, каза Михайлов. Съотношението затворници – охрана е под критичния минимум, посочи той. Малко знаем за бягството – в общественото пространство официалните лица изнасят информация, която се разминава с онова, което ние научаваме от служители на затвора, които са били на смяна по време на инцидента, посочи синдикалния лидер. Служителите подават информация, че е имало стрелба от тяхна страна, но с оглед на течащото разследване не мога да я представя като официална. Служители от затвора твърдят, че е имало реакция на надзирателите „и нещата съвсем не са такива, каквито се представят“. „Нашите съмнения са, че за пореден път вниманието и обществения и фокус умишлено биват обръщани към най-ниските нива служители, без да се проследят причините и следствията по цялата вертикала на йерархичната стълбица, т.е. от министъра на правосъдието, заместниците му, техния екип, професионалното ръководство, началниците на затвори и пр.“, каза Михайлов. При това това съотношение на охраняващи – охранявани многократно сме казвали, че не можем да изпълним задълженията си качествено и по начина, по който се очаква от нас, добави той. След като вчера правосъдния министър Цецка Цачева посочи, че вина за бягството има охраната, Михайлов каза, че по никакъв начин не приема обвиненията. „Ако г-жа Цачева е гневна и шокирана от случващото се, то това означава, че през цялото време на нашите срещи не е слушала внимателно какво ѝ съобщаваме, не е преосмислила информацията, която сме ѝ подали в писмен вид по официален ред със становища и писма от страна на организацията, не е чула и посланията на нашите протести. Нещо повече – не чух в нейното изказване да набележи мерки, които в спешен порядък да гарантират ограничаването до разумен минимум на риска от повтаряне на подобни инциденти“. Надзирателите продължават да искат увеличаване на щатните бройки, подобряване на условията на труд, осигуряване на необходимото техническо обезпечаване. След вчерашното отворено писмо на синдиката, че обмисля да възобнови протестите, днес Михайлов каза, че „протест ще има, но той ще се изразява в събиране пред Главна дирекция „Изпълнение на наказанията“ в опит да представим нашата позиция за случилото се и да защитим честта и достойнството на професията, като поставим на първо място живота ба служителите. Оставките в случая не са повод на разговор на синдикалната организация – ние с политика не се занимаваме“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Надзирател е бил нападнат в Централния софийски затвор"}
{"url": "https://trud.bg/%d0%b7%d0%b5%d0%bc%d0%bd%d0%b8%d1%8f%d1%82-%d0%b8%d1%81%d1%83%d1%81-%d0%b8%d1%81%d0%ba%d0%b0%d1%85-%d0%b4%d0%b0-%d1%81%d1%8a%d0%bc-%d0%bf%d1%81%d0%b8%d1%85%d0%be%d0%bb%d0%be%d0%b3/", "text": " – Да, в началото е човек, като всички нас. Това е философията на Jesus Christ Superstar – да представи Исус от Назарет, човекът Исус, в последните 7 дни от живота му, видян през очите на неговите ученици. Идеята е че преди да бъде разпнат на кръста и да възкръсне, той е просто един кротък, мил и миролюбив човек. Разпятието променя всичко. А ние се мъчим да покажем какъв е бил този човек, преди да се превърне в онзи, когото сега величаем, обичаме и на когото се уповаваме. Аз вярвам че във всеки от нас има частица от Господ, както казват: Бог създаде човека по свой образ и подобие. Ако е вярно, значи всички ние сме богоподобни. Сега с трупата всяка вечер се опитваме да вдъхновяваме хората, да пренасяме именно този дух – на добронамереност, желание да помогнеш. За мен е много важно, че публиката идва не само заради шоуто, а и защото има духовни търсения.  – О, да. В моя роден град имаше една църква и целият живот се въртеше около нея. Ние бяхме единствената музикална група в градчето и ни канеха за всички събития в общността. Семейството ми бяха силно вярващи и много отзивчиви хора, които непрекъснато се стараеха да помагат на ближните с каквото могат.  – Ами всъщност исках да стана психолог. Мечтаех си как седя и разговарям с хората, как ги изслушвам и се опитам да им помогна да разрешат проблемите си с това, което съм научил. Очевидно не успях да го постигна…  – Така е – каквото даваш на хората, това и получаваш. И ако подходиш с добро, ще срещнеш добро. Ако всички вярваме в това, ще има мир, а не войни, разочарования. Този вид общуване, дори да става дума за едни пет минутки, то ни прави по-добри.  – Пет.  – Над пет хиляди.  – Абсолютно.  – Определено се идентифицирам с идеята. С този миролюбив, кротък, любящ човек Христос. Но искам да заява най-отговорно: аз зная, че не съм Исус! (Смее се.) Аз съм си един пич от Тексас, който е извадил страхотен късмет да изиграе тази роля. Не можете да си представите какво е усещането – знаете ли с какво уважение ме гледат хората, с каква радост. Това е невероятно щастие.  Когато за първи път излязох на сцената, животът ми завинаги се промени.  – Този мюзикъл промени много неща за много хора. Имаше огромни протести, когато за първи път беше поставен на Бродуей. Всяка нощ трябваше да си проправяме път през протестиращите, за да можем да влезем в театъра за представление. Бяха доста агресивни. “Вие сте безбожници! Това трябва да спре!” Един път се заговорих с тях: “Добре, вие гледахте ли шоуто?” “Не.” “Е, против какво протестирате тогава?” “Заглавието е скверно – как може да кажете, че Христос е суперзвезда? Освен това във вашия спектакъл Исус пее. Той не е пял.” Идеше им да ги попитам: “Вие пък откъде знаете”, но им казах: “Добре, аз ви каня на мои разноски да влезете и да изгледате шоуто. След това ще се срещна с вас и ще ми кажете какво точно не одобрявате, за да го променим.” “Ама наистина ли?”, не могат да повярват. И неколцина по-храбри се осмелиха и влязоха да гледат, а след представлението ме чакат да говорим. Казвам им: “Как ви се стори?” “Прекрасно е! Страшно ни хареса!” И така протестиращите станаха нащи промоутъри. Те казаха на приятелите си, че шоуто е чудесно и така думата се разпространи. А заради протестите – толкова много демонстранти в сърцето на Манхатън, около нас беше пълно с журналисти, телевизионни камери, така че представлението беше във всички новини, което си беше невероятна реклама.  – Повечето от нас до този момент не бяхме участвали във филм, така че се учехме в крачка. Но музиката е прекрасна, ние – облечени като библейските герои, намирахме се практически по местата, където събитията са се случили, бяхме изпълнени със уважение и трепет – снимахме из цялата страна, но повечето сцени бяха на Мъртво море. Всичко, което виждате във филма, си беше там. С две малки изключения – платформата на цар Ирод, която компанията ни построи и пусна в Мъртво море. И другото: за Тайната вечеря в Гетсиманската градина си имаше маслинени дървета, обаче земята беше само пясък и камънаци – много постно. За да изглежда по-добре на кино, от продукцията бяха поръчали няколко месеца преди това да се засади трева. И тогава се сблъскахме с друг проблем. Овчарите и техните овце, които по цял ден търсят къде да си щипнат някое и друго стръкче, изведнъж се озовават пред една тучна, хрупкава ливада и започват да й се точат. Та трябваше да се споразумеем с овчарите – те да си удържат овцете до края на снимките, пък после ние ще им оставим тревата да си я изпасат. И, ако си спомняте във филма Исус и Юда се разделят, той хуква да бяга, но минава между едни овце, през които едва си проправя път – е, тези овце си бяха там, защото чакаха за зелена трева.  – Както виждате, за мен това бяха прекрасни времена. По време на филма се срещнах с жена си – тя беше от балерините в продукцията. Благодарение на него сега имам семейство и дъщеря. (Дъщерята на Тед Нийли Теса е негов пиар и винаги пътува с него.)  – Партньорите ми на сцената като деца са ме гледали по телевизията. Ами, страхотно е! Благодарен съм за огромното уважение, което получавам от такива удивително талантливи колеги. Те си мислят, че учат от мен, но истината е, че аз се уча от тях.  – Израсъл съм в Бразилия. Семеството ми e силно набожно. Като дете си мислех, че Юда е лошият, този който е предал Исус.  Гледах за първи път филма с майка ми и за първи път си помислих, че всъщност може и да не е лош. Може би просто прави това, което според него е правилно.  – Юда смята, че действа в името на общото благо. Той е много прагматичен. Казва си – няма начин Исус да е Бог, нали се познаваме, знаем си кътните зъби. Май съвсем е откачил. Как да направя така че никой да не пострада? Когато осъзнава какво е направил, изпада в отчаяние. Повратният момент за него е, когато си казва: “Ако е това, което казва, значи ще намери начин да се спаси.”  – Не, аз съм отрасъл с подобен човек – майка ми беше добра, но много строга и принципна. Ако нещо сгафя, тя няма да застане на моя страна, напротив – ще настоява да ме накажат. За нея е важно нещата да бъдат правилни. Та и Юда така…  – В седем.  – От дете го гледам, знам всички песни наизуст. Да бъда на една сцена с Тед… Това е… Дори не съм мечтал за такова нещо.", "date": "2018.04.06", "title": " Земният Исус: Исках да съм психолог"}
{"url": "https://trud.bg/%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d1%81%d1%80%d0%b0%d0%bc-%d0%bc%d0%b5-%d0%b5/", "text": "Делио Роси, треньор на “Левски”, бе ядосан от загубата от “Ботев” с 0:1. Италианецът пое вината за поражението и заяви, че се срамува от него. “Не мога да коментирам един мач, в който ние на практика не играхме. Моя е вината за това представяне. Аз съм отговорника, така че се извинявам на всички и се срамувам от този мач”, каза Роси. В следващия кръг “Левски” приема “Лудогорец”, а преди това е дербито с ЦСКА в първи полуфинален мач за Купата на България.", "date": "2018.04.06", "title": " Делио Роси: Срам ме е!"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d1%81%d0%b5-%d1%81%d0%bf%d1%80%d0%b0%d0%b2%d0%b8%d0%bc-%d1%81-%d0%b4%d0%b5%d0%bc%d0%be%d0%b3%d1%80%d0%b0%d1%84%d0%b8%d1%8f%d1%82%d0%b0-%d1%83-%d0%bd%d0%b0%d1%81/", "text": "Един случай отпреди седмица подсказва колко е добре обслужващите институти да се ръководят не от фризьорки, а от специалисти. Колкото и да звучи това като шега, го казвам сериозно – ето какво имам предвид. Преди седмица българското правителство получи доклад от Института по демография към БАН, ръководен от професор Антоанета Христова. На пръв поглед всичко е наред и съвпада с моята идея България да се управлява от професорски правителства. Госпожата е много красива и вероятно заради прекрасния си външен вид е получила работно място с висок обществен престиж. Но за нейно съжаление с не малки отговорности. Забелязвам, че тази госпожа е много чест гост в телевизионните студия – и сутрин, че и вечер. Говори по всички други въпроси – най-вече по политически, но не и за демографията. С удоволствие бих приел госпожата в моето движение, но я предупреждавам предварително, че ще работи само по специалността си, каквато и да е тя – философия, социология, политология или нещо друго. Какво се съдържа в този доклад? Мнението след анализа на ситуацията и действащите фактори е, че през 2014 година – тоест само след 22 години, България ще бъде 5,3 милиона души. Това е тотално невярно! Защото госпожата и екипът й са разгледали само един фактор, влияещ върху демографската ситуация, макар тя да твърди, че са повече. Този фактор е раждаемост и смъртност. Вярно е, че по него България намалява с 40-50 000 годишно и изчисленията наистина показват, че след 22 години в страната ни ще има 5,3 милиона жители. Но това не е единственият фактор, който влияе върху ситуацията – даже е най-малкият. Това е така, защото развитието на икономиката е един много по-мощен действащ фактор. Каква е ситуацията при сходни с нас страни? Германия, Италия и Япония (дори италианците – тези любовчии намаляват  по признака раждаемост – смъртност). И защо е така? Раждаемостта в миналото ни е била 7-8 до 10-12 деца в едно семейство. Тя се дължи на това, че че обществата (горецитираните също) тогава са били земеделски и на селяните е била необходима  работна сила да обработват земята ръчно. Сега раждаме по едно-две деца и то по съвсем други мотиви. А те са: да видим себе си възпроизведени, да направим густо на баба и дядо, на мама и тате, които да се грижат за внуците си, да си видят буквичката, ако не цялото име и т.н. След като раждаме само по едно или две деца, намаляват дори и общества с перфектна социална система като Германия, Италия и Япония. Говори се за начини да се увеличат всякакви придобивки на младите семейства в България. Те обаче няма да доведат до решаване на проблема, макар че поне малко биха вдигнали раждаемостта – може би с не повече от няколко хиляди деца годишно. Решението на проблема има съвсем друга плоскост. И то е – даване на гражданство при ОБЛЕКЧЕНИ режими на хора от нашата историческа диаспора. А тя е голяма – 4 милиона българи живеят в Казахстан, Русия, Украйна, Молдова, Румъния, Сърбия, Косово, Македония, Албания, Северна Гърция, Турция. Повечето от тях са хора от държави (без Румъния и Гърция), които не са от Европейския съюз и ужасно желаят да попаднат в него, за да ползват всичките благини на безмитна търговия, на свободното движение и т.н. Да видим колко молби има в Агенцията за българите в чужбина и колко от тях са удовлетворени миналата година? Срамно е, но те са само 3380 души – това е десетина пъти по-малко отколкото по времето, когато бях министър и отговарях за българите в чужбина. Работейки по остарелия закон, успях да направя близо 35 000 души български граждани. Тези 3380 души, дадени от правителство, в което патриотите имат съществен дял в управлението, са 4 пъти по-малко дори от предходната година, когато се смяташе, че ДПС съзнателно проваля даването на българско гражданство и го беше смъкнало до 12 000 души. Какво следва да направим? Националното движение „Кан Кубрат“, след като спечели властта, ще изработи закон за даване на българско гражданство, какъвто вече направих през 2010 година. Тогава от мен го взеха румънският и унгарският посланици и го отнесоха в своите страни. Миналата година Румъния е дала гражданство на 650 000 молдовци! И Молдова вече е населена почти изцяло с хора с румънско гражданство, а наскоро на голям митинг, съвместен с румънски патриоти, поиска да бъде присъединена към Румъния. Това рано или късно ще стане. Унгария пък е дала гражданство на 550 000 души за миналата година. Нека да ги сравним с нашите 3380 души, за които Илияна Йотова гордо заяви, че е подписала укази. Стават обаче и още по-лоши неща. Мой приятел от Шумен, построил току-що голяма текстилна фабрика със 700 души персонал и сключил договор с италианското правителство пет години да шие униформи на италианската армия, не е могъл да намери 200 човека в Шумен и окръга, затова е сключил договор с бесарабски българи. Нашите служби обаче са им попречили и те затова са приели румънско гражданство. Румънците разбира се го дали охотно, и сега те ще дойдат в България да работят във фабриката на г-н Илия Попов като граждани на ЕС. Това е много гадно, но е факт. Съществува трети показател. Преди 10-ина дни беше отпразнувано тържествено, че по метода ин витро са се родили 1000 българчета. 250 000 двойки в България (справка д-р Милен Врабевски) не могат да имат деца по нормалния Божи път, но могат по метода ин витро. Той обаче е доста скъп и един опит за него струва 5000 лева. Макар  правителството да реши да субсидира и увеличи тези опити, много българи, ако имат финансова възможност, търчат в Турция. Защото един опит в техните клиники струва 2500 лева. Необходимо е да посрещнем тези 250 000 двойки и да честваме не 1000, а 100 или 200 000 родени дечица по този метод. Това освен друго, решава и много човешка мъка. Хора, които искат да имат деца, но не могат.  Четвърти ресурс са гражданите на други страни. Това е метод, който България е използвала още през Средновековието, приемайки на своя територия печенеги, узи, кумани, авари, алани, татари и др. Тези хора много бързо са се издигали в българската общност поради това, че единственото условие е било да приемат православието. Приемани са в християнството и езикът в църквите и училищата е бил български, а в армията също на български език са се учили да изпълняват команди, заповеди и много бързо са се асимилирали в българската народност. Асимилирали сме бързо и лесно, но затова вече сме писали – и арменци, и руснаци и всички други, които след Освобождението са населявали България. Затова този ресор също не е за пренебрегване. В някои страни като САЩ, Канада, Малта, Кипър и други е определена такса, която те трябва да платят, за да станат български граждани. Ние сме измислили една идиотска система, в която до две-три години никой не е станал. А нещата са много прости – в член 16 в закона за българското гражданство, който визира именно такива случаи, се казва, че гражданство се дава за особени заслуги в българската нация в областта на спорта и културата. С спорта е ясно – всеки бразилски футболист, взет от плажа Копакабана в някой наш отбор и научил, че топката не е четвъртита, а кръгла, получава българско гражданство, за да може да играе у нас. А в областта на културата стават смешни неща.  Понякога някой става българин, защото е дал 20 000 за закупуване на експонат за националната галерия. А други и 200 000 да дадат – не стават. Просто защото така е решил някой от многобройните чиновници, по които се движат документите в министерството на правосъдието или дори в президентството. Не бива – трябва да внесем само едно изречение в този член 16 като определим каква е таксата. В САЩ тя е е 1 милион долара, в Канада е 600 000 долара, а в Англия е 400 000 паунда, в Малта е 400 000 евро. Ето как хем можем да намерим пари за реставрация на наши обекти, хем ще имаме достатъчно български граждани. За справка по тази линия трябва да се попита кметицата госпожа Фандъкова, с какви пари е реставрирана криптата на храма „Света София“. Близо 600 000 лева внесоха американци, които искаха да станат български граждани по мое време. И когато ги попитах защо искат да станат наши граждани, те казаха: „Хубава страна, обичаме я много, тук искаме да живеем“. Споделих това на бившия финансов министър Симеон Дянков, а той направо ме сряза с въпрос: „А къде си виждал страна с 10-процентов данък, няма такава страна!“. Ето начини да решим демографията, защо да не се възползваме, както правят това много други страни.", "date": "2018.04.06", "title": " Как да се справим с демографията у нас\t\t\t"}
{"url": "https://trud.bg/%d0%bd%d0%b8%d0%ba%d0%b8-%d1%85%d0%b5%d0%b9%d0%bb%d0%b8-%d0%be%d0%be%d0%bd-%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d0%bd%d1%8f%d0%bc%d0%b0-%d0%bd%d0%b0%d0%bc%d0%b5%d1%80%d0%b5%d0%bd/", "text": "Вашингтон не планира да изтегля войската си от Сирия в близко време и ще вземе решение по този въпрос след окончателния разгром на терористическата групировка „Ислямска държава“. Това заяви в четвъртък в университета Дюк в Северна Каролина постоянният представител на САЩ при ООН Ники Хейли, като запис от нейното изказване бе публикуван в канала на учебното заведение в „Ютуб“, предава ТАСС. На Хейли бе зададен въпрос, дали САЩ скоро ще прекрати военното си присъствие в Сирия, както заяви президента на страната Доналд Тръмп по-рано. „Президентът казва, че нанасянето на поражение на „Ислямска държава“ винаги е било наш приоритет – отговори тя. – Той не казва, че ние ще се изтеглим, когато победим „Ислямска държава“. Той казва, че ще работим с партньорите и приятелите ни и ще решим какво ще стане по-нататък“. Дипломатът увери, че групировката губи позициите си бързо и Вашингтон „няма да позволи на „Ислямска държава“ да се върне“. „Освен това трябва да кажа, че президентът слуша своите генерали по този въпрос. Защото те не искат възвръщането на „Ислямска държава“, добави Хейли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Ники Хейли, ООН: Вашингтон няма намерение да се изтегля от Сирия до разгрома на „Ислямска държава“"}
{"url": "https://trud.bg/%d0%b5%d1%81-%d1%80%d0%b0%d0%b7%d1%88%d0%b8%d1%80%d0%b8-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d1%81%d1%80%d0%b5%d1%89%d1%83-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be/", "text": "Европейският съюз разшири санкциите си спрямо Северна Корея, добавяйки  едно физическо и 21 юридически лица. Това се казва в съобщение, публикувано на сайта на Съвета на ЕС. „По този начин ЕС се присъедини към новите мерки, предприети спрямо Северна Корея от Съвета за сигурност на ООН. Наложените на Северна Корея санкции са в отговор на нейната дейност за създаване на ядрено оръжие и балистични ракети, което нарушава множество резолюции на СС на ООН“, се казва в заявлението. В документа се отбелязва още, че ЕС е включил в черния списък за Северна Корея 80 души и 75 организации, както и че е въвел едностранно ограничителни мерки спрямо 55 физически лица и девет структури. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " ЕС разшири санкциите срещу Северна Корея"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%ba%d0%b0%d0%b6%d0%b5-%d0%bc%d1%8a%d0%b6-%d0%bd%d0%b0-%d0%b6%d0%b5%d0%bd%d0%b0-%d1%81%d0%b8-%d0%ba%d0%be%d0%b3/", "text": "Баба към внучето си:  – Кажи сине, как му беше името на онзи мъж, дето ми взе акъла?  – Алцхаймер бабче, Алцхаймер! – Пеше! Викни си една ракия бе! Аз черпя!!!  – Не ща бе!  – Що?  – Щото ракията вече я правят с женски хормони!  – Айде бе! Откъде разбра?  – Ми като пийна три ракии, ставам като жена! Не спирам да дрънкам и все глупости имам у главата! Трудно се сваля жена веган… Как да й купиш цветя, като не знаеш – яде ли ги, не ги ли яде… Разговор между приятелки:  – Още ли си сгодена за онзи страстен ловец на диви животни? – пита жена приятелката си.  – О, не! Разделихме се! Един ден ме покани в стаята, където държи ловните си трофеи, привлече ме към себе си и ми каза: “Каква хубава кожа имаш, скъпа…” Учителят по история се обръща към класа с въпроса:  – Мислите ли, че има прилика между Наполеон и Дон Жуан?  – Да, и двамата са били завоеватели – отговаря най-нахаканият ученик. Качват се двама едри мъже в автобуса в Перник. Единият пита другия:  – Имаш ли билети?  – Не.  – Значи ще се наложи да бием контрольора. Някъде из Дивия Запад. Шерифът сяда на бара и си поръчва вино с мезе сирене. Барманът му носи парче швейцарско сирене. Шерифът дълго се взира в дупките на сиренето и накрая казва:  – Хари, още една престрелка в твоя бар и ще го затворя! Разговарят двама лекари:  – Знаете ли, имах такъв случай. Един от моите пациенти по всички диагнози трябваше да умре преди 10 години, а той все още си е жив.  – Ето, виждате ли, колега! Ако човек иска да живее, дори медицината е безсилна! Трима луди се опитвали да избягат от лудницата. Докато се промъквал покрай охраната, първият измяукал и продължил нататък. Вторият също измяукал. Когато минавал покрай пазача, третият извикал:  – И аз съм котка! Прибирам се вкъщи и жената веднага носи лаптопа на масата и казва:  – Има снимки на гола жена на лаптопа ти, какво съм ти казвала за посещаването на порно сайтове?..  – Не съм посещавал никакви порно сайтове, жено, сочи мъжът към екрана. Виж, тя лежи на нашия диван. Седят си мъж и жена му на верандата и се наслаждават на прекрасен залез…  Мъжът тихо прошепва:  – Обичам те….  Жена му саркастично го пита…  – Ти ли говориш или бирата..?  Мъжа отговаря..  – Аз говоря … на бирата….. Католически свещеник, равин и православен поп спорят кога е започнал живота.  Католикът:  – Животът започва след зачеването.  Равинът:  – Животът започва след раждането.  Попът:  – Животът започва, когато жената вземе децата и замине на море… Семейство от 15 години на прием при психолога.  Той пита:  – Какъв според Вас е проблемът?  Жената не чака и започва гневна тирада…  След половин час безспирно говорене психологът станал, приближил се до нея, прегърнал я и страстно я целунал. Когато целувката свършила, психологът се отдръпнал, а жената застинала в почуда и вцепенение…  – На Вашата жена това трябва да се прави три пъти седмично! Ще се справите ли?  Мъжът се замислил, а после отвърнал:  – Докторе, мога да я докарвам тук в понеделник и сряда, но в петък не мога, защото отивам на риба. Кораб е застигнат от ужасна буря. При капитана на кораба притичва един от пасажерите и ужасен пита:  – Господин капитан, колко има до най-близката суша?  – Към две мили.  – Наляво или надясно, господин капитан?  – Надолу…. Един мъж срещнал своя голяма стара любов и три дни не могли да се разделят един от друг. Накрая мъжът отишъл при свой приятел и го помолил за съвет:  – Кажи как да кажа на жената какво съм правил три дни?  – Вземаш едно тесте карти, слагаш молив на ухото отиваш при жена си и й разказваш всичко!  Прибрал се мъжът в къщи, позвънил на вратата, а насреща му жената:  – Къде беше три дни, говедо такова!  – Виж жена, срещнах една своя стара любов и три дни секс, секс…  – Да да, как не, пак си бил при комшията и си играл карти! Една жена умряла и се качила при Свети Петър. Започнала да се оглежда наляво-надясно.  – Добър ден, дъще. Търсиш ли нещо?  – Търся мъжа си. Почина преди 5 години. Как да го намеря?  – Как се казва?  – Киро.  – Много Кировци има тук. Нещо по-конкретно за него?  – Ами преди да умре ми каза, че колкото пъти му изневеря, толкова пъти ще се преобърне в гроба.  – А така кажи де! – зарадвал се Свети Петър – Знам го. Киро Пумпала му викат… Жена казва на мъжа си:  – Знаеш ли, скъпи, установих, че светлината е по-бърза от звука, защото изглеждаш интелигентен преди да започнеш да говориш!", "date": "2018.04.06", "title": " Какво трябва да каже мъж на жена си, когато е бил три дни със старо гадже?"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-53-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%ba%d1%80-2/", "text": "Земетресение с магнитуд 5,3 по Рихтер беше регистрирано край бреговете на Южна Калифорния, предаде БНР. Трусът е станал на дълбочина от около 17 километра, с епицентър на 138 километра западно от Лос Анджелис. Няма данни за пострадали хора и нанесени сериозни материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Земетресение с магнитуд 5,3 по Рихтер край бреговете на Южна Калифорния"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8-%d1%81%d1%82%d1%80%d0%be%d1%8f%d1%82-%d0%bb%d1%83%d0%ba%d1%81%d0%be%d0%b7%d0%b5%d0%bd-%d1%85%d0%be%d1%82%d0%b5%d0%bb-%d0%b2-%d0%ba%d0%be/", "text": "Първи луксозен хотел в Космоса. Това може да стане факт след по-малко от 5 години според американската технологична компания “Орион Спан”. Хотелът ще се казва “Спирка Аврора” и ще представлява космическа станция, която може да приюти до 6 души, предаде  . Всички желаещи да гостуват на космическия хотел ще трябва да преминат тримесечен тренировъчен курс. 12-дневното приключение няма да бъде евтино. Космическата почивка ще струва 9 милиона и 500 хиляди долара на човек. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Американци строят луксозен хотел в Космоса"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%83%d0%b1%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b2-%d0%b8%d0%bd%d0%b4%d0%be%d0%bd%d0%b5%d0%b7%d0%b8%d1%8f-%d0%bf%d1%80/", "text": "Българин е прострелян смъртоносно в Индонезия от полицията при опит да нападне полицаите по време на ареста си в град Тангеранг в провинция Бантен, съобщава индонезийското издание “Джакарта пост”. Българинът е бил заподозрян в скимиране на банкови карти. До ареста на мъжа се стигнало след разследване на полицията в друг индонезийски град – Йогякарта в провинция Ява. Полицаите проучвали случаи на скимиране на банкови карти и така стигнали до заподозрения, който пребивавал в Тангеранг. Полицията в Йогякарта заедно с полицията на столицата Джакарта предприели операция по арестуването на заподозрения. По време на ареста той се опитал да нападне полицаите с ножче, прикрепено към катарамата на колана му и бил прострелян смъртоносно, разказа говорителят на полицията в Джакарта Арго Юмоно. При обиск на дома на заподозрения са били намерени 940 скимирани карти, три лаптопа, девет камери за “шпиониране” на пин кодовете, скимиращи устройства и устройство за кодиране на данни. Заподозреният е инсталирал скимиращи устройства на редица банкомати в Тангеранг, Батам, Йогякарта, Соло, Бали и Бандунг, заяви говорителят на полицията в Джакарта. Заподозреният бил подпомаган от още двама души, които се издирват. До разследването се стигнало, след като 13 март десетки клиенти на банката Ракят Индонезия (Bank Rakyat Indonesia) съобщили за загуби по сметките си.", "date": "2018.04.06", "title": " Полицаи убиха българин в Индонезия при арест"}
{"url": "https://trud.bg/%d0%bf%d0%b5%d1%82%d0%be-%d0%bc%d0%b0%d1%81%d0%be%d0%b2%d0%be-%d0%ba%d1%80%d1%8a%d1%89%d0%b5%d0%bd%d0%b5-%d0%b2-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%b1%d0%b0%d0%b7%d0%b8%d0%bb%d0%b8/", "text": "Голямата базилика в първата българска столица Плиска и тази година ще бъде място за масово кръщене на християнчета. Това обявиха от община Каспичан в навечерието на Великденските празници. За пети път в храма, който с всяка изминала година се надгражда, благодарение на средства отпускани от държавата, Варненският и Великопреславски митрополит Йоан ще въведе във вярата малки и големи на 1 май. Денят е нарочно избран в навечерието на успението на Св.Цар Борис Покръстителя. В община Каспичан се правят записвания и родителите на десет момичета и момчета вече са обявили желание. Четири са хлапетата, които ще дойдат от София в първопрестолния град. Няма ограничения за възрастта на кръщелниците, но не повече от 25 деца с техните кръстници и роднини може да участват в масовия ритуал. Таксата тази година е 60 лв.  Масови кръщенета в Голямата базилика се правят от 2014 г. и повече от 50 деца са били въведени във вярата на святото за българите място. Миналата година повечето от родителите бяха избрали царски имена за децата си Борис, Петър, Симеон.", "date": "2018.04.06", "title": " Пето масово кръщене в Голямата базилика"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%ba%d0%b0%d0%bf%d0%b8%d1%82%d0%b0%d0%bd%d0%b8%d0%bd%d1%8a%d1%82/", "text": "Актьорът отсече: “С моя опит, с моите успехи, с моите грешки съм си извоювал привилегията да отказвам приятелства, да отказвам срещи, да отказвам роли и да отказвам награди”. Толкоз. Какво можеш да кажеш на гениалния Васил Михайлов – синоним на чест и достойнство, след такава категорична позиция? Приемаш я с респект. Той е от актьорите, които наистина са станали част от времето, в което живеят. И поколения са хипнотизирани от могъществото на таланта му. Да изиграеш стотици роли в театъра, киното и телевизията и да те запомнят с много от тях си е съдба. Една от ролите му наистина е емблематична – тази на Капитан Петко войвода. И досега се помни как животът по улиците навсякъде замира, когато по телевизията се излъчва всеки пореден епизод на култовия сериал. Срещите му със зрители в онези години са стотици из цялата страна, в някои дни се случва да има и по 9 на ден. Харизмата му наистина е невероятна, а гласът му не може да бъде сбъркан с друг. Зрителите го помнят и като Стамболов, Хан Кубрат, Хан Крум, Манол Кехая, Дантон, Сюлейман ага, Сократ, Ричард III… И с особен трепет като Ибрям Али, който изпя оная чудна родопска песен “Руфинка болна легнала”. А как само я изпя с дебелия си плътен бас във филма “Краят на песента” – първата му главна роля на екрана! Който го е чул да пее – където и да е – на сцена, на екран или на маса, непременно си е помислял, че операта в лицето на басовите партии със сигурност е загубила голям талант. Но съдбата му подсказала друг сценичен път – към театъра и киното.  Васил Михайлов се пали на секундата от най-малкото нещо, непредсказуем е в решенията си. Няма как, нали е зодия овен. Изгражда характера си още от малък. Носи в гените си кръвта на източнотракийските българи – баща му е бежанец от Одринско, а фамилията му е Чинаров. Роден е в Стара Загора. Можело да стане лекар, но заради две петици в дипломата се разминава с медицината. Пее още от дете, но не уцелва преподаватели. Дори с великата Анна Томова-Синтова, която също е заралийка, се явили на конкурс за хористи в операта. След това обаче станал …шлосер матричар и стигнал до пети разряд в местния завод “Светлина”. През 1960-а, вече 22-годишен младеж, идва в София, изтупан в електриков костюм и самочувствие. Тогава влиза в сградата на ВИТИЗ за първи път, но не на изпит, а за да гледа представянето на свой приятел. А след като обявяват допълнително места, набързо се подготвя, явява се и го приемат в класа на проф. Желчо Мандаджиев. Още като студент играе три пиеси на сцената на Военния театър. Най-напред го кани Леон Даниел в “Старата дама”. Младежът дори не подозира, че след години ще стане една от най-големите звезди на същия този театър. Разпределен е в Димитровград, но заради свалена пиеса на режисьора Асен Шопов по идеологически причини, той е пратен в Хасковския театър. През 1967-а е негов директор – най-младият, само на 26 години. В края на същата година вече е поканен да играе на сцената на Театъра на Армията – там е и до сега верен до гроб на трупата, повече от 50 години. На софийската сцена Михайлов буквално скача в дълбоките води на световната драматургия. Легенди се разказват за блестящата му игра като Платонов в “Океан”, Ричард Трети, Найден в “Майстори”, Слим в “За мишките и хората”, Васка Пепел в “На дъното”, Манол във “Време разделно”… След години кинорежисьорът Людмил Стайков ще му даде ролята на Сюлейман ага във филма по романа на Антон Дончев. Първата роля, с която е запомнен истински от кинозрители и критика, пък е изпълнението му във филма “Хирурзи” (1977). “В театъра и киното съм изиграл много паметници”, обича да се шегува актьорът, изреждайки имената на известните си герои. А сред тях  са ханове, царе, крале… Дузина са ролите му на велики българи. Играл е полковник, генерал, държавник, политик, кмет, старшина, френски революционер, турски ага, боцман, артилерист, лесничей, поп, хирург – какво ли не. Има и още –  папи, патриарси, а за капак и трима партизански командири. И всички те – силни и завладяващи характери. Още се помни и една друга негова роля – на гадния шеф Неризанов, в култовия филм на Николай Волев – “Маргарит и Маргарита”. А днес с четириминутната си роля в новия “Възвишение” високата му класа е неоспорим факт. Сега най-много го радват внуците. Те са другата му любов заедно с театъра – мястото, където посреща рождения си ден. Сцената още го изгаря, а ръкоплясканията след всеки спектакъл, в който участва, не стихват. Освен с чепатия си характер, Васил Михайлов е известен и с твърдата си позиция в политиката. За него традициите, корените  и българският дух са въпрос на чест, с които всеки може да се гордее. С неприкрита емоция той винаги е заявявал, че мрази доносниците и хората, които се отказват от идеите си – ренегатите. Когато е депутат във ВНС, с още неколцина негови колеги се отказват от заплатата си. Цялата сума възлиза на 36 000 лева.  За българите Васил Михайлов си остава войвода, предрешен като съвременник, и отдавна се е превърнал в легенда. Бъдете здрав и още дълги години бъдете капитанът на българската доблест и на народната любов.  Каква награда? Няма друга награда! Васил Михайлов има една награда – народната любов, огромната народна любов към неговия Капитан Петко войвода, към неговия талант! Само от нея не може да се откаже. Не може! И няма! Другото си е негов избор…  За повечето хора, той е капитан Петко войвода. Но, разбира се, той далеч не е само този образ. Той е и Кубрат във филма “Хан Апарух”. Той е Бъч във филма “Събеседник по желание”. Той е Вълкадин във “Вълкадин говори с Бога”. Той е Човекът в “Сизве Банзи е мъртъв”. Той е Той в “Насаме с всички”. Той е актьорът, учил се от Иван Кондов, Петър Слабаков и Наум Шопов. Той има десетки награди и десетки театрални роли.  Не ми е бил лесен животът с Васил. Той беше от най-употребяваните актьори. Играл е и Стамболов, и Стамболийски… Когато най ми е трябвал, все го е нямало вкъщи. Но така е в живота, трябва да има компромиси, да отстъпиш, да разбереш, да бъдеш добър. И най-вече мъдър. Във Васил има голямо чувство за вярност, за благодарност.", "date": "2018.04.06", "title": " Васил Михайлов – Капитанинът"}
{"url": "https://trud.bg/%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d1%82%d1%83%d1%85%d0%b5%d0%bb-%d0%b5-%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%bf%d1%81%d0%b6/", "text": "Томас Тухел, бившият наставник на “Борусия” (Дортмунд), ще поеме ПСЖ след края на сезона. Новината е на “ESPN” и до известна степен е изненадваща, тъй като се очакваше германският специалист да смени Арсен Венгер начело на “Арсенал”. Според информацията, Тухел вече има предварителен договор с гранда от Лига 1, за да заеме мястото на испанеца Унай Емери. Решението е било взето в Дубай, където президентът на клуба Насер Ал Келайфи е бил привикан от емира Ал-Тани. Двамата разгледали всички кандидатури, а основният коз на Тухел е бил отличната му тактическа грамотност. Припомняме, че другите двама спрягани за Париж бяха Жозе Моуриньо от “Манчестър Юнайтед” и мениджърът на “Челси” Антонио Конте.", "date": "2018.04.06", "title": " Изненада: Тухел е новият треньор на ПСЖ"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%ba%d0%b7%d0%bf-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%bf%d0%be%d0%bb%d0%be/", "text": "Няма сериозни проблеми със стоки българско производство, които не отговарят на единните европейски стандарти, каза председателят на Комисията за защита на потребителите Димитър Маргаритов пред  . Той призна, че все пак има отделни случаи – обикновено предлагане на дрехи и най-вече на детски облекла, в които се констатират разминавания с изискванията и тогава се предприемат необходимите действия за изземването им от пазара или за тяхната преработка. „Но в никакъв случай това не е масово. Делът на стоките българско производство в общия каталог на опасните стоки, които ние сме установявали, и съответно забранявали на пазара, не е никак голям. По-скоро неспазването на стандартите е от страни, които са извън Европейския съюз, големи производители на най-различен тип стоки и при вноса им на територията на Европейския съюз, и след установяване на това разминаване, те трябва да бъдат забранени за продажба“. Маргаритов каза, че в България има лаборатории за изпитване на най-различни стоки, включително на най-често разпространявани на нашия пазар опасни изделия – детски колички, скейтборди, градински мебели и най-различни други стоки, свързани с отглеждане и възпитание на децата. Според него при установяване на опасни стоки те биха могли да бъдат преработени, за да бъдат приведени в съответствие със стандартите, но ако това е невъзможно, след налагането на забраната и изземването на съответните количества, разпространени на пазара, следва унищожаване на опасните продукти. Димитър Маргаритов представи пред слушателите и европейската система за бързо предупреждение за опасни нехранителни продукти RAPEX, която, по думите му, позволява много бързо да бъдат изпратени съответните данни за установена на територията на дадената държава опасна стока до всички останали държави, при което незабавно контролните органи могат да предприемат действия за откриването и евентуалното изтегляне от пазара на такива стоки. Ръководената от Маргаритов комисия поддържа регистър на опасните стоки, достъпен чрез интернет за потребителите, където те могат да се запознаят с белезите, съдържащи се в досието на съответната стока и да открият цветен снимков материал за нея. Данните от системата показват, че повече от половината от откритите на Европейския пазар опасни стоки са с произход от Китай, подчерта председателят на комисията, но отбеляза, че техният дял намалява в сравнение с предходни години, когато е бил около 2/3. „Разбира се, един съществен дял се пада и на нашата съседка Турция. Българските са сравнително малко. Мисля, че това се дължи не само на това, че сигурно не е чак толкова голям делът на производство, колкото на факта, че все пак българските търговци знаят за наличието на тези стандарти, които определят параметрите на стоките, и се стремят да ги спазват все повече“. Маргаритов допълни, че около 1/4 от опасните стоки са произведени в страни от Европейския съюз, но те включват предимно моторни превозни средства, които съдържат редица възли и детайли и агрегати, работещи в различен тип системи и компоненти, част от които могат да бъдат определени като потенциално опасни. Димитър Маргаритов отбеляза, че за търговците, предлагащи на пазара опасни стоки, има санкция, която варира от 5000 до 25 000 лева в зависимост от количествата и степента на тежест на съответното нарушение. Той призова гражданите да бъдат бдителни и активни и дори и по време на празниците да подават сигнали и жалби към дежурните екипи на комисията чрез денонощния телефон или интернет страницата на ръководения от него орган. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Димитър Маргаритов, КЗП: Повече от половината от откритите на Европейския пазар опасни стоки са от Китай"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b3%d1%83%d0%b1%d0%b8-%d0%b4%d1%80%d0%b0%d1%81%d1%82%d0%b8%d1%87%d0%bd%d0%be-%d0%be%d0%b4%d0%be%d0%b1%d1%80%d0%b5%d0%bd%d0%b8%d0%b5%d1%82%d0%be-%d0%bd/", "text": "В сравнение с началото на предишния й мандат през 2014 г., канцлерът на ФРГ Ангела Меркел (ХДС) губи драстично одобрението на германските граждани. Но тя не е единствена – всички останали членове на кабинета в Берлин получават слаба подкрепа, съобщава изданието Focus. Само 57% от германците смятат, че Ангела Меркел е добро решение за канцлер на страната. Това става ясно от проучване на телевизионния канал  . В сравнение с началото на предишния й мандат през 2014 г., Меркел е загубила 18 процентни пункта. Въпреки това, председателят на Християндемократическия съюз (ХДС) остава по-популярна от лидера на Християнсоциалния съюз (ХСС) Хорст Зеехофер, който е смятан за подходящ за поста федерален вътрешен министър от едва 39 на сто от гражданите на ФРГ. По-голямата част (51%) от германците са уверени, че той не е добър избор за длъжността. Останалите членове на кабинета, споменати в проучването, също получават по-малка подкрепа от Меркел. Най-малко 55% от респондентите смятат, че Петър Алтмайер (ХДС) е добър за министър на икономиката. Олаф Шолц (ГСДП) среща одобрението на 49% от германците за поста финансов министър, а външният министър Хайко Маас (ГСДП) – на 43%. Министърът на отбраната на Урсула фон дер Лайен (ХДС) се възприема добре от 40% от германските граждани, а здравният министър Йенс Шпан (ХДС) има едва 26% подкрепа. С 25% е и министърът на труда Хубертус Хайл (ГСДП).   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Меркел губи драстично одобрението на германските граждани"}
{"url": "https://trud.bg/%d0%b2%d0%b5%d0%bd%d0%b3%d0%b5%d1%80-%d0%bd%d0%b5-%d0%b1%d1%8a%d1%80%d0%b7%d0%b0-%d0%b4%d0%b0-%d1%81%d0%b5-%d1%80%d0%b0%d0%b4%d0%b2%d0%b0-%d1%81%d0%bb%d0%b5%d0%b4-41-%d0%bd%d0%b0%d0%b4-%d1%86%d1%81/", "text": "Арсен Венгер, мениджърът на “Арсенал”, не пожела да обяви класирането на тима му за следващата фаза на Лига Европа. “Артилеристите” разбиха с 4:1 ЦСКА (Москва) в Лондон в първи мач от 1/4-финалите на турнира.", "date": "2018.04.06", "title": " Венгер не бърза да се радва след 4:1 над ЦСКА (Москва)"}
{"url": "https://trud.bg/%d0%b0%d0%bc%d0%b0%d0%bd%d0%b4%d0%b0-%d1%81%d0%b5%d0%b9%d1%84%d1%80%d0%b8%d0%b4-%d0%b2-%d1%80%d0%b5%d0%bb%d0%b8%d0%b3%d0%b8%d0%be%d0%b7%d0%b5%d0%bd-%d1%82%d1%80%d0%b8%d0%bb%d1%8a%d1%80/", "text": "Религиозният трилър “First Reformed” маркира нов опит на легендарния режисьор и сценарист Пол Шрейдър да се завърне в престижното кино след няколко провала, минали под радара на индустрията. Шрейдър е работил със Скорсезе по сценариите на  “Шофьор на такси”, “Разяреният бик”, “Последното изкушение на Христос” и режисьор на “Американско жиголо”. “First Reformed” е подкрепен от компанията  A24, която се специализира в разпространението на качествени независими филми. Филмът ни среща с отец Ърнст Толер, изигран от Итън Хоук. Той е самотен свещеник на средна възраст, чиято малка църква в щата Ню Йорк се готви да чества 250-годишнината си. Някога част от мрежата за спасяването на избягали чернокожи роби, сега църквата е туристическа атракция с намаляващо паство, засенчена от по-голяма, съвременна и добре посещавана църква. Когато бременна жена (ролята се изпълнява от Аманда Сейфрид) моли отец Толер да помогне на съпруга є, който е радикален природозащитник, свещеникът попада в капан между мъчителното си минало и не по-малко отчайващо бъдеще, докато не открива изкупление във впечатляващ акт на насилие.", "date": "2018.04.06", "title": " Аманда Сейфрид в религиозен трилър\t\t\t"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%80%d1%83%d1%81%d0%b8%d1%8f-%d0%b2-%d0%be-2/", "text": "Антируската кампания, развита около случая „Скрипал“ е фантастика. Такова мнение изрази в четвъртък в разговор с руските журналисти след заседанието на Съвета за сигурност на ООН постоянният представител на Русия при международната организация Василий Небензя, цитиран от ТАСС. „За нас беше важно изкажем мнението си за това, което се случва – подчерта Небензя след края на свиканото по искане на Русия заседание на СС. – А това, което се случва – това не е безпредел, даже не е извън пределите, това е фантастика. Не чухме нищо ново от нашите колеги: те повтарят старата си песен за това, че ние трябва да си признаем, да се разкаем и всичко ще бъде наред. Не се представят никакви доказателства, нито факти, а се представят за такива техните догадки“. „Вие знаете, че в крайна сметка винаги на повърхността излиза истината – продължи той. „Сега, слава Богу, в горе-долу добро състояние е Юлия Скрипал. Тя, всъщност, е ключов свидетел и ние разчитаме, че тя ще даде някаква информация по това тъмно, тъмно и мътно дело. Ние не случайно искаме консулски достъп до Юлия Скрипал, защото тя наистина е ключов свидетел“. Според думите на руския дипломат, по-рано в четвъртък британският постоянен представител при ООН е заявила, че „искането за (консулски) достъп до Юлия Скрипал е постъпило и сега британската страна разглежда възможността за предоставяне на такъв достъп на основание на съгласието на самата Юлия Скрипал“. Василий Небензя отхвърли твърденията на британската страна относно това, че всички предприети от Лондон ходове съответстват на конвенцията на ООН за химическите оръжия и подчерта, че това не е истина. „Те използваха лукавия член на конвенцията, в която съвсем не се казва това и съвсем не се прилага това, както те казват. Те бяха длъжни, доброволно, да задействат девети член от конвенцията, където има точка втора за сътрудничество на заинтересованите страни в решението на тези въпроси, които предизвикват в тях загриженост. Това не се случи“, обясни дипломатът. „В момента Техническият секретариат на Организацията за забрана на химическото оръжие (ОЗХО), след като получи проби, ги изпрати в сертифицирана лаборатория, където се провежда изследването на тези вещества, – отбеляза руският дипломат. – Резултатите, доколкото знаем, трябва да бъдат обявени може би в началото на следващата седмица. Най вероятно, ОЗХО няма да може да разкрие откъде е това вещество, а може да определи само класа на веществото“. Русия, за разлика от Западните страни, не отправя голословни обвинения по случая „Скрипал“, заяви Небензя. „В своето изказване аз не назовах конкретни страни, – подчерта той, отговаряйки на въпрос кой именно може да стои зад инцидента в Солсбъри. – Когато знаем нещо, ние го казваме, но ние, за разлика от други страни, не отправяме подобни голословни обвинения, като тези, които отправят към нас“. На молба да коментира твърденията на британската преса, че е се знае коя е лабораторията, в която е разработено веществото, използвано за отравянето на Скрипал, дипломатът отбеляза: „Моментално измислиха някаква лаборатория. По-рано не говориха за нея. Споменават Ясенево, където е разположена щаб квартирата на руското разузнаване. Това е странно. Това е последното място, където подобен род вещество може да бъде разработено“. Москва е подготвила проекто-заявление на СС на ООН за пресата и ако Лондон и неговите съюзници не го подкрепят, то това би демонстрирало, че те не се стремят към установяване на истината относно инцидента в Солсбъри, добави Небензя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Постоянният представител на Русия в ООН: Случващото се около случая “Скрипал” е фантастика"}
{"url": "https://trud.bg/%d1%82%d0%b8%d1%80-%d0%bf%d0%be%d0%bc%d0%b5%d1%82%d0%b5-3-%d0%ba%d0%be%d0%bb%d0%b8-%d0%ba%d1%80%d0%b0%d0%b9-%d0%b1%d0%b0%d0%bd%d1%81%d0%ba%d0%be-%d0%b8%d0%bc%d0%b0-%d1%80%d0%b0%d0%bd%d0%b5%d0%bd/", "text": "Тежкотоварен камион се обърна на пътя край Банско, помитайки три леки автомобила на Разпети петък. Има пострадали хора, предаде БГНЕС. Тежката катастрофа е станала на пътя Симитли – Банско – Гоце Делчев. Към 10.45 часа на изхода на Банско в посока Добринище, ТИР се преобръща и удря три леки автомобила. Според така предадения към спешния телефон 112 сигнал има петима пострадали. На място на инцидента се изпращат линейки от Банско и Разлог и пожарни екипи. Очаквайте подробности.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " ТИР помете 3 коли край Банско, има ранени"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0-%d0%bc%d0%b5%d0%b6%d0%b4%d1%83-2000-%d0%b8-4000-%d0%b1%d0%be%d0%b9%d1%86%d0%b8-%d0%bf%d0%be-%d0%b3%d1%80/", "text": "Президентът на Съединените щати Доналд Тръмп заяви, че иска между 2000 и 4000 бойци от Националната гвардия да бъдат разположени по границата с Мексико. “Проучвам колко ще струва това дислоциране”, каза Тръмп. Той уточни, че бойците от Националната гвардия на САЩ ще останат край границата с Мексико, докато завърши изграждането на обещаната от него стена за спиране на нелегалната имиграция. Мексиканският президент Енрике Пеня Нието реагира остро на плана на американски си колега. Пеня Нието призова Тръмп да не намесва Мексико във вътрешната политика на САЩ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Доналд Тръмп иска между 2000 и 4000 бойци по границата с Мексико"}
{"url": "https://trud.bg/%d0%b5%d1%81-%d0%b4%d0%b0%d0%b4%d0%b5-%d1%87%d0%b5%d1%82%d0%b8%d1%80%d0%b8-%d0%bc%d0%b5%d1%81%d0%b5%d1%86%d0%b0-%d0%bd%d0%b0-%d0%ba%d0%be%d1%81%d0%be%d0%b2%d0%be-%d0%b4%d0%b0-%d0%be%d0%b1%d1%80%d0%b0/", "text": "Натискът на Европейския съюз над Косово във връзка с прилагането на Договора за образуване на Общност на сръбските общини (ОСО) се увеличава. Споразумението беше постигнато в рамките на диалога Белград – Прищина под егидата на Брюксел, пише базираното в Прищина албанско електронно издание Gazeta Express. ЕС даде на Косово четири месеца за да образува ОСО. От Брюксел публикуваха официално съобщение, в което приветстват обявлението на косовския премиер Рамуш Харадинай за формиране на мениджърски екип, който да изготви статута на ОСО. „Процесът по изготвянето на статута започна и трябва да завърши в рамките на четири месеца“, пише в съобщението. „Тази дългоочаквана стъпка ще позволи прилагането на практика на Брюкселския договор за образуване на ОСО, като това е задължение, което Косово пое в рамките на диалога под егидата на ЕС в Брюксел, чрез споразуменията от април 2013 година и август 2015 година“, написаха от Съюза. „ЕС кани главните преговарящи от Белград и Прищина,техните екипи, както и мениджърският екип и технически експерти за дискусии в Брюксел, за да могат те да общуват конструктивна и с добра воля в процеса на изготвянето на статута“, се казва още в изявлението на Брюксел. Принципите на споразумението за създаване на „Общност на сръбските общини“ бяха договорени в хода на диалога Белград – Прищина под егидата на Европейския съюз в Брюксел през 2015 година и предвиждат, че косовските сърби трябва да получат правото на пълен контрол върху икономическото си развитие, образованието, градското и селското планиране, както и на бюджетни вноски директно от Белград. Но Конституционният съд на Косово излезе с решение, че някои от условията на Договора са в противоречие със законите и Конституцията на страната. Правителството в Прищина обясни в сряда, че окончателният проекто-статут ще бъде изпратен до Конституционния съд за санкция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " ЕС даде четири месеца на Косово да образува Общност на сръбските общини"}
{"url": "https://trud.bg/%d1%8f%d0%b9%d1%86%d0%b0%d1%82%d0%b0-%d1%81%d0%b0-%d0%b2%d0%b5%d0%bb%d0%b8%d0%ba-%d1%81%d0%b8%d0%bc%d0%b2%d0%be%d0%bb-%d0%bd%d0%b0-%d0%be%d0%b1%d0%bd%d0%be%d0%b2%d0%bb%d0%b5%d0%bd%d0%b8%d0%b5%d1%82/", "text": "Доста години яйцето беше нарочвано за злодей, който вреди на човека и консумацията му трябва да се ограничава. Съвременни научни изследвания доказват, че ползите са неоспоримо повече и при умерена консумация яйцата са ценни за здравето. Жълтъкът на яйцето съдържа  цялото потребно ни количество холин. Това е съставка, необходима за продукцията на клетъчните мембрани. Тя поддържа дейността на мозъка, мускулите и паметта. Холинът подпомага развитието на мозъка и мозъчната функция при формирането на плода в майчината утроба. В жълтъка се откриват антиоксидантите лутеин и зеаксантин. Те подобряват зрението, намаляват риска от макулна дегенерация и катаракта /перде на очите/. Има още селен, предотвратяващ образуването на съсиреци и оттам риска от инфаркт и инсулт, изключително ценен за нормалната функция на щитовидната жлеза. От витамините в жълтъка е важно въздействието на витамин D за укрепване на костите и повишаване на имунитета. А Омега 3 мастните киселини участват в изграждането на нервната система, правят клетъчните мембрани по-еластични и ограничават възпаленията. Научни изследвания доказват, че Омега 3 намаляват риска от рак и разсейки на туморите. Но тези незаменими мастни киселини са в достатъчно количество, само когато яйцата са от кокошки, отглеждани свободно с възможност да кълват трева, т. нар. щастливи кокошки. Ако кокошките са затворени и се хранят само със зърна,  нито яйцата, нито месото им съдържат Омега 3 мастни киселини. Белтъкът на яйцата пък е чудесен източник на всички незаменими аминокиселини, необходими на човешкото тяло. В същото време яйцата са с ниско съдържание на калории и са подходящи за диетично хранене с цел отслабване. Разбира се, най-полезни са суровите яйца, съхранили всички ценни съставки. Голяма част от тях се разрушават при термична обработка. Но има сериозен риск от заразяване със салмонела – изключително опасно заболяване. За това е добре да купуваме яйца от стопанство, където кокошките са не само щастливи, но и гарантирано здрави. Най-вълнуващото качество на яйцата, разбира се, е присъствието им във великденската обредност. В българските домове светлият празник започва с боядисването им. То може да се направи с традиционни багрила, осигурени щедро от природата край нас. На своите пациенти съм представила през годините  11 начина как да се направи това.  1. За жълт цвят измитите и подсушени яйца се слагат в 1 л вода с 2 супени лъжици ябълков оцет. След като водата заври, изчакайте 15-20 минути.  2. Сварени кафе и вода в равно съотношение дават след няколко минутен престой на яйцата кафяв цвят.  3. Лавандулови багри ще имат яйцата, престояли в отвара на боровинки.  4. Люспите от няколко глави стар лук в 1 л вода, където яйцата врат поне 20 минути, дават цвят охра.  5. За нюанси на тъмно розов до червен цвят се ползва червено цвекло, накълцано във вода, където престояват яйцата, докато добият желания цвят.  6. В сок от червена боровинка яйцето ще стане тъмно червено.  7. 3 лъжици червен пипер в половин литър гореща вода и малко оцет ще дадат тъмно червен цвят на черупката на великденския символ.  8. Няколко лъжици настъргана куркума, разтворени във вода, могат да осигурят златисто жълт цвят.  9. В сок от тъмно грозде яйцата добиват наситен син отенък.  10. Във водата от сварено червено зеле те ще получат впечатляващ лилав цвят.  11. Варенето на яйцата заедно със спанак или лапад ще ги оцвети  в приятно зелено. Защо синтетичните бои не са за предпочитане, въпреки че багрите им са много по-ярки в сравнение с тези на природните оцветители. Повечето Е-номера в състава на оцветителите могат да бъдат вредни за организма – през черупката те преминават в яйцето, и дори в малки количества са опасни. За боядисване си набавяме пресни яйца от гарантиран и проверен източник. Задължително ги държим в хладилник, а преди варенето ги оставяме да добият стайна температура, за да не се напукат. Според кулинарните специалисти, 8 минути са достатъчни за твърди жълтъци. Съхранението на яйцата, след като сме се поздравили с “Христос Возкресе!” и сме открили кой е борецът, става в хладилник. С всички, счупени на празничната трапеза яйца, може да направим мой любим специалитет. Нарязваме яйцата на парченца, прибавяме ситно скълцан зелен чесън, сок от лимон и зехтин. Объркваме добре, украсяваме с маслини.", "date": "2018.04.06", "title": " Яйцата са велик символ на обновлението\t\t\t"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%b0-%d1%80%d0%b0%d0%bd%d0%b5/", "text": "Един човек е загинал, поне четирима са ранените при станалата тежка  край Банско, предаде БГНЕС. Тежката катастрофа стана на Разпети петък на пътя Симитли – Банско – Гоце Делчев. Към 10.45 часа на изхода на Банско в посока Добринище, ТИР се преобръща и удря два леки автомобила и микробус. Пътят е затворен. Трафикът е натоварен. Обходният маршрут е Банско – село Баня – Елешница, движението се регулира. На място има екипи на Бърза помощ, полиция и пожарна.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Един човек е загинал и четирима са ранени в тежката катастрофа край Банско"}
{"url": "https://trud.bg/%d1%86%d0%b0%d1%87%d0%b5%d0%b2%d0%b0-%d1%81%d0%b2%d0%b8%d0%ba%d0%b2%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be-%d1%81%d1%8a%d0%b2%d0%b5%d1%89%d0%b0%d0%bd%d0%b8%d0%b5-%d1%81/", "text": "Министърът на правосъдието Цецка Цачева свиква национално съвещание с участието на всички началници на затвори в страната и с ръководството на Главна дирекция „Изпълнение на наказанията“. Това съобщиха от пресцентъра на Министерство на правосъдието. Срещата е насрочена за 10 април 2018 г. от 13.00 часа в Министерството на правосъдието, като на нея ще бъдат обсъдени създалото се напрежение в системата, както и възможни решения на актуални въпроси в спешен порядък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Цачева свиква национално съвещание с всички началници на затвори в страната"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bd%d0%be%d0%b2%d0%b8-%d0%b1%d0%be%d0%b9%d0%bd%d0%b8-%d0%bc%d0%b0%d1%88%d0%b8%d0%bd%d0%b8-%d0%bd%d0%b0-%d0%bf/", "text": "През тази година на парада на Победата ще бъдат представени няколко нови бойни машини, съобщи пред официалният печатен орган на руското Министерство на отбраната „Красная звезда“ главнокомандващият Сухопътните войски генерал-полковник  , който ще оглави парада на Червения площад, предава РИА Новости. Според думите на Салюков, зрителите ще видят бойни машини за поддръжка на танкове БМПТ „Терминатор“, Зенитно-ракетни комплекси ЗРК „Тор-М2“, бронирани автомобили „Тайфун-К“ с колесна формула 4х4, специалната бронирана машина ВПК-233136 „Тигр“, бронираният автомобил „Урал-432009“, както и бронирания корпусен автомобил „Патруль“. Общо на парада на Червения площад ще бъдат представени повече от 120 единици съвременно въоръжение и военна техника. Тренировките на механизираните колони за парада започнаха на 28 март в подмосковното градче Алабино. От 9 април към тях ще се присъединят въздушните сили. Нощните преминавания през Червения площад ще се състоят на 26 април и 3 май, а генералната репетиция – на 6 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Русия представя нови бойни машини на парада на Победата на 9 май"}
{"url": "https://trud.bg/%d1%83%d1%87%d0%b5%d0%bd%d0%b8-%d0%bf%d1%80%d0%b5%d0%b4%d1%80%d0%b5%d0%ba%d0%be%d1%85%d0%b0-%d0%ba%d0%be%d0%b3%d0%b0-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%b3%d0%b8%d0%bd%d0%b5-%d0%b2/", "text": "Физици от Харвардския университет изчислиха, че след 10 на 139-а степен години Вселената може да загине вследствие на дестабилизацията на Хигс бозона, който отговаря за масата на елементарните частици, съобщава сайтът Сайънс алърт. В резултат на това въздействие ще се получи огромен взрив, който ще направи невъзможно съществуването на химичните елементи. Хигс бозона, наричан още “Божията частица”, се явява елементарна частица, предсказана от Стандартния модел. Тя бе регистрирана от Големия адронен колайдер през 2012 година. С помощта на Хигс бозона се обяснява механизмът на спонтанното нарушение на електрослабата симетрия. Учените оцениха стабилността на вакуума, обезпечавана от “Божията частица”, в рамките на квантовата теория на полето. За целта те изчислили интензивността на тунелния ефект, когато елементарните частици заради квантовите ефекти, могат да преодоляват потенциални прегради. И то дори когато притежават недостатъчна енергия. В резултат на подобен процес може да се наруши стабилността на частиците. Оказало се, че опасността от дестабилизация на Хигс бозона е достатъчно ниска в близка перспектива. Тя може да се случи едва след Епохата на разпада, когато във Вселената престанат да съществуват звезди – 10 на 15 степен – 10 на 39 степен години. В същото време силното изкривяване на време-пространство от черните дупки може да ускори катастрофата. Това се дължи на факта, че поведението на елементарните части в цитираните условия се променя по непредсказуем начин. Така че най-вероятната кончина на Вселената се очаква след 10 на 139-а степен години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Учени предрекоха кога може да загине Вселената заради “Божията частица”"}
{"url": "https://trud.bg/%d0%bc%d1%8a%d0%b6-%d0%b2-%d0%bc%d0%be%d0%b7%d1%8a%d1%87%d0%bd%d0%b0-%d1%81%d0%bc%d1%8a%d1%80%d1%82-%d1%81%d0%bf%d0%b0%d1%81%d0%b8-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%b4%d0%b2%d0%b0/", "text": "В навечерието на един от най-светлите християнски празници – Великден, близките на изпаднал в мозъчна смърт след инсулт мъж дадоха надежда за нов живот на двама пациенти на Александровска болница. Роднините взеха тежкото, но изключително благородно решение да дарят органите му, предаде  . Така мъже на 48 и 52 години бяха трансплантирани с бъбрек. След операциите състоянието им е стабилно и двамата се възстановяват в реанимацията на болницата. Това съобщиха от лечебното заведение. Целият екип на Александровска болница приветства хуманното решение на близките на починалия да дарят органите му като по този начин спасят други човешки животи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Мъж в мозъчна смърт спаси живота на двама "}
{"url": "https://trud.bg/%d0%ba%d0%be%d0%b8-%d1%81%d0%b0-%d0%bd%d0%b0%d0%b9-%d0%b8%d0%bd%d1%82%d0%b5%d0%bb%d0%b8%d0%b3%d0%b5%d0%bd%d1%82%d0%bd%d0%b8%d1%82%d0%b5-%d1%85%d0%be%d0%bb%d0%b8%d0%b2%d1%83%d0%b4%d1%81%d0%ba%d0%b8/", "text": "Звездата от „Черният лебед“ е завършила бакалавърска степен в Харвард и се явява като първата възпитаничка на университета, която е печелила „Оскар“ за най-добра актриса. Тъй като вече е твърде известна покрай участието си като тийнейджърка в „Леон“, Натали се записва в престижното учебно заведение с рожденото си фамилно име Хершлаг. Освен това, чаровницата посещава и Еврейския университет в Йерусалим. Известно е, че Натали Портман има еврейска кръв, говори 6 езика и два пъти нейни публикации са намерили място в уважавани научни журнали. Докато се опитва да вземе бакалавърска степен по психология, Натали Портман се появява във филмите от поредицата „Междузвездни войни“, където нейна героиня е Падме Амидала. След като завършва Харвард през 2003 г., получава малка роля в отличения с “Оскар” филм „Студена планина“. През 2004 г. Натали Портман има главна роля във филма „Гардън Стейт“ и през същата година е отличена със “Златен глобус” за поддържаща женска роля за участието си във филма „Отблизо“. За същата роля тя е номинирана за награда “Оскар” за най-добра поддържаща женска роля. Синди е пример за бляскавия пробив на едно амбициозното американско момиче от малко градче, което успява да се издигне в живота. Красавицата завършва гимназия като отличник на випуска. Подписва първия си моделски договор през 1984 година. Първоначално използва спечелените пари като добавка към стипендията си за изучаване на инженерна химия в престижен университет. За съжаление се налага да изостави учението покрай звездната си кариера, но фактът за нейната интелигентност е безспорен. След като работи за фотографа Виктор Скребнески в Чикаго, Синди се мести в Манхатън през 1986 г. и подписва договор с модна агенция “Elite New York”. IQ-то на Тарантино е 160.Това е много висока стойност – колкото е и IQ-то на прочутия физик Стивън Хокинг. Като малък Куентин показва интересни творчески заложби, като пише тъжни истории. Природно интелигентният Тарантино обаче никак не харесва училището. Интересно му е единствено в часовете по история, „защото бяха нещо като филми“. След като завършва гимназия, той започва работа като разпоредител в кино с порно филми. Освен това тръгва на курсове по актьорско майсторство. По-късно работи във Video Archives, а в този период пише сценариите за “Истински романс” и “Родени убийци” и създава някои от най-култовите киноленти за нашето време. Нейното IQ също е много високо – 154. Когато е едва на 15, бъдещият световен секссимвол печели стипендия за изучаване на творческо писане и изящни изкуства в реномиран американски университет. В своята автобиография Шарън описва себе си от онези години като „грозното патенце зубърче“. Стоун печели титлата Мис Крауфорд Каунти (Miss Crawford County) и участва в конкурса за Мис Пенсилвания. Един от съдиите я харесва и съветва да напусне училище и да се премести в Ню Йорк, за да работи като манекенка. През 1977 г. Стоун се мести при леля си в Ню Джърси. Четири дни след пристигането си там тя подписва договор с модна агенция “Форд” в Ню Йорк. Става световноизвестна като актриса с филма на Пол Верховен „Първичен инстинкт“. Именно по време на обучението си там, изпълнявайки задача за курс по писане на сценарии, му хрумва идеята за „Добрият Уил Хънтинг“. По-късно Мат довършва и реализира гениалния си проект с помощта на приятеля си от детството Бен Афлек. Деймън напуска университета преди да завърши, но въпреки това е награден с престижния медал на Харвард за работа в сферата на изкуствата. Мат Деймън е носител заедно със своя приятел Бен Афлек на “Златен глобус” и “Оскар” за най-добър оригинален сценарий за филма “Добрият Уил Хънтинг”. Женен е за Лусиана Баросо, с която имат три дъщери.", "date": "2018.04.06", "title": " Кои са най-интелигентните холивудски звезди"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%be%d1%82%d1%80%d0%b5%d1%87%d0%b5-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82%d0%b0-%d1%87%d0%b5-%d0%bd%d0%be%d0%b2%d0%b8%d1%87%d0%be%d0%ba/", "text": "Москва отхвърли днес   на британския в. “Таймс”, че субстанцията, използвана за отравянето на Сегрей Скрипал и дъщеря му, е била разработена в затворен град в Саратовска област, предаде Франс прес. Британското разузнаване твърди, че веществото, с което е бил отровен бившият руски шпионин Сергей Скрипал, е произведено в руската военна научно-изследователска база в град Шихани, Саратовска област, написа в. “Таймс”. Изданието нарича базата в Шихани “руския Портън Даун” по името на британската военна лаборатория, специализирана в изследвания на химически и биологически вещества. “Тази лаборатория никога не е била част от нашия обхват на работа”, заяви пред Интерфакс Михаил Бабич, пълномощен представител на руския президент в Приволжския федерален окръг, в състава на който влизат редица руски федерални субекти, сред които и Саратовска област. “Всички бази, в които са складирани химически оръжия са добре известни. Шихани не е една от тях”, каза Бабич, който е бивш председател на руската Държавна комисия по химическо разоръжаване.  Шихани е затворен град, в който се намира подразделение на Държавния изследователски институт за химия и органични технологии. Няколко руски учени, сред които Вил Мирзаянов, химикът, който разкри през 90-те години на миналия век съществуването на програмата за разработване на Новичок, веществото, за което Лондон твърди, че е отровило Скрипал, твърдят, че тази субстанция е била създадена през 80-те години в Шихани. В сайта на Държавния изследователски институт за химия и органични технологии се казва, че неговото подразделение в Шихани сега участва в работа, свързана с “гарантиране на сигурността на страната” и унищожаване на химическите оръжия.  През септември 2017 г. руският президент Владимир Путин заяви, че Москва е унищожила последните си запаси химически оръжия, наследени от епохата на Студената война. Същевременно днес говорителката на руското външно министерство Мария Захарова написа в страницата си във Фейсбук, че   на Скрипал са можели да бъдат важна улика в делото за отравянето му, предаде ТАСС. Домашните любимци на бившия руски шпионин Сергей Скрипал, който бе отровен във Великобритания, са мъртви, съобщи говорителка на британското министерство на околната среда, цитирана от Франс прес. Тя разказа, че ветеринарен лекар е открил в жилището на Скрипал, след като получил разрешение за достъп до него, двете му морски свинчета мъртви. Там е била намерена и една котка в тежко състояние и ветеринарен хирург е решил да я евтаназира, за да сложи край на мъките й. Според Захарова животните не само, че са загинали при странни обстоятелства, но са били и кремирани. “На пръв поглед това може да породи поредната порция шеги от сорта “очистиха важни свидетели”, но в действителност това са “важни свидетели”, тъй като става дума за химическо отровно вещество, което според някои версии, може да е било използвано в дома на Скрипал”, коментира говорителката в страницата си във Фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Москва отрече твърденията, че “Новичок” е разработен в Саратовска област\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-%d0%bc%d0%b0%d1%84%d0%b8%d0%be%d1%82%d1%81/", "text": "Италианската полиция залови криещия се бос на прословутата италианска мафиотска структура „Ндрангета“ в неговото изолирано скривалище, предава АФП, като се позовава на информация от местните власти.  Джузепе Пеле, който се крие от 2016 година, се счита за глава на могъщата фамилия Пеле-Вотари и е член на управляващия съвет „Ла Провинсия“ на „Ндрангетата“. От полицията заявиха чрез съобщение в петък, че Пеле е арестуван в четвъртък вечерта, след като 50 полицая са нахлули, под прикритието на мрака, във вилата, в която се е криел, в близост до малкото селце Кондофури, в южната провинция Калабрия. Мафиотският бос се е криел от излежаване на присъда от две години и половина за връзки с мафията и опит за изнудване. Пеле, на 57 години, е син на Антонио пеле, който беше начело на „Ндрангетата“ до смъртта си през 2009-а година. Неговата фамилия – Пеле-Вотари – е един от двата от село Сан Лука, замесени в кървава вендета с клана Нитра-Странджо. Този конфликт влезе в светлината на прожекторите през 2007-а година, когато при „Клането в Дуисбург“ загинаха шестима души. Мария Странджо, съпругата на лидера на враждебната фамилия Джовани Нитра, беше убита на Рождество Христово през 2006-а година. Известният брой на убийствата, извършени в рамките на вендетата, е 16.  „Ндрангетата“ представлява общност от множество фамилии, разпръснати по селата и градовете в Калабрия, най-южната провинция на италианския материк, която е известна с бедността си спрямо северните провинции на страната. Въпреки голямото внимание, което й се отделя от полицията и честите арести, „Ндрангетата“ продължава да разширява дейността си. Тя надмина сицилианската „Коза Ностра“ и неаполитанската „Камора“ по влияние, благодарение на контрола си върху търговията с кокаин, както твърди бившият италиански най-висш анти-мафиотски прокурор Франко Роберти. Една от другите причини за устойчивостта на „Ндрангетата“ е това, че нейният „бизнес“ е по целия свят и не зависи от предприятия и престъпления на италианска земя, както и това, че автономно действащите фамилии не зависят от пропадането на една или повече от тях и запазват контрола си върху наркотрафика в своя район. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Италианската полиция залови мафиотския бос на “Ндрангета”"}
{"url": "https://trud.bg/%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8-%d0%bd%d0%b0-%d0%bf%d0%ba%d0%ba-%d0%bd%d0%b0%d1%85%d0%bb%d1%83%d1%85%d0%b0-%d0%b8-%d1%82%d1%80%d0%be%d1%88%d0%b8%d1%85%d0%b0/", "text": "Около 30 души, предполагаеми привърженици на терористическата Работническа партия на Кюрдистан (ПКК) са нахлули в сградата на Съвета на Европа във френския град Страсбург, където също се сблъскаха с полицията, пише електронното издание на турския вестник Hurryiet. Групата е успяла да премине през охраната и да влезе в зоната, където са работили близо 600 души, според кореспондент на турската държавна „Анадолска агенция“, който е бил на мястото на инцидента.  Привържениците на ПКК са разпънали знаме, призоваващо за освобождаването на лидера на партията Абдула Йоджалан, който излежава присъда в турски затвор, след което са започнали да трошат наоколо и да се бият с намесилата се полиция. Групата е неутрализирана от полицията, след като безчинстващите са успели да изпочупят няколко прозореца. В последствие работниците са преместени на друг етаж от съображения за сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Привърженици на ПКК нахлуха и трошиха в сградата на Съвета на Европа  в Страсбург"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%bc%d0%b0%d0%ba%d1%80%d0%be%d0%bd-%d0%be%d0%b1%d1%81%d1%8a%d0%b4%d0%b8%d1%85%d0%b0-%d0%b2-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d1%80%d0%b0/", "text": "Президентите на Русия и Франция Владимир Путин и Еманюел Макрон са обсъдили предстоящата през май визита на френския президент в Москва в хода на телефонен разговор, проведен в петък, предава ТАСС. „Засегнати са актуални въпроси от руско-френските отношения, включително предстоящата визита на Еманюел Макрон в Русия през май“, се казва в съобщение от пресслужбата на Кремъл.  По-рано се разбра, че Макрон ще посети Русия на 24-25 май. Той има намерение да участва в Петербургския международен икономически форум (ПМИФ) в качеството на почетен гост. Друг изтъкнат гост на форума ще бъде японския премиер Шиндзо Абе, а на него ще пристигнат и телегации от Франция, Япония, Швейцария и Катар. Очаква се участието и на големи компании от САЩ, Саудитска Арабия и други страни, припомнят от руската агенция. Путин е информирал Макрон за детайли от срещата си с президентите на Турция и Иран Реджеп Таийп Ердоган и Хасан Роухани за Сирия. Той е обърнал внимание на френския президент, че е много важно да се окаже хуманитарна помощ на Сирия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Путин и Макрон обсъдиха в телефонен разговор предстоящата визита на френския президент в Русия през май"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%b8%d0%b7%d0%b1%d1%83%d1%85%d0%bd%d0%b0%d1%85%d0%b0-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%bc%d0%b5%d0%b6%d0%b4/", "text": "Сблъсъци избухнаха на границата между Израел и Газа, съобщава Ройтерс. Преди седмица подобни протести доведоха до насилие, при което израелските сили убиха 19 палестинци. Днес беше съобщено, че един палестинец е починал от раните си, получени по време на демонстрациите. Палестинците са подпалили гуми и са хвърляли камъни срещу израелски войници през граничната ограда. Войниците са отговорили със сълзотворен газ и стрелба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Сблъсъци избухнаха на границата между Израел и Газа"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%be%d0%b4%d1%81%d1%8a%d0%b4%d0%b8%d0%bc%d0%b8-%d0%b7%d0%b0-%d1%83%d1%87%d0%b0%d1%81%d1%82%d0%b8%d0%b5-%d0%b2-%d0%be%d0%bf%d0%b8%d1%82%d0%b0/", "text": "Четирима души, подсъдими за участие в осуетения опит за преврат в Турция през юли 2016 г., днес са избягали от сградата на съда в Анкара, където се провежда процесът срещу тях, заедно с още 307 души. Съдът решил четиримата да останат задържани в затвора. В почивката между две заседания на съда четиримата обвиняеми успели да избягат, вероятно с помощ отвън, информира тв канал НТВ.  Полицията е организирала мащабно преследване на бегълците. Процесът във Втори съд за тежки престъпления в Анкара продължил. 19 души, които преди това били освободени условно, било решено да бъдат задържани в затвора, а двама били оправдани.  Други петима от обвинените по същия процес са в неизвестност досега.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Четирима подсъдими за участие в опита за преврат в Турция са избягали по време на процеса от съда в Анкара"}
{"url": "https://trud.bg/%d0%b1%d0%b0%d0%b2%d0%b0%d1%80%d1%81%d0%ba%d0%b0-%d0%ba%d0%be%d0%bc%d0%b1%d0%b8%d0%bd%d0%b0%d1%86%d0%b8%d1%8f-%d0%be%d1%82-%d0%bf%d1%80%d0%b8%d1%8f%d1%82%d0%bd%d0%be%d1%82%d0%be-%d0%b8-%d0%bf%d0%be/", "text": "В продуцираната от BMW поредица “Студио Х” не останаха неизвестни. Тази пролет на пътя излезе Х1, който попълни единствената незаета ниша в Х гамата. Нейното начало бе поставено през 1999 г. с първата генерация Х5, след която се появиха Х3, Х6, Х1, Х4, а сега – Х2. Единственото място за растеж е нагоре и през есента се очаква световната премиера на Х7, който ще бъде най-големият SUV на марката с три реда седалки по вкуса на американските потребители. За сериозния успех на Х моделите на BMW говорят продажбите в 5,5-милионен тираж от 1999 г. насам. Реално повече от една трета от произвежданите баварци всяка година са от Х семейството, което се радва на голяма популярност и в България и това личи по сериозното присъствие по улиците на Х5 и Х6. Новият Х2 е технически събрат на Х, като продължава стратегията на производителя четните Х модели да бъдат по-спортни и ефектни модификации на нечетните Х автомобили, които са по-класически SUV-ове. Затова Х2 е с 8 см по-къс и със 7 см по-нисък от Х1 при едно и също междуосие от 2,67 м. С леко снижаващият се покрив и късите надвеси Х2 има силует на купе и в същото време носи фирмената емблема на С-колоните по същия начин, както го правят култовите купета BMW 2000 CS и BMW 3,0 CSL и напомняйки М1. Багажникът на Х2 е относително голям с вместимост 470 л за дългата 4,36 м каросерия. Задната облегалка е делима в съотношение 40:20:40 и при сгъване товарният обем се увеличава до 1355 л. Мястото на втория ред е достатъчно за удобно настаняване на възрастни пътници, като се имат предвид компактните габарити на модела. Позицията на водача е типична за BMW с ориентиран към шофьора кокпит. Човекът зад волана седи с 9 см по-високо от Серия 1, но с 2 см по-ниско отколкото в Х1. Така усещането се доближава повече до лека кола, отколкото до SUV. По-ниският център на тежестта се отплаща с по-добро поведение в завоите. В реална обстановка на пътя Х2 се представя като много балансиран автомобил и намира начин да бъде по-вълнуващ модел от Х1, наблягайки върху емоцията и удоволствието от шофирането. При пазарния старт на Х2 се акцентира върху четирицилиндровите двигатели. Бензиновият вариант Х2 хDrive 20i разполага с мощност 192 конски сили, а дизеловите X2 xDrive 20d и X2 xDrive 25d – съответно със 190 и 231 конски сили. И трите модификации са оборудвани с интелигентна система за задвижване на четирите колела. С предно предаване ще се предлагат базовите версии. Това са входящото изпълнение X2 sDrive 18i с 1,5-литров трицилиндров двигател със 140 коня, следващото в йераркията X2 sDrive 20i със 190 коня и базовият дизел X2 sDrive 18d със 150 коня. В зависимост от размера на гумите (серийно с диаметър 17 инча) разходът на гориво в смесен цикъл тръгва от 4,6 л при най-икономичните дизелови варианти. Скоростната кутия при дизелите с xDrive е 8-степенна автоматична, при изпълненията с предно предаване – 7-степенна с двоен съединител, а базовите версии излизат стандартно с 6-степенна механична трансмисия. Настройките на ходовата част на BMW X2 са различни от тези на X1. Моделите M Sport и M Sport X са оборудвани с по-стегнато окачване, свалено с 1 см по-ниско до пътя и адаптивни амортисьори, които позволяват на водача допълнително да влияе върху настройките на автомобила. Върху асфалтови настилки X2 демонстрира характерно за баварец поведение, като изпълнява бързо и прецизно командите с волана и педала на газта.  Впечатляваща е лекотата, с която моделът се справя с острите завои на по-висока скорост, без да причинява на пътниците люлеене от рязката смяна на траекторията. Именно тогава личи, че пружините и амортисьорите са регулирани по начин, който позволява спортно шофиране, без да се нарушава комфорта на пасажерите. В офроуд условия X2 със стандартния си просвет от 18 см и двойното предаване xDrive се справя с известни препятствия, но като цяло моделът не е предназначен за каране в кал и камъни. Пътническата кабина на BMW X2 впечатлява с качествена изработка, премиум материали и изчистен дизайн. Тапицерията комбинира текстил и алкантара с контрастни шевове по таблото, конзолата, седалките и подглавниците. Серийно кокпитът е екипиран с 6,5-инчов свободно стоящ контролен дисплей. В по-високите нива размерът на монитора достига 8,8 инча. Също стандартни са 17-инчовите алуминиеви джанти, климатичната инсталация, мултифункционалният кожен волан, както и автоматичните чистачки и фарове със сензори за дъжд и светлина.  Опционално се предлага пълноцветен Head-Up дисплей, който показва директно пред очите на водача важните данни от работата на автомобила и напътствията на навигацията. Към полезните екстри се числят също LED фаровете с функция против заслепяване и асистентът за движение в задръствания, който значително облекчава работата на шофьора при чести спирания и потегляния в натоварен трафик. Адаптивният темпомат автоматично поддържа зададената дистанция до превозното средство отпред, като увеличава или намалява скоростта.  Функционирането на част от асистиращите електронни системи за комфорт и безопасност се обезпечава от инсталираните в автомобила камери. Те осигуряват данни и за работата на асистента за паркиране, който разпознава подходящите паркоместа и автоматично паркира в тях колата при команда от водача. Всички варианти X2 от излизането си от завода са оборудвани с автоматичната аварийна спирачка, която в градски условия предотвратява сблъсъци при невнимание от страна на шофьора.", "date": "2018.04.06", "title": " Баварска  комбинация от приятното и полезното\t\t\t"}
{"url": "https://trud.bg/%e2%80%8b%d1%84%d0%b5%d0%b9%d1%81%d0%b1%d1%83%d0%ba-%d0%b4%d0%be-27-%d0%bc%d0%bb%d0%bd-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%b2-%d0%b5%d1%81-%d1%81%d0%b0-%d0%b1/", "text": "С писмо до Европейската комисия Фейсбук потвърждава, че до 2,7 милиона потребители в ЕС са били засегнати от злоупотребата с лични данни покрай случая с “Кембридж Аналитика”, съобщи говорител на комисията. Следващата седмица предстои представители на ЕК и на социалната мрежа да продължат диалога по тази тема. Разговорите ще засегнат новите правила за личните данни в ЕС и по-общо теми, свързани с демокрацията, поясни говорителят. Той добави, че от 25 май в ЕС влизат в сила допълнителни правила, според които при нарушение на изискванията за съхранение на лични данни дружествата може да бъдат глобени с до четири процента от техния световен годишен оборот. При нарушение дружествата ще трябва да уведомяват потребителите до 72 часа. От следващия месец дружествата, обработващи лични данни в ЕС, ще трябва да получават изричното съгласие на своите клиенти да събират тези данни и то с ясно посочена цел, включително ако данните биват предоставени другиму. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " ​Фейсбук: До 2,7 млн. потребители в ЕС са били засегнати от злоупотребата с лични данни"}
{"url": "https://trud.bg/%d0%be%d0%bf%d0%b0%d1%88%d0%ba%d0%b0-%d0%be%d1%82-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0-%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%8f-%d0%bf%d1%83%d0%bd/", "text": "Опашка от автомобили се e образувала на граничния пункт “Капитан Андреево”, предаде  . Сигналът подадоха наши слушатели, които уточниха, че за да се пресече границата, се чака около час. Към южната ни съседка трафикът е интензивен, съобщават от МВР. Агенция “Митници” предупреждава, че от 20 часа на 8 април до 8 часа на 10 април 2018 година, обработването на пътни и винетни такси на граничните пунктове ще се извършва ръчно, поради оптимизация на информационните системи на агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Опашка от автомобили на граничния пункт “Капитан Андреево”"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%bd%d0%b0/", "text": "Алпинистът Атанас Скатов заминава днес за Катманду за поредната си експедиция в Хималаите. Този път той ще изкачва първо връх Чо Ойю – 8188 метра, а после, за трети път и най-високия връх на планетата – Еверест, предаде  . “Двата върха тази година ще ги изкачвам от Тибет. Някъде около 17-18 април, ако всичко е наред, ще съм на базов лагер. Аз за първи път тръгвам на експедиция над 8000 метра абсолютно сам, няма да използвам помощта на шерп и изкуствен кислород, защото за мен е важно да тествам границите”, каза Скатов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Алпинистът Атанас Скатов заминава на експедиция в Хималаите"}
{"url": "https://trud.bg/%d1%80%d1%83%d0%bc%d1%8a%d0%bd%d0%b5%d1%86%d1%8a%d1%82-%d0%ba%d0%be%d0%b9%d1%82%d0%be-%d0%bd%d0%b5-%d1%83%d1%81%d0%bf%d1%8f-%d0%b4%d0%b0-%d1%83%d0%b1%d0%b5%d0%b4%d0%b8-%d1%81%d1%8a%d0%b4%d0%b0/", "text": ", който не успя да убеди съда, че е жив, след като е бил официално регистриран за починал от съпругата му, започна нов съдебен процес за анулиране на смъртния му акт, предаде Асошиейтед прес. Константин Релиу заяви вчера, че е започнато ново дело за анулиране на смъртния акт, издаден през 2013 г. Той води дело и за връщане на имотите си от съпругата си. След като моят случай стана публичен, един адвокат ми предложи да ми помогне без да взима пари от мен, тъй като аз нямам никакви пари, каза Релиу пред АП. Релиу заминал на работа в Турция през 1992 г. и загубил контакт със семейството си в Румъния. След като не получавала никакви новини от него, съпругата му успяла да получи смъртен акт за него.  През март Релиу не успя да убеди местен съд, че е жив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Румънецът, който не успя да убеди съда, че е жив, започна нов съдебен процес за анулиране на смъртния му акт"}
{"url": "https://trud.bg/%d0%b1%d0%b5%d0%bd%d0%be%d0%b0-%d0%ba%d1%8c%d0%be%d1%80-%d0%be%d1%82-%d0%b5%d1%86%d0%b1-%d1%81%d1%82%d1%80%d0%b0%d1%85%d0%be%d0%b2%d0%b5%d1%82%d0%b5-%d0%be%d1%82-%d1%82%d1%8a%d1%80%d0%b3%d0%be%d0%b2/", "text": "Страховете от търговска война, които са подхранвани от предложените от САЩ митнически тарифи, вече вредят на икономиката, повишавайки разходите за заеми и понижавайки цените на акциите, заяви в петък членът на борда на директорите на ЕЦБ Беноа Кьор, цитиран от агенция Ройтерс. Беноа Кьор също така отбеляза, че последиците от евентуална търговската война върху инфлацията ще станат видими едва в по-дългосрочен план, докато страховете от такава война вече вредят на кредитополучателите и на инвеститорите. Позовавайки се на направена от ЕЦБ симулация, той посочи, че мита от 10% за целият внос и износ на САЩ могат да забавят глобалния икономически растеж с 1% през първата година, като Съединените щати ще се окажат сред най-засегнатите, докато еврозоната ще претърпи по-сдържан спад. Ройтерс отбелязва, че инвеститорите се чудят, дали забавянето на икономическия растеж, което може да се влоши, ако не и да бъде причинено от напрежението в световната търговия, може да отложи във времето края на програмата на ЕЦБ за огромни по размер покупки на еврооблигации (т.нар. “количествени улеснения”), или отмяната на отрицателните лихвени ставки в еврозоната. На този етап се очаква ЕЦБ да прекрати програмата за “количествени улеснения” в размер на 2,55 трлн. евро до края на годината и да повиши за пръв път отрицателните лихвени проценти към средата на 2019-а година, въпреки че инфлацията в еврозоната е все още доста ниска и на нива около 1,5% (при целевото ниво от на ЕЦБ от малко под 2 на сто). Но спадът на акциите на фондовите борси и серията по-слаби икономически данни и проучвания от еврозоната започват да пораждат въпроси сред инвеститорите, дали Европейската централна банка ще се придържа към този път на развитие на своята парична и лихвена политика. В днешното си изказване Беноа Кьор не даден ясни индикации за възможни непосредствени последици върху провежданата от ЕЦБ политика, но подчерта, че евентуална търговска война ще навреди както на икономическия растеж, така и на заетостта – две от основните движещи сили за инфлацията, посочва Ройтерс. “Подхранвайки несигурността сред участниците на пазара, страховете от търговска война засилиха допълнително волатилността (резките колебания в цените) на капиталовите пазари на която сме свидетели от по-рано през година”, каза той и допълни: “Това не е в подкрепа на икономическия растеж и на заетостта”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Беноа Кьор от ЕЦБ: Страховете от търговска война, които са подхранвани от митническите тарифи на САЩ, вредят на икономиката"}
{"url": "https://trud.bg/%d0%be%d1%80%d0%b1%d0%b0%d0%bd-%d1%83%d0%bd%d0%b3%d0%b0%d1%80%d0%b8%d1%8f-%d0%b8-%d0%bf%d0%be%d0%bb%d1%88%d0%b0-%d1%81%d0%b0-%d0%b7%d0%b0%d0%b5%d0%b4%d0%bd%d0%be-%d0%b2-%d0%b1%d0%be%d1%80%d0%b1/", "text": "Унгария и Полша са заедно в борбата за защита на християнските си отечества, заяви унгарският премиер Виктор Орбан в петък по време на откриването на монумент, в памет на самолетната катастрофа през 2010-а година, която струва живота на полския президент и много други политици, предава Ройтерс. „Вярваме, че поляците и унгарците имат общ път, обща борба и обща цел: да изградят и защитят отечествата си във формата, която им харесва… Християнска и с национални ценности“, заяви Орбан. Унгарският лидер, който отива на избори тази неделя, увери, че Полша може да разчита на Унгария в сблъсъците с Брюксел.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Орбан: Унгария и Полша са заедно в борбата за защита на християнските си отечества"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d1%81%d0%b0%d1%89-%d0%b2-%d0%be%d0%be%d0%bd-%d1%80%d1%83%d1%81%d0%b8%d1%8f-%d0%bd%d0%b8%d0%ba%d0%be/", "text": "Русия никога няма да е приятел на САЩ, заяви американският постоянен представител при ООН Ники Хейли. „В нашата страна се водят спорове, дали Русия е наш приятел. Всъщност, това е неправилен въпрос, тъй като Русия никога няма да е наш приятел. Но същевременно, това не означава, че ние не искаме да работим с нея“, отбеляза Хейли при реч в университет в американския щат Северна Каролина, цитирана от РИА Новости. „Ние не искаме да бъде приятели с тези, на които не можем да вярваме. А сега между САЩ и Русия няма доверие“, заключи Хейли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Представителят на САЩ в ООН: Русия никога няма да е наш приятел"}
{"url": "https://trud.bg/%d0%b0%d1%85%d0%bc%d0%b5%d0%b4-%d0%b4%d0%be%d0%b3%d0%b0%d0%bd-%d0%b0%d0%ba%d1%82%d1%83%d0%b0%d0%bb%d0%bd%d0%b0%d1%82%d0%b0-%d0%b5%d0%b2%d1%80%d0%be%d0%b0%d1%82%d0%bb%d0%b0%d0%bd%d1%82%d0%b8%d1%87/", "text": "ДПС днес публикува на сайта си поздравлението на председателя на ДПС Мустафа Карадайъ към почетния председател на ДПС д-р Ахмед Доган по повод рожденния му ден и думите, с които д-р Доган се обърна към него и гостите си. Честит рожден ден, уважаеми г-н Доган! Позволете ми от името на всички членове и симпатизанти на ДПС, от името на всички присъстващи и от свое име да Ви пожелая много здраве и много нови успехи, много сили и воля, и много дълги години да ни указвате Пътя и да ни направлявате! Благодарим Ви, че ни правите съпричастни с Вашия празник, искаме да Ви уверим, че за нас той отдавна е общ партиен и национален празник… Уважаеми г-н Почетен председател! Вие поставихте жалоните на българската демокрация веднага след падането на тоталитарната власт и трасирахте Пътя – пътя на Мира, пътя на Свободата, пътя на Демокрацията, пътя на Заедността… и така 28 години вървим по Пътя… Заложихте на европейския модел. НАТО, Европейски съюз… Този Път води напред, а не назад. Този Път обединява, а не разделя. Щастливи сме да сме заедно с Вас по Пътя и винаги да имаме далечния хоризонт, дълбочината и многопластовата мисъл, аналитичния ум, мъдростта… С една дума имаме нужда от Вас. Сега, когато е необходимо да се определят жалоните на политическата промяна (и в световен, и в европейски, и в национален план), отново Вие ни насочвате към нов модел – включване на свободните и активни граждани във формирането и вземането на политически и управленски решения и в тяхната реализация…. Ние искаме повече Европа, но и по-добра, по-стабилна и по-сигурна Европа. А за управляващите… може би още малко да ги оставим да подхранват с малките успехи големите си илюзии. Вие ни учите да вярваме в себе си, да преследваме мечтите си, Вие ни учите да се учим, да бъдем искрени със себе си и с хората. Вие ни учите да бъдем смели в нашите решения и постъпките си, но и да бъдем отговорни. Има една мисъл на Мевляна: „Удовлетворението от малкото е неизчерпаемо богатство“. Такъв е и надписът на този древен съд, който искаме да Ви подарим. Бъдете ни жив и здрав! За много години! Уважаеми г-н Председател, уважаеми приятели, съмишленици и колеги. Трогнат съм! Никога не съм обръщал внимание на подаръците и, разбира се, това е мой недостатък. Защото така човек губи част от усета си към пулсиращото битие на живота… Но понеже съм ориентиран в познанието за значението и смисъла на знаците в лицето на семиотиката, тяхното декодиране в комплекси от символни реалности ме улеснява. Оценявам го. Благодаря Ви! Понеже започнахме от темата за „подаръци“, явно е, че символиката и знаковата структура, които те ни дават, пренасят, подсказват или преосмислят, не е само в полето на любопитството. Доколкото въпросът се отнася за моя рожден ден, само условно го приемам за мой личен празник. Вие ми го отнехте, по-точно-обсебихте. По-интересното в случая е, че откакто напуснах реалната политика, започнах да получавам странни подаръци на този ден. От най-модерни коли, мини колекции от картини и предмети на изкуството, до стари ръкописи на Библията и Корана. Днес, например, един бизнесмен ми подари „Универсална история на империята на турците“, издадена във Венеция през 1582 година. Явно така сме устроени, че всеки от нас вижда това, което знае, желае или в което вярва. Затова съчетанието на различни обстоятелства в акта на възприятието има както рационални, така и мистични пластове… Благодаря Ви г-н Председател, че с вътрешна готовност ми „поднасяте“ темата за Пътя… В тази връзка ми позволете малка духовна волност за неговите духовно-исторически проекции. Силно съм впечатлен, че последните десетина години ми подарявате различни предмети като пана, инкрустирани мотиви, ритуални и обредни предмети, картини и книги, свързани с историята, философията и практиките на суфизма, по-точно на алевитския суфизъм. Формално географията на генезиса на алевизма („светлинни хора“) е Хоросан („място на слънцето“) преди около десет века, но корените му са дълбоко в шаманизма, зороастризма, будизма, даоизма („ Книга за Пътя“)… Понеже все още сме в рамките на  месец март, например-мартениците, ходенето по жарта, както и връзването на различни парчета плат по дървета, храсти и животни също са ритуални практики на това светоразбиране. Алевитската светогледна традиция е оцеляла, защото е затворена и езотерична; а е затворена, защото векове наред е била преследвана и принудително асимилирана (сунитизирана). Тъкмо поради нейната изначална еретичност, опозиционност, толерантност, борбата за справедливост и издигането на любовта в принцип на световъзприемането, дори и в религия, алевитският светоглед е обявен за тема-табу. Но както виждате алевизмът е оцелял. Изключително голяма част от нас по тези земи са потомци на тази езотерична културно-религиозна традиция. И когато волно или неволно си правим „подаръци“, съдържащи смислови алюзии в това семантично поле, бъдете сигурни, че вместо вас „заговарят“ образи-символи, закодирани душевни състояния, или ситуации-модели от историческата памет, които имат силата на архетипове. В опростена форма основните ценности на тази битовизирана във времето традиция са Братството, Любовта и Пътят. Всички хора са братя по рождение, защото са чада на Всевишния. Любовта към Всевишния е модел на любовта към ближния. Пътят към Всевишния ( Tanri ) е път към светлината на истината, доброто и красотата вътре в нас. Защото Ти си Той! Ти си Богочовек и мярата на пълната ти Свобода е постигането на пълно сливане с Него. Едва тогава Ти израстваш от „ пътник“ ( yol oğlu ) в „полюс на полюсите“ на Пътя (Enel Hak— Бог е в мен). Но Пътят за духовното израстване на личността предполага човекът, който поема по него да е Готов за това изключително дръзко предизвикателство. Духовен императив на Пътя към ,,пътника“ е той постоянно да се обновява, развива и усъвърщенства. Ако това не се случва- Пътят прекъсва пространствено-времевия си континиум и те отхвърля от себе си. Всяко поколение ,,светлинни хора“ , които пътуват го измерват с преодолени предизвикателства в намирането на божественото начало в себе си. Но Пътят сам по себе си няма начало и край в нашият Космос. Пътуването е въпрос на избор. Но след всяко преодоляно предизвикателство Пътят те поставя на ново изпитание с перманентно тестване на твоето слово, мисъл и действие. Ако си уловил резонанса на вътъка  в тъканта на времето твоята отговорност се превръща в антена на колективната съдба . В този случай ,,закъснението“  и  ,,изпреварването“ на времето често имат един и същ резултат: Пътят за определено време може да не те приеме, както се случва и с морето, понякога да не ни приема. Защото твоето наглед неуловимо действие може да наруши равновесието на политическият ти микрокосмос, което да има непредвидими последици за социалният макрокосмос на другите. Защото ,,ефектът на пеперудата“ може да породи буря, дори и в другият край на света… Дълбоките осъзнати истини в историческият опит на човека възкръстват, само когато им идва времето за нов живот, съобразно цикличната динамика на екзистенциалното ни битие. Тогава те мащабно се препроектират във всички значими  дейности, включително и в практиките за правене на различни политики. Идеята за осъзнаването на божественото начало в човека, само на пръв поглед изглежда метафизична с трансцедентални измерения. В превод тя означава  приоритетно изграждане на условия и правила за Субектност  в обществото и историята. Един от най-големите дефицити на нашето време в планетарен мащаб е кризата на практиките за възпроизвеждане на широкоскроени Лидери. Изправени сме пред дълбока криза за Субекти и субектностти в обществото и историята. Това има фатални последици върху технологията  за вземане на адекватни за времето ни значими решения. Тъкмо от това има най-голяма потребност светът, в който живеем днес! И тъкмо на този социокултурен и политически фон Светът става все по-сложен, бих казал, дори превзет. Светът е твърде динамичен, много неопределен и непредвидим, много опасен и рисков. Ако ми позволите,  бих искал да ви обърна вниманието само върху няколко случващи се събития. Актуалната евроатлантическа нагласа за отношението към Русия на мен не ми допада. Не споделям и това, което направи Русия по отношение на Крим, но не споделям и начина за упражняване на натиск спрямо Русия. Русия е твърде сериозна геополитическа реалност, за да се упражняват силови подходи към нея за решаване на критични политически проблеми. Препоръчвам Ви тази моя оценка да не се превърне в политическа позиция на ДПС. Защото ще ви обвинят в нелоялност спрямо евроатлантизма… Другият случай стана актуален само от преди няколко дена. Китай обяви, че сменя системата петрол-долар, долар-петрол, в собствената си парична единица: петрол-йоан, йоан-петрол. Ако не се постигне споразумение вероятно към петрола ще се включат и  други категории стоки в международната търговия, въпреки санкциониращите действия на САЩ спрямо Китайският внос с 3% мито. В интернет вече има индикираща информация, че няколко страни са готови да минат на разплащане с йоани, между които са Венецуела, Саудитска Арабия, вероятно и Иран…, Да не говорим за Русия… Тази ситуация я възприемам като създаване на условия за принудително коалиране с търговска и финансова мотивация. Но някой може ли да предвиди докъде може да стигне тази тенденция? Всякакви опити за имперски амбиции, независимо от кой  край на  света се появяват, създават предпоставки за дестабилизация на политическия Логос на Планетата. ДПС вече се превърна в модел за балансираща партия на Балканите. Съблюдаването и продуцирането на  балансираща политика е въпрос на позитивна визия за света и много тежка отговорност. Дълбокият ни мотив за постигането на тази цел е запазването на Мира и гарантирането на Свободата и Демокрацията. Ако перифразирам един голям мислител на нашето време за избора на бъдещето: ,,Съдбата или Мечтата“, аз избирам Кармата, защото предполага активното и отговорно включване на личността в процеса проектиране и опредметяване  на динамичното равновесие, като начин за произвеждане на Бъдеще. Кармата и Съдбата не са тъждествени. Съдбата предполага относителна пасивност на личността и предписва предопределеност на Бъдещето. Позитивното направляване на Кармата е целта на Пътя  за постигането на субектност в обществото и историята. Пожелавам Ви много радости в живота, Наслаждавайте му се. Защото животът е дар. Само  тези които се борят за него могат да се наслаждават на вкуса и смисъла на съществуването си. Бъдете живи и здрави! София 29.03.2018 г.", "date": "2018.04.06", "title": " Ахмед Доган: Актуалната евроатлантическа нагласа за отношението към Русия не ми допада\t\t\t"}
{"url": "https://trud.bg/82-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%81%d0%be%d1%84/", "text": "82–годишен мъж е починал при пожар тази сутрин в София. Сигналът е подаден малко след 6 часа за пожар в апартамент в ж.к. „Зона Б19“. На мястото са изпратени два пожарни автомобила и линейка, съобщиха от МВР. В жилището е открито тялото на 82–годишния собственик. Причините са в процес на установяване. До 12 часа звената за “Пожарна безопасност и защита на населението” при Главна дирекция “Пожарна безопасност и защита на населението“ са реагирали на 16 сигнала за произшествия, от които 11 пожара и 6 спасителни дейности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " 82–годишен мъж е починал при пожар в София"}
{"url": "https://trud.bg/%d1%81%d0%b4%d0%b2%d1%80-%d1%81%d1%8a%d0%b2%d0%b5%d1%82%d0%b2%d0%b0-%d0%ba%d0%b0%d0%ba-%d0%b4%d0%b0-%d0%be%d0%bf%d0%b0%d0%b7%d0%b8%d0%bc-%d0%b4%d0%be%d0%bc%d0%b0-%d0%be%d1%82-%d0%bf%d0%be%d1%81%d0%b5/", "text": "Ако ви предстои да отсъствате от дома за няколко дни, не съобщавайте на много хора, а също така и в социалните мрежи. Оставете по-ценните предмети на съхранение при близки приятели или роднини. Топва съветват от Столичната дирекция на МВР в първия празничен ден, в който много софиянци напуснаха града. Помолете съсед, близък роднина или приятел да наглежда жилището. Ако им имате пълно доверие им предоставете ключ за дома, за да могат да влизат в него. Добре е периодично да включват осветлението, да вдигат щори, да прибират от пощата писма и рекламни брошури- така евентуалните крадци няма да разберат, че отсъствате. Не дръжте вкъщи големи суми пари, валута и ценности, съветват от полицията. При пазаруване или при пътуване в градския транспорт дръжте чантата си закопчана, плътно до себе си, по възможност да я виждате или да обхващате дъното й с ръка. Докато пазарувате в хипермаркет, никога не оставяйте чантата си в количката с покупките. Когато сте разтоварили покупките си в автомобила винаги го заключвайте, докато връщате празната количка. Дръжте парите си отделно от документите и ако носите по-големи суми ги разделете на няколко места. Ако усетите съмнително блъскане, направете забележка и веднага след това проверете дали портфейлът с парите е във Вас. Ако установите, че липсва, веднага подайте сигнал на телефон 112. Докато впечатленията ви са пресни, потърсете помощ в полицейското управление, където ще ви предложат снимки, между които може да разпознаете извършителя на кражбата. Ако станете свидетел на извършване на кражба, обадете се своевременно на тел. 112. Помогнете, защото може да се случи на всеки! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " СДВР съветва как да опазим дома от посегателства докато ни няма"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%be%d1%82%d0%be-%d1%87%d0%b0%d0%bb%d0%b3%d0%b0-%d0%b4%d1%83%d0%be-%d0%b0%d0%bb%d1%84%d1%80%d0%b5%d0%b4%d0%be-%d1%86%d0%b5%d0%bf%d0%b8-%d0%b0%d0%b9%d1%84/", "text": "Кубинецът Алфредо Торес разцепва айфона на фолк фурията Сашка Васева. Това се пее в първата им дуетна песен „Хитът на сезона”, която дава заявки да се превърне в следващата „Отиваме на купон” или „Издислав”. Бившите съквартиранти в къщата на „Вип Брадър” са най-новата „двойка” в лекия жанр и са твърдо решени с дебютното си общо парче да разбият фолк клубовете в страната. „Хитът на сезона” обезателно предизвика лавина от коментари в интернет пространството. Част от отзивите на почитателите на попфолка осмиват опитите на Дупнишката Мадона да се завърне на сцената. Други пък категорично подкрепиха Васева и нейното старания отново да бъде едно от топ имената в чалга индустрията. В текста на парчето Сашка отново изкарва наяве своите скрити таланти в писането на мелодии. За да бъде нейното завръщане в „лекия жанр” пълно, блондинката вкарва и части от най-големите й хитове от миналото. „Цяла вечер стой и ми гледай сеира! Всички питат ме и чакат на опашка, Може ли да се забрави тая Сашка? Взимам микрофона почвам отведнъж, Как да се забрави Георги първият обичан мъж.”, е само част  от култовите реплики, които певицата от Дупница изпява със свръх обработен глас. Всъщност най-големият „виновник” за новото парче от Сашка Васева е македонският продуцент Йорданчо Василковски – Оцко. Именно той е направил музиката и аранжиментът на „Хитът на сезона”, която направи своята премиера в ютюб канала на неговата компания „Хит Микс Мюзик”. Дали Дупнишката Мадона ще стане пълноправен изпълнител от лейбъла на македонеца или това е еднократна „помощ” от негова страна предстои да разберем. Във видеото към парчето, на което режисьор е Николай Скерлев”, Сашка е извадила на показ най-големите си „оръжия”, за да съблазни подрастващата аудитория във фолк клуб. Гримът й е дело на един от най-популярните разкрасители в индустрията Цецо Андреев, който според феновете на певицата е успял да смъкне немалко години от нея.  Добър вечер, скъпи приятели!  Чуйте сега директно от България:  Сашка Мис Васева  Специално за вас тази вечер..  КОНЙО!  С хита на сезона, цепиш ми айфона.  Цепиш ми айфона! Да, да, да..  Видиш ли ме от далеч ще ме познаеш  И така със мене ще се запознаеш!  Идваш и веднага мене ти ме взимаш,  втори път изобщо не трябва да питаш! Нощта започва взимам микрофона,  Пред вас излиза Дупнишката Мадона!  Пред вас излиза скорост набира,  Погледите на всички събира!  На всички погледите тука са в мене,  Да живеем днеска ни е време!  Нощта започва, почвам ей така:  1, 2, 3 .. СЕГА! Певицата на всички хора от народа,  Да ядем и пием ни е втората природа!  Само дай ми кинти и недей ме спира,  Цяла вечер стой и ми гледай сеира!  Всички питат ме и чакат на опашка,  Може ли да се забрави тая Сашка?  Взимам микрофона почвам отведнъж,  Как да се забрави Георги първият обичан мъж. Каквото ти кажа – пазиш ми тайна!  Между нас остава във изповедалнята!  Каквото ти искам – казваш ми “Да”  Хита на сезона почва сега! Кой е номер едно – шампиона!  На всички дискотеки – царя на купона!  Кой е номер едно – шампиона!  Шампиона – царя на купона! Искам да те забравя Георги…  Свършено е всичко. Знам…  Но в мен не престава да гори любовен пламък  Мъча се да те забрава Георги…  Свършено е всичко знам, но в мен не престава да гори любовен плам  Забрави го ми говорят близки и приятели, дълго те с мен спорят всички били предатели. Може ли да се забрави Георги,  първият обичан мъж, истински човек обичам във живота си веднъж.  Забрави го ме съветва даже мама у дома, нека да го  стигне клетва щом остави те сама… Може ли да се забрави Георги,  първият обичан мъж, истински човек обичам във живота си веднъж.  Истински човек обичам във живота си веднъж…", "date": "2018.04.06", "title": " Най-новото чалга дуо:  Алфредо  цепи  айфона  на Сашка\t\t\t"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b0-%d0%b2%d1%8a%d0%b7%d0%be%d0%b1%d0%bd%d0%be/", "text": "Сръбският външен министър Ивица Дачич заяви, че страната му има подкрепата на страните от Движението на необвързаните държави във връзка с териториалната цялост на страната и нейната независимост, предаде Макфакс. Дачич подчерта, че повече от 80-те страни, които не са признали Косово, над 60 са членове на Движението на необвързаните държави и посочи, че поради това е много важно Сърбия да подхранват отношенията с тези страни.  „Много е важно да поддържаме добри отношения с тези страни, да настояваме за потвърждаване на добрите отношения от времето на Тито“, подчерта Дачич. Според него Движението на необвързаните страни е от голямо значение за Сърбия, като се има предвид, че страната е наследила традициите на Югославия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Сръбският външен министър: Да възобновим връзките с необвързаните държави от времето на Тито"}
{"url": "https://trud.bg/%d0%bd%d0%b0%d1%81%d0%b0-%d1%89%d0%b5-%d0%bf%d1%80%d0%be%d1%83%d1%87%d0%b2%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%bc%d0%b0%d1%80%d1%81/", "text": "НАСА се готви да изстреля космически апарат през май, който ще изследва вътрешността на Марс. Сондата “ИнСайт” (InSight – Interior Exploration using Seismic Investigations, Geodesy and heat Transport) е стационарен спускаем апарат. Това ще е първата мисия, посветена на изследването на вътрешността на планетата в дълбочина, пише PhysOrg. “ИнСайт” ще върне информация за най-ранните етапи на образуването на Марс преди 4,5 милиарда години. Тя е оборудвана с много чувствителни инструменти, включително и сеизмометър, за които е необходим стационарен апарат, от който внимателно да бъдат инсталирани на повърхността на Марс и под нея. Като изследват вътрешността на Марс, специалистите се надяват да разберат доколко различни са кората, мантията и ядрото на планетата от земните. В мисията участват с различни инструменти Франция и Германия. Изстрелването на сондата “ИнСайт” е насрочено за 5 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " НАСА ще проучва вътрешността на Марс"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b3%d1%83%d0%b3%d1%8a%d0%bb-%d1%81-%d0%bf%d0%b8%d1%81%d0%bc%d0%be-%d0%bd%d0%b5-%d0%b2%d0%ba%d0%bb%d1%8e%d1%87%d0%b2%d0%b0%d0%b9/", "text": "Хиляди служители на Google са се подписали в отворено писмо, в което молят работодателя си да спре да работи по проекти на американското правителство. Проектът “Мейвън”, например, включва в себе си използването на изкуствен интелект, за да подобри точността на попаденията на армията с дронове. Служителите на компанията се страхуват, че участието в този проект ще нанесе „непоправима щета” на марката. „Смятаме, че Google не трябва да бъде част от военния бизнес”, се казва в писмото, което е адресирано до главния изпълнителен директор на компанията Сундар Пичай, съобщава  . ”Ние искаме проектът “Мейвън” да бъде прекратен и документите за него да бъдат публикувани, и да се наложи ясна политика, според която, нито Google нито нейните служители да бъдат обвързвани със създаване на оръжия”, пише още в писмото. Писмото е подписано от 3 100 служители, включително „някой старши инженери”“. Компанията има повече от 88 000 служители по целия свят. В отговор на повдигнатите въпроси, ръководителят на облачния бизнес на Google, Даян Грин успокои служителите, че тази технология няма да бъде използвана за разработката на оръжия или за управление на дронове. Независимо от това служителите, които са подписали писмото смятат, че компанията излага на риск потребителското доверие в нея и игнорира своята „моралната и етична отговорност”. „Ние не може да прехвърлим нашата морална отговорност на трети страни”, пише в писмото. „Една от най-важните ценности за Google е: всеки наш клиент ни вярва, нека да не предаваме доверието му. Никога”, заявяват служителите в писмото си. „Абсолютно недопустимо е създаването на тази технология заедно с американското правителство и потенциалните смъртоносни последици, до които може да доведе.” Говорител на Google заяви през Би Би Си, че “Мейвън” е широко разпространен проект на министерството на отбраната на САЩ и Google работи само по част от него. Частта е специално подбрана да не бъде свързана с нараняване на хора и за нея се използва отворен код, който е достъпен за всеки потребител на Google Cloud”. „Моделите, по които работим са базирани само на несекретни данни. Технологията се използва за отбелязване на изображения и цели да спаси животи и да спаси служители от вършене на досадна работа, в която често се допускат грешки”, заявяват от Google. „Военните използват машини, които се самообучават, нормално е това да бъде повод за притеснение. В момента активно обсъждаме в компанията тази деликатна тема, а и не само в компанията. Разговаряме заедно с експерти извън компанията, с които да изградим заедно нашите правила относно разработването и употребата на нашите машини с изкуствен интелект”, допълниха от компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Служители на Гугъл с писмо: Не включвайте компанията във военни разработки"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%bf%d1%80%d0%b5%d1%85%d0%b2%d0%b0%d0%bd%d0%b0%d1%85%d0%b0-%d1%82%d1%83%d1%80%d1%81%d0%ba/", "text": "Гръцките ВВС прехванаха турски военен безпилотен летателен апарат, нарушил въздушното пространство на Гърция в югоизточната част на Егейско море, съобщи Ekathimerini. Турският летателен апарат UAV ANKA е навлязъл два пъти в гръцкото въздушно пространство над остров Родос на височина от около 6000 метра. Самолетът е прехванат от гръцки изтребители Ф-16, излетели от въздушна база „Кастели“ на остров Крит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Гръцки изтребители прехванаха турски дрон над о-в Родос"}
{"url": "https://trud.bg/%d0%bf%d1%80%d0%b8%d0%b7%d0%bd%d0%b0%d1%85%d0%b0-%d0%b7%d0%b0-%d0%b2%d0%b8%d0%bd%d0%be%d0%b2%d0%bd%d0%b0-%d0%b1%d0%b8%d0%b2%d1%88%d0%b8%d1%8f-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "Южнокорейски съдия постанови, че бившата южнокорейска президентка Пак Кън Хе е виновна в злоупотреба с власт и принуда, предаде Асошиейтед прес. “Обвиняемата е виновна в злоупотреба с власт”, заяви съдията Ким Се-ун, разглеждащ делото за злоупотреба с власт, принуда, приемане на подкупи и корупция срещу Пак Кън Хе, допълва Франс прес. Съдията каза, че бившата президентка е виновна за това, че е принудила южнокорейски фирми да изплатят 77,4 милиарда вона (59 милиона евро) на две фондации, които са контролирани от нейната довереница и приятелка от 40 години Чхуе Сун-сил, допълва агенцията. Съдията каза, че Пак и Чхуе са заговорничили, за да получат тези десетки милиарди вона от големи конгломерати като например Самсунг, предаде Ройтерс. Средствата освен за фондациите на Чхуе са отивали и за семейството й. Делото срещу Пак се гледа в централния окръжен съд в Сеул. Прокурори поискаха 30 години затвор за бившата президентка, предаде АП. Предстои да бъде произнесена присъдата. Прокурорите по делото искат и глоба за Пак в размер на 118,5 милиарда вона (112 милиона долара), допълва Ройтерс. Пак отрича да има вина и твърди, че делото срещу нея е политическо отмъщение, припомня АП. Пак Кън Хе бе арестувана през март 2017 г. Оттогава се намира в център за задържане близо до Сеул. Тя отказа да присъства на днешното съдебно заседание с мотива, че е болна.  Пак Кън Хе бе отстранена от власт в началото на миналата година след месеци на масови протести срещу нея, в които участваха милиони хора. Пак Кън Хе, която през 2013 г. стана първата жена президент на Южна Корея, бе обвинена по общо 18 пункта, сред които злоупотреба с власт, принуда, корупция и изтичане на държавни тайни, припомня агенция Йонхап. Бившата президентка освен в принуждаване на общо 53 фирми фирми да даряват пари за фондациите на Чхуе, бе обвинена и в приемане на 59,2 милиарда вона подкупи от Самсунг, Лоте и други компании в замяна на услуги. Тя е заподозряна и, че е оставила Чхуе да се бърка в държавните дела, въпреки че довереницата й е нямала никаква официална власт, нито е заемала пост в правителството, припомня Йонхап. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Признаха за виновна бившия президент на Южна Корея Пак Гън-хе по обвинения в злоупотреба с власт и принуда"}
{"url": "https://trud.bg/%d0%bb%d0%be%d0%b2%d1%87%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b3%d0%b0%d0%b2%d1%80%d0%b8%d0%b8%d0%bb-%d0%bd%d0%b0-%d0%bc%d0%b0/", "text": "На Македонската православна църква трябва да помогнем мъдро, без отново да изпадаме в схизма. Това каза пред   Ловчанският митрополит Гавриил. „Ние можем да ходатайстваме да бъде снета схизмата от македонската църква, сами ние не можем да снемем схизмата, това няма да бъде признато. От това няма да има смисъл, защото и ние ще изпаднем в схизма и никога няма да можем да им помогнем – ние сме били 70 години в схизма, те са 50 години”, каза митрополит Гавриил. Относно посещението на руския патриарх Кирил за честванията на 3 март и неговите думи на срещата с президента Румен Радев той каза: „Президентът не заслужаваше укор, той много хубави слова каза, може би други заслужаваха”. По думите му Българската православна църква е направила всичко възможно да посрещне достойно руския патриарх. По темата с досиетата митрополит Гавриил, който е сред висшите духовници в БПЦ без принадлежност към ДС, коментира, че трябва да се прави разлика между хората, които са се разписали, за да могат да работят и тези, които са искали да доносничат. „Не може да се каже, че всеки, който има досие, е непременно недостоен”, каза Ловчанският митрополит. Относно Истанбулската конвенция той смята, че щеше да е пагубно, ако беше ратифицирана. Ако възпитаваме децата да не проявяват насилие, няма да са нужни конвенции, допълни митрополит Гавриил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Ловчанският митрополит Гавриил: На Македонската православна църква трябва да помогнем мъдро"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b8%d0%b5%d1%82%d0%be-%d0%bf%d1%80%d0%be%d0%b2%d0%b5%d1%80/", "text": "Правосъдното министерство започва проверка по нападнатия снощи надзирател в затвора в София. От ведомството оповестиха, че  е станал снощи около 21 часа. При конвоиране на задържан за екстрадиция, е пострадал надзирател. Задържаното лице нападнало надзирателя по пътя към приемно отделение. Уведомен е наблюдаващият прокурор и ресорният заместник-министър на правосъдието Николай Проданов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Министерство на правосъдието проверява случая с нападнатия надзирател в Софийския затвор"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%be%d1%84%d0%b8%d1%81-%d0%bd%d0%b0-%d1%81/", "text": "Неформалните доплащания в здравната система в България е желателно да падне до 15%. Това каза на пресконференция вчера по повод Световния ден на здравето 7 април ръководителят на българския офис на Световната здравна организация (СЗО) д-р Скендер Сила. Той посочи, че в момента в България пациентите доплащат лични средства в размер на 44.2 на сто. “Пътят към универсалното здравно покритие за България е увеличаване на публичното финансиране, намаляване на доплащанията от джоба до 15% и подобряване на политиката на покритие за достъп до здравни грижи”, заяви д-р Сила. По думите му през май се очаква чуждестранни икономисти и финансисти да пристигнат в страната ни със съдействието на СЗО, за да извършат анализ на здравната система и да направят препоръки за промяна с цел намаляване на личните разходи за здраве. Д-р Сила посочи още, че сред останалите големи предизвикателства за България са високите нива на тютюнопушене и употреба на алкохол, наднорменото тегло и незаразните болести като рак и болести на кръвта. Председателят на парламентарната комисия по здравеопазване Даниела Дариткова пък заяви, че в страната ни има добро здравно покритие с добро качество, но върху здравето влияят и други фактори. Това са начинът на живот – 50% дял, природните, а географски и екологични фактори влияят с около 20%. Толкова е делът и на наследствените фактори, а едва 10% от влиянието върху общественото здраве се пада на системата на медицинското обслужване.", "date": "2018.04.06", "title": " Ръководителят на българския офис на СЗО д-р Скендер Сила: Доплащането в здравната система да падне до 15%\t\t\t"}
{"url": "https://trud.bg/%d0%b1%d0%b5%d0%b7-%d1%81%d0%b8%d0%bd%d1%8f-%d0%b8-%d0%b7%d0%b5%d0%bb%d0%b5%d0%bd%d0%b0-%d0%b7%d0%be%d0%bd%d0%b0-%d0%b4%d0%be-9-%d0%b0%d0%bf%d1%80%d0%b8%d0%bb-%d0%b2-%d1%81%d0%be%d1%84%d0%b8%d1%8f/", "text": "По повод честването на Великденските празници от днес до 9 април (понеделник) включително зоните за почасово платено паркиране „Синя” и „Зелена” няма да работят. Това съобщиха от пресцентъра на „Център за градска мобилност“ ЕАД.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Без синя и зелена зона до 9 април в София"}
{"url": "https://trud.bg/8000-%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%82%d0%b5-%d0%ba%d1%83/", "text": "Курортите край Варна посрещнаха 8000 румънски туристи за Великден. В “Златни пясъци” са отворени 13 хотела, а в “Свети Константин и Елена” – три, съобщи  . Румяна Икономова, която работи в ресторант, румънците изобщо не са капризни и харесват неща “от рода на рибите”. Самата тя ще изкара празника на работа и “в движение”. Запитан дали с колегите му чакат румънските туристи, един от таксиметровите шофьори в района отговори, че те не ги интересуват, защото ползват услугите им много слабо. На Великден ще бъде вкъщи със семейството си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " 8000 румънски туристи във варненските курорти за Великден"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bb%d1%83%d0%b8-%d0%b2%d1%8e%d0%b8%d1%82%d0%be%d0%bd-%d0%b5-%d0%bd%d0%b0%d0%b9-%d0%b1%d0%be%d0%b3%d0%b0%d1%82/", "text": "Президентът на компанията за луксозни стоки “Луи Вюитон” Бернар Арно е най-богатият човек в Европа, със състояние от 70,7 млрд. долара. Арно изпреварва испанеца Амасио Ортега, основателя на групата “Индитекст”  (Inditex), сред чиито марки са “Зара” (на испански Сара) и “Масимо Дюти”, съобщи Bloomberg. Арно е излязъл и на четвърто място в списъка на най-богатите хора на планетата. Трите първи места в рейтинга на американската агенция заемат американци – шефът на “Амазон” Джеф Безос, основателят на “Майкрософт” Бил Гейтс и президентът на инвестиционния фонд “Бъркшър хатауей” Уорън Бъфет. Техните състояния са съответно 121, 91,3  и 86,3 млрд. долара. На пето място след Арно сега е Ортега с богатство от 70,2 млрд. долара. Най-богатият руснак вече е Владимир Лисин, който контролира руския стоманодобивен концерн НЛМК. Той измества газовия магнат Леонид Михелсон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Президентът на “Луи Вюитон” е най-богатият европеец"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-15-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%be%d1%82%d0%ba%d0%b0%d0%b7%d0%b0%d0%bb%d0%b8-%d0%b4%d0%b0-%d0%b2%d0%b0%d0%ba%d1%81%d0%b8%d0%bd%d0%b8/", "text": "От 48 родители, които са обвинени, че са отказали задължителната ваксинация против морбили в Белград, 15 са наказани с глоби от 10 000 до 30 000 динара /85 до 254 евро/, съобщава  . Пред съда в Белград скоро ще застанат още родители, които отказват да ваксинират децата си, тъй като здравната инспекция е внесла още 308 иска за нарушения. По данни на сръбския Институт по здравеопазване от началото на октомври миналата година в Сърбия са регистрирани 4507 случая на морбили, 2342 от които са лабораторно потвърдени. Цели 95%  от заболелите не са били ваксинирани, а от тежките усложнения са регистрирани менингит и бронхопневмонии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Глобиха 15 родители, отказали да ваксинират децата си срещу морбили, в Сърбия"}
{"url": "https://trud.bg/%d1%80%d1%83%d1%81%d0%ba%d0%b8%d1%82%d0%b5-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d1%81%d0%b0%d0%bd%d0%ba%d1%86%d0%b8%d0%be%d0%bd%d0%b8%d1%80%d0%b0%d0%bd%d0%b8-%d0%be%d1%82-%d1%81%d0%b0/", "text": "Руските държавни фирми, срещу които днес САЩ въведоха санкции, ще получат допълнителна държавна подкрепа. Това заяви руският министър на промишлеността и търговията Денис Мантуров, цитиран от ТАСС . Мантуров също така предупреди, че ще има административни наказания за руски компании, които откажат да работят със санкционираните фирми. Включването на “Рособоронекспорт” в списъка от санкции на САЩ има за цел изтласкването на Русия от световния оръжеен пазар, заяви представител на руската държавна корпорация Ростех, в която влиза “Рособоронекспорт”. “Проучваме документа и още не сме направили окончателни изводи. Фактът обаче, че на мушка е взет “Рособоронекспорт” потвърждава истинската цел на санкциите. Всички тези гръмки слова и обвинения са само предлог да бъде изтласкана Русия от световния оръжеен пазар. Грубо и прагматично. Това е чиста проба недобросъвестна конкуренция”, заяви той. Секретарят на руския Съвет за сигурност Николай Патрушев заяви, че новите санкции на САЩ няма да прекъснат контактите на Москва с Вашингтон.  Санкционираните физически и юридически лица ще намерят начини да компенсират наложените им ограничения, каза Патрушев след заседание на Съвета за сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Руските компании, санкционирани от САЩ, ще получат държавна подкрепа"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%82%d0%ba%d1%80%d0%b8-79-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc/", "text": "Унгарската полиция откри 79 нелегални мигранти, скрити в камион със сръбски номера. Това е станало на граничния пункт Артанд между Унгария и Румъния, предаде  . Мигрантите са били скрити между чували с брикети, превозвани в камиона. Заловените обявили, че са иракски и сирийски граждани. Румънската гранична полиция е започнала процедура против нелегалните мигранти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Унгарската полиция откри 79 нелегални мигранти в сръбски камион"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd-%d0%be%d1%82%d0%ba%d0%b0%d0%b7%d0%b0-%d0%b2%d0%b8%d0%b7%d0%b0-%d0%bd%d0%b0-%d0%b1%d1%80%d0%b0%d1%82%d0%be%d0%b2%d1%87%d0%b5%d0%b4%d0%ba%d0%b0%d1%82%d0%b0-%d0%bd/", "text": "Британското правителство отказа да издаде виза на братовчедката на върналата се в съзнание след отравянето в Солсбъри Юлия Скрипал Виктория Скрипал, предава BBC. Правителствен източник разкри, че е преценено, че Русия „се опитва да използва Виктория като пешка“. По-рано руска телевизия излъчи запис от телефонен разговор между Виктория и Юлия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Лондон отказа виза на братовчедката на Юлия Скрипал"}
{"url": "https://trud.bg/%d1%81%d1%83-57-%d1%89%d0%b5-%d0%bf%d1%80%d0%b5%d0%bb%d0%b5%d1%82%d0%b8-%d0%bd%d0%b0%d0%b4-%d1%87%d0%b5%d1%80%d0%b2%d0%b5%d0%bd%d0%b8%d1%8f-%d0%bf%d0%bb%d0%be%d1%89%d0%b0%d0%b4-%d0%bd%d0%b0-%d0%bf/", "text": "Министерството на отбраната на Русия съобщи, че два руски изтребителя пето поколение Су-57 ще прелетят над Червения площад по време на парада в чест на 73 години от победата във Втората световна война, предава РИА Новости. „Освен всичко в парада ще участват два самолета Су-57“, пише в съобщение на министерството. Отбелязва се, че ще участват и стратегически ракетоносци Ту-10, Ту-95М, бомбардировачи Ту-22МЗ, самолети-прехващачи Им-78, изтребители Су-35С, Су-30СМ, МиГ-29, МиГ-31БМ, хеликоптери Ми-26, Ми-8, Ми-28Н, Ка-52, Ми-35 и други. За целта бойните машини са пребазирани на осел летища в Московска, Тверска, Саратовска, Калужка, Вороженка и Липецка области.  Екипажите на армейската авиация ще прелетят на височина 150 метра със скорост 200 км/ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Су-57 ще прелети над Червения площад на парада на 9 май"}
{"url": "https://trud.bg/%d0%bf%d0%bb%d0%b5%d0%b9%d0%bc%d0%b5%d1%82%d0%ba%d0%b0%d1%82%d0%b0-%d0%b0%d0%bd%d0%b4%d0%b6%d0%b5%d0%bb%d0%b8%d0%bd%d0%b0-%d0%b7%d0%b0%d0%ba%d1%8a%d1%81%d0%b0-%d1%81-%d0%bd%d0%b5%d1%80%d0%b2%d0%b8/", "text": "Плеймейтката Анджелина Атанасова, която наскоро публикува домашно порно с новото си гадже Йордан Йорданов, от две години се тъпчела с различни антидепресанти, разказват нейни близки. Разкрепостената блондинка е закъсала сериозно с нервите заради дълбоки лични драми от детството й, които я преследвали и до днес. Според съседи на 22-годишната Анджелина от дома й редовно се чували крясъци и скандали, които потвърждавали, че тя е с доста лабилна психика. Твърдят дори, че не веднъж са я молили за спокойствие, но тя приемала забележките им с още повече агресия. Изглежда напористата силиконка не е удовлетворена и от опитите си да се пробва като чалга певица, тъй като засега не жъне очаквания успех. Името на плеймейтката бе свързвано с редица богати мъже в това число милионерския син Християн Гущеров преди той да се сгоди за Светлана Василева.", "date": "2018.04.06", "title": " Плейметката Анджелина закъса с нервите\t\t\t"}
{"url": "https://trud.bg/11-%d0%b4%d1%83%d1%88%d0%b8-%d0%be%d1%82-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b0%d1%82%d0%b0-%d0%bf%d0%b0%d1%80%d1%82%d0%b8%d1%8f-%d0%b2-%d0%ba%d0%be%d1%81%d0%be%d0%b2%d0%be/", "text": "Властите в Косово са повдигнали обвинения срещу 11 души, включително срещу министър и депутат от управляващата партия, заради това, че са предоставяли държавна служба за хора въз основа на политическите им пристрастия, съобщи Reuters. Случаят е основан на подслушвания от 2011 г., осъществени по време на антикорупционна операция от “Европол” и “Еулекс” в Косово. Почти всички обвинени са членове на управляващата Демократична партия на Косово, включително и Бесим Бекай, министър на иновациите и на предприемачеството. Прокуратурата смята, че обвинените могат да се чуят в записите на подслушани разговори как предлагат на симпатизанти на партията работа в държавни агенции, съдебната система, университетите, и в водните и енергийни компании. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " 11 души от управляващата партия в Косово на съд за роднински назначения"}
{"url": "https://trud.bg/%d0%b1%d0%bb%d0%be%d0%b3%d1%8a%d1%80%d0%ba%d0%b0-%d0%bf%d0%be%d0%b1%d0%b5%d0%b4%d0%b8-%d1%81-%d0%b4%d0%b8%d0%b5%d1%82%d0%b0-%d1%82%d1%80%d1%83%d0%b4%d0%bd%d0%be%d0%bb%d0%b5%d1%87%d0%b8%d0%bc%d0%b8/", "text": "Блогърка победи трудно лечими болести, бич за съвременното ежедневие за много жени, породени от стрес и забързан живот. Деница успя да постави под контрол инсулинова резистентност (ИР) и Хашимото благодарение на правилно и здравословно хранене. Тя е известна в интернет пространството като Дени от “Healthy with Deni”, където ежедневно публикува нетрадиционни рецепти за хора, решили да подобрят състоянието си чрез режим. Деница е на 29 години от Габрово, от 15 години живее в София. Щастливо омъжена, с “щуро куче” и с перспективна професия в IT сферата. Преди две години съпругът й получава диагноза ИР. Малко по-късно и тя започва да страда от същата болест плюс Хашимото в резултат от преживян стрес от обир в дома им. Споделя, че дълго се е обвинявала, че е лакома, а хората са я съветвали да намали храната. “Инсулиновата резистентност е отговор на нездравословен живот, лоша храна, малко сън и движение. Голям процент от симптомите на двете заболявания са трудни за разпознаване. Има хора, които освен с проблемите с теглото, живеят с косопад, обилно потене, променливи настроения, подут корем и ги намират за нормални и не ги лекуват”, разказва тя. Деница се решава на промяна през 2016 г., като подлага себе си и мъжа си на режим и отхвърля опцията за медикаменти. Двамата спазват високомазнинно – нисковъглехидратно хранене (ВМ – НВХ) до днес. Тя е свалила 17 кг от теглото си, а нейният мъж – 25 кг. В режима на Дени се намалява консумацията на въглехидрати и главната енергия за организма идва от мазнините на месо, риба, яйца и масла. Приемат се зеленчуци, които са расли над земята, ядки и зрели млечни продукти и калориите не са на първо място. Избягват се брашно, картофи, ориз и захар. “Тези храни са силно въглехидратни и техният прием е ограничен, но това не означава, че нямат заместители и еквиваленти. А десерт може да се направи и без захар и въобще да не се усети разликата”, обяснява тя. Дени е доволна, когато става по-силна, симптомите изчезват и килограмите се топят благодарение на режима. “Но истински щастлива бях, когато си направих контролен преглед, повторих изследванията и те бяха в норма”, споделя тя. Младата жена създава блог, където публикува собствени рецепти. Има близо 60 000 читатели месечно и 4 хиляди последователи във фейсбук. Показва майсторски рецепти на печива без брашно и десерти без подсладител: “Различни са, защото не е лесно да смелиш ядки и да се опиташ да ги превърнеш в хляб, но без глутен. Предизвикателство е да се пробваш да направиш любимата рецепта на майка си без половината продукти или да сготвиш нещо съвсем ново с някой супер екзотичен продукт”. За предстоящите празници казва, че е честа грешка преди тях да се ограничаваме и да се подлагаме на диета, страхувайки се, че на трапезата ще си хапнем обилно с роднини. “Ако целогодишно се храним умерено, празниците ще бъдат време на хубава и премерена храна, споделена с добра компания”, уверява Дени. Не се притеснява да хапва яйца и за Великден ще подсигури режимните десерти, козунак и сладки, а на дядо си по традиция оставя приготвянето на агнешкото.  270 г настъргана моцарела (от твърдата и узряла моцарела, не тази във вода)  2 яйца  80 г крема сирене  45 г кокосово брашно  1 бакпулвер  1 чл есенция ванилия  2 сл какао или натрошен натурален шоколад  2 сл стафиди  2 сл орехи  Моцарелата се разтапя на водна баня или в микровълнова печка. Към нея се добавя крема сиренето и се бърка до хомогенна смес. Прибавят се яйцата, брашното и бакпулвера и се разбърква, докато се получи тесто. То се разделя на две топчета. Всяко топче се разточва между два листа хартия за печене до получаването на тънък кръг. Върху едното се поставя какаото или шоколада с орехите , а върху другото се поръсва със стафиди. Навива се на руло и оплита на плитка. Пече се в подходяща тава на 190 градуса в предварително загрята фурна за 30 мин с фолио и 30 мин без фолио.", "date": "2018.04.06", "title": " Блогърка победи  с диета  труднолечими болести\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d0%bc%d0%b8%d1%82%d0%b0%d1%82%d0%b0-%d0%b2%d1%8a%d1%80%d1%85%d1%83-%d0%b0%d0%bb%d1%83%d0%bc%d0%b8%d0%bd%d0%b8%d1%8f-%d0%b8/", "text": "Президентът на САЩ Доналд Тръмп изрази задоволство от факта, че цените на алуминия на световните пазари са паднали, въпреки, че е наложил нови по-високи вносни мита. „Хората са изненадани, но аз не съм. Въпреки митата върху алуминия, цените на метала паднаха с 4%. Много пари ще влязат в хазната на САЩ, а също така нови работни места“, написа Тръмп на профила си в социалната мрежа „Туитър“. Миналия месец той наложи мита върху вносните алуминий и стомана, включително и върху тези от Китай, което доведе до изостряне на търговския спор между Вашингтон и Пекин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Тръмп заяви, че митата върху алуминия имат положителен ефект"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%b1%d0%be%d1%82%d0%b5%d0%b2-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d1%81/", "text": "Близо 2000 привърженици на футболен клуб “Ботев” се включиха днес в демонстрация по улиците на Пловдив, която да провокира подновяването на изграждането на клубния стадион “Христо Ботев”, информира  . Както е известно, бившият собственик на отбора Цветан Василев започна строителството на супермодерен стадион. Дейността обаче бе прекратена през 2014-та заради фалита на КТБ. След това концесията за съоръжението на два пъти бе променяна заради административни проблеми. Феновете на най-стария футболен клуб в България – „Ботев”, се събраха тази сутрин пред рушащия се стадион, за да изразят гласно своето желание – в най-скоро време да се поднови строежа на това, което им бе отнето преди години – техния дом „Колежа“. Да подкрепят кампанията дойдоха футболната легенда Динко Дерменджиев-Чико, общественици и много бивши звезди на клуба. Сред тях бе и помощник-треньорът на тима Иван Кочев, който от името на целия отбор също подкрепи кампанията. За час и половина феновете извървяха ходом 7-километровото разстояние от Колежа до клубната базата в квартал „Коматево”, в късния следобед непосредствено преди дербито с „Левски”. Масовият протест заради забавянето на строително-ремонтните дейности на стадион Христо Ботев премина премина без ексцесии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Фенове на “Ботев” протестираха срещу спряното строителство на клубния стадион"}
{"url": "https://trud.bg/%d0%b2-%d0%b9%d0%b5%d1%80%d1%83%d1%81%d0%b0%d0%bb%d0%b8%d0%bc-%d0%bf%d0%be-%d0%b2%d0%b5%d0%bb%d0%b8%d0%ba%d0%b4%d0%b5%d0%bd/", "text": "Да дойдеш в Израел е сбъдната мечта, двойно по-голяма, ако е по Великден. Е, всеки си има своя съкровена мечта, но моята е като вид пътуване и изкачване в духовността. Пишеш своята мечта на листче и го пъхаш в пукнатините на бялата Стена на плача. До мен съседът плаче съкрушен, отчаяно, искрено се моли и изповядва. Видно е, че сърцето му е разкъсано на парчета. Тук той е сам пред Бога, само пред стената, като разтворена, прочетена от Господа книга на живота му. Сигурна съм, че и Бог е до него, винаги е близо до плачещите. Стената е подобно бяла длан, разтворена да посрещне всяка мъка, молитва и болка. Тя е отправяш молитви и надежди, плачеш и молиш да бъдеш чут в болката и страданието, призоваваш да ти се помогне в беда и тревога, успокоен в упование. Тук сърцата са отворена врата към небето. Млади израилтяни идват, изглежда често, за да се помолят. До мен трима младежи с раници на гръб лепят чела на бялата стена. Казват каквото има да споделят, и се отдръпват. Пречистени и умити. Плачът втечнява болката, молитвата в сълзи умива тялото и душата от страданието. И те се пълнят с надежда. А стената остава бяла, умита повече от две хиляди години със сълзите на милиони молещи се хора, дошли тук от цял свят. Затова стената остава вечно бяла – умита със сълзите на човешкото страдание и надежда. Всички врати на храмовете водят към светини, съхраняващи християнските ценности, свързани със саможертвата на Спасителя. Основният храм се отваря сутрин на залез и се заключва вечер от арабин, мюсюлманин. Не се разбрали петте православни църкви кой да държи ключа към тази светиня. Затова го отстъпили на друговерец, на мюсюлманин. А Бог за пореден път доказал, че всички сме равни пред лицето Му, независимо каква вяра изповядваме. Затова арабинът и неговите поколения вече от столетия отключват и заключват портите на Божия храм, приели го като мисия на своя живот. Тук всичко е в мащаби, подобно извисения многократно дух, където посетителят очаква да види светините, да усети Божието присъствие. Спирам пред каменната плоча, върху която е положено тленното тяло на Спасителя. Хората коленичат, допират чела в студената розова повърхност на мрамора, всеки потънал в своите мисли. А аз си представям, че тук лежи моето тяло, моите длани и нозе са прободени с яки пирони, защото моето тяло е разпънато вече от няколко десетилетия, през целия ми досегашен живот. И колкото Спасителя е жив, толкова и аз съм жива днес, благодарение на Него, защото той умря в човешки мъки вместо мен. А аз приемам вярата с цялото си сърце и изричам поредната си изповед. Неговата саможертва е за мен и за всеки от нас. Не знам дали после сънувам или се вълнувам прекалено много, но крача по тесните улички на града и отмервам разстоянията между 14-те места, където Христос е спирал по Виа де ла Роса, поел на гръб дървения кръст, на който ще бъде разпънат. Крача по същите плочки на тясната уличка, по която се разминават хора с разноезична реч. Дори не християни, повикани кой знае защо да минат по същия този Господен път, сякаш за да се събудят в духа и в Божието величие. Каквото и да ми предлагат напористите търговци по улиците на града, остава незначително, щом си изпълнен с мистичното величие за примера и саможертвата на моя Бог. Чак като тръгна да напускам страната, на летище Бен Гурион смугла девойка ми задава въпрос на какъв език искам да ме пита разни неща. Това са обичайни процедури за сигурност, доста по-строги в сравнение с другите летища по света. Уточнявам езика и тя ми изрежда въпросите си: дали не нося чужд багаж, дали някой ми е дал своя багаж да го нося със себе си, дали това е тъкмо моят багаж, дали някой ми е дал нещо даром. Е, тук вече не издържам, макар да продължавам сериозно да отговарям на въпросите. Защото няма шега, всичко е много, много насериозно. Но като отминавам, вече минала проверката, се обръщам към нея и с усмивка й казвам, че в Израел никой нищо безплатно не ти дава. Тя също се усмихва, разбрала шегата. Макар че в магазинчетата навсякъде ми предлагат безплатно да опитам от това или онова, да ми дадат в бонус още нещо, ако купя едно. Макар че никой не те задължава да купуваш. А разнообразието е толкова голямо, пищно и в изключително цветово изобилие, че се чудиш накъде да погледнеш. Дали към тениските с надпис на арабски, до тези с надпис на израелските тайни служби. Е, отминаваш с разбиране – търговията и интересът е над различията, като че се подиграва на борби, войни и амбиции човешки. Защото животът на обикновения човек е суета и всичко останало също е суета, казал го е философът Сократ много преди Христа, но актуално и до днес. А божественото величие е вечно.", "date": "2018.04.06", "title": " В Йерусалим по Великден\t\t\t"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%b2-%d0%bc%d0%b8%d0%ba%d1%80%d0%be%d0%b1%d1%83%d1%81/", "text": "36-годишен моторист загина при пътно произшествие на булевард “Съединение” в Хасково. Инцидентът е станал след обяд в петък в района на “Химмаш” в града, съобщи dariknews.bg. По информация от полицията микробус „Мерцедес“ е излизал от паркинга на главния път, по който с висока скорост се е движил мотористът. Последният е направил опит да спре, е видно от дългия спирачен път. Мотористът е паднал от возилото си преди сблъсъка с микробуса и е загинал на място. 58-годишният шофьор на микробуса не е тестван с дрегер поради заболяване. Правят се кръвни тестове, като по случая е образувано досъдебно производство.", "date": "2018.04.06", "title": " Моторист загина след удар в микробус"}
{"url": "https://trud.bg/%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd-%d0%b8-%d0%bf%d0%b0%d0%ba%d0%b8%d1%81%d1%82%d0%b0%d0%bd-%d1%89%d0%b5-%d1%82%d1%8a%d1%80%d1%81%d1%8f%d1%82-%d0%b7%d0%b0%d0%b5%d0%b4%d0%bd/", "text": "Афганистан и Пакистан ще търсят заедно начини за разбирателство с бунтовниците-талибани. Това е договорено при посещението на пакистанският премиер Шахид Хакан Абаси в Кабул. Там той разговаря с президента на Афганистан Ашраф Гани и с премиера Абдула Абдула, съобщи  . Кабул настоява Пакистан да окаже влияние над лидерите на талибаните, за които се смята, че се укриват в пакистанските гранични райони, за да ги накара да започнат преговори с афганистанското правителство. Досега няма особено сътрудничество между Афганистан и Пакистан. Отношенията между двете страни са трудни, като всяка обвинява другата, че използва бунтовници за постигане на свои цели.", "date": "2018.04.06", "title": " Афганистан и Пакистан ще търсят заедно разбирателство с талибаните"}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d1%80%d0%b5%d0%b4%d0%b0%d0%ba%d1%82%d0%be%d1%80-%d0%bd%d0%b0-%d0%b5%d0%b3%d0%b8%d0%bf%d0%b5%d1%82%d1%81/", "text": "Най-популярният египетски вестник уволни главния си редактор заради отразяването на президентските избори миналия месец, предаде Асошиейтед прес. Изпълнителният директор на “Масри ал юм” е освободил от длъжност главния редактор Мохамед Салех, след като египетските изборни власти се бяха оплакали, че вестникът е отразявал изборите “по обиден” начин. Миналия месец вестникът излезе със статия за организирани от държавата действия да се мобилизират избиратели чрез награди. След постъпилите оплаквания вестникът излезе с извинение. Главният редактор беше разпитан, а главната прокуратура образува разследване за отразяването на изборите от вестника. Изборите в началото на април бяха спечелени от действащия президент Абдел Фатах ал-Сиси с 97% от гласовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Уволниха главния редактор на египетски вестник, писал за купуване на гласове"}
{"url": "https://trud.bg/%d1%83%d1%87%d0%b5%d0%bd%d0%b8%d1%82%d0%b5-%d1%81%d0%b8-%d0%b1%d0%bb%d1%8a%d1%81%d0%ba%d0%b0%d1%82-%d0%b3%d0%bb%d0%b0%d0%b2%d0%b8%d1%82%d0%b5-%d0%bd%d0%b0%d0%b4-%d0%be%d0%b3%d1%80%d0%be%d0%bc%d0%bd/", "text": "Само за една нощ край столицата на Кения, Найроби, се появи гигантска пукнатина в земната повърхност с дължина няколко километра, дълбочина 15 метра и широчина 20 метра. Произходът и значението на този феномен разделя учените, които не успяват да дадат еднозначно обяснение. “Виждаме една пукнатина, която най-вероятно се е образувала в продължение на много хиляди години”, коментира Бен Андрюс, геолог в Смитсониън. Андрюс вярва, че почвата над пукнатината е разкрита от проливните дъждове, но истинската причина е по-дълбока и е създадена от движението на земните тектонични плочи, което е едва два-три сантиметра годишно. По думите му, за 50 милиона години Африка може да се раздели на две. Други учени, като сеизмологът геолог Уенди Боън, са съгласни, че Африка се разцепва на две, но според нея, пукнатината се е появила изведнъж и няма връзка с тектоничните размествания. “Подобно нещо виждаме в Аризона след дъждовни бури, които отмиват големи части от почвата. Това в Африка изглежда доста сухо и е като отрязано. Според мен, не е резултат от тектониката, а от метеорологичните условия”, казва Боън. Африкански геолози обясняват, че пукнатината е съществувала отдавна, но е била покрита с пепел от близкия вулкан. Обилните валежи са отнесли материала, разкривайки пропастта. Учените отдавна са на едно мнение, че след много, много години Сомалия, части от Кения, Етиопия и Танзания ще се отделят от Африка и ще формират нов континент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Учените си блъскат главите над огромната пукнатина в Кения (ВИДЕО)"}
{"url": "https://trud.bg/%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d0%be%d1%81%d1%82%d0%b0%d0%b2%d0%b0-%d0%b8%d0%bd%d1%82%d0%b5%d0%bd%d0%b7%d0%b8/", "text": "Трафикът на българските гранични контролно-пропускателни пунктове остава интензивен към 20 часа. Това съобщиха от “Гранична полиция”. На българо-македонската граница на ГКПП “Гюешево” и ГКПП “Станке Лисичково” трафикът е интензивен на вход за леки автомобили. На българо-гръцката граница на ГКПП “Кулата” трафикът е интензивен на изход за леки автомобили. На българо-турската граница на ГКПП “Капитан Андреево” и ГКПП “Лесово” трафикът е интензивен на изход за леки автомобили. На българо-румънската граница на ГКПП “Дунав мост Русе”, ГКПП “Кардам” и ГКПП “Дуранкулак” трафикът е интензивен на вход за леки автомобили. На българо-сръбската граница трафикът е нормален на всички гранични контролно-пропускателни пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Трафикът по границите остава интензивен"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bd%d0%b0-%d1%82%d1%80%d1%8a%d0%bc%d0%bf-%d0%ba%d0%b8%d1%82/", "text": "Икономическият съветник в Белия дом Лари Кудлоу заяви, че президентът на САЩ Доналд Тръмп иска Китай да престане „да краде“ американска интелектуална собственост „Ако избухне търговска война, обвинявайте Китай, а не Доналд Тръмп“, заяви Кудлоу, цитиран от  . Според съветника, търговската война не е неизбежна, а увеличаването на митата върху китайския внос в САЩ е все още на равнище обсъждане. Кудлоу смята, че различията между Вашингтон и Пекин ще могат да се разрешат чрез преговори. По-рано днес Тръмп разкритикува Световната търговска организация, заявявайки, че тя се държи „нечестно“ със САЩ, все още третирайки Китай като развиваща се държава, с всичките преференции, които това носи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Икономическият съветник на Тръмп: Китай е виновен за търговската война"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%b8%d1%81%d0%ba%d0%b0-%d0%be%d0%b1%d1%8f%d1%81%d0%bd%d0%b5%d0%bd%d0%b8%d0%b5-%d0%be%d1%82-%d0%bb%d0%be%d0%bd%d0%b4%d0%be%d0%bd-%d0%b7%d0%b0-%d0%be%d1%82%d0%ba/", "text": "Прессекретарят на руското външно министерство Мария Захарова заяви, че Лондон трябва официално да обясни защо е   на Виктория Скрипал, съобщава ТАСС. „Ние настоятелно призоваваме Великобритания да направи официално заявление, да обясни какво се случва с визата за Виктория Скрипал. Ние изхождаме от това, че от хуманитарни съображения Великобритания трябва официално да се изкаже по този аспект“, каза Захарова. Според нея версията, че пристигането на Виктория Скрипал във Великобритания се организира от Кремъл е абсурдна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Москва иска обяснение от Лондон за отказаната виза на Виктория Скрипал"}
{"url": "https://trud.bg/%d1%82%d0%b5%d0%b6%d0%ba%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%82%d0%b8%d1%80-%d0%be%d0%b2%d0%b5/", "text": "Българин на 55 г. е пострадал в катастрофа между два ТИР-а край Розенхайм, Горна Бавария, съобщава rosenheim24.de. Българинът управлявал ТИР, натоварен с макаронени изделия. На магистралата той видял късно, че в дясната лента е спрял австрийски ТИР, който е пуснал аварийни светлини. Опитал маневра, но било късно. Българският шофьор има тежки наранявания по краката и в коремната област, но няма опасност за живота му. Настанен е в местна болница. Другият шофьор – хърватски гражданин, също е откаран в клиника за изследвания. Друг ТИР с български регистрационни номера е катастрофирал тази вечер край Вилдесхаузен, провинция Долна Саксония, съобщава nwzonline.de. Камионът е ударил отзад движещ се отпред ТИР от Дания. Магистралата А1 е била затворена за няколко часа. Не се съобщава дали има пострадали и какво е състоянието на шофьорите от двата ТИР-а.", "date": "2018.04.06", "title": " Тежки катастрофи с български ТИР-ове на магистрали в Германия"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d1%80%d1%83%d0%bc%d1%8a%d0%bd%d0%b8%d1%8f-%d1%81%d1%82%d0%b0%d0%bd%d0%b0%d1%85%d0%b0-46/", "text": "Броят на починалите от морбили в Румъния хора достигна 46 души, след като днес почина деветмесечно бебе от Констанца, съобщи АП. Националният център за наблюдение на заразните болести съобщи, че бебето не е било ваксинирано. Нови 204 случая на морбили са регистрирани тази седмица в Румъния, с което общият брой на потвърдените случаи на заразяване в страната е близо 12 000 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Жертвите на морбили в Румъния станаха 46"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%86%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%81%d0%b1%d0%bb/", "text": "Петима палестинци са загинали при сблъсъци с израелските сили на реда в Ивицата Газа, съобщи AFP. Министерството на здравеопазването на Палестинската автономия съобщи, че 408 души са отведени в болници и медицински центрове за лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.06", "title": " Петима палестинци са загинали при сблъсъци в Газа"}
