{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bc%d0%be%d0%bc%d1%87%d0%b5-%d0%bd%d0%b0%d1%80%d1%8a%d0%b3%d0%b0%d0%bb%d0%be-%d1%81-%d0%bd%d0%be/", "text": "Прокуратурата с протест, настоява за ефективно наказание 16-годишният Даниал Бейкверди, който намушка с нож своя съученик и връстник Кристиян Сотиров в столичния квартал “Надежда” миналата година, получи условна присъда. Това реши Софийският градски съд. Процесът приключи по съкратената процедура за няколко часа, след като непълнолетното момче призна вината си. Бейкверди е роден в България, но е от ирански произход. След престъплението той се оплака, че често бил тормозен от своя съученик с хомофобски колажи в социалните мрежи, както и че е бил нападан с думи от него и затова решил да отмъсти. Обвинението срещу Даниал бе за опит за убийство и първоначално той бе задържан под стража, но се оплаква, че бил тормозен от съкилийниците си и съдът го пусна на втория месец. Бейкверди получи две години условно с три години изпитателен срок, а мярката му за неотклонение беше променена. Той вече няма да е под надзор на инспектор, а само на родителите си. Присъдата на ученика не е окончателна, а прокуратурата обяви, че ще внесе протест в Софийския апелативен съд с искане за ефективно наказание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Условна присъда за момче, наръгало с нож съученик"}
{"url": "https://trud.bg/%d0%bc%d0%b5%d1%81%d1%82%d1%8f%d1%82-%d0%bc%d0%b0%d1%80%d0%b0%d1%82%d0%be%d0%bd%d0%b0-%d0%bd%d0%b0-%d0%b6%d1%8a%d0%bb%d1%82%d0%b8%d1%82%d0%b5-%d0%bf%d0%b0%d0%b2%d0%b5%d1%82%d0%b0/", "text": "По ново трасе ще мине Софийският маратон тази година. Стартът и финалът на надпреварата на 13 септември ще са пред Националната художествена галерия, а маршрутът минава през площад „Александър Батенберг“, Лъвов мост, булевардите „Дондуков“ и „Владимир Вазов“, като обиколката стига до изхода на София в близост до летището.  „Състезанието вече има ярък международен характер и с него искаме да дадем пример колко обичаме нашия град – заяви зам.-кметът Тодор Чобанов. – Новото трасе преминава през много символични за столицата места и това го рекламира като част от бързо развиващия се туризъм, особено сред младите.“  Трасето е подготвяно и изчислявано над година, а сертификатът му е получен след инспекция от светилото – французина Жан Мари Грао. Участниците на класическата дистанция ще трябва да направят само по две обиколки, а организаторите прогнозират рекордни резултати.  На старта се очакват близо 5000 атлети от над 50 страни, като сред елитните бегачи ще са участници от Етиопия, Кения и Мароко. Домакините пък са приготвили награден фонд от 63 000 лева, който е обвързан не само с предното класиране, но и с резултатите. А 10 от редовните участници в родните серии в маратона ще имат шанса да се включат в разпределението на допълнителния джакпот от 20 000 лв. Затварят улиците от 7 до 14 часа  Организаторите на Софийския маратон са се постарали провеждането му да се отрази в минимална степен на движението из столицата. Улиците, по които ще премине надпреварата, ще бъдат затворени в 7,00 часа сутринта идната неделя, а поетапното им отваряне се очаква да завърши до 14 ч. Стартът на класическата дистанция е в 9,30 ч.  „Имаме и благотворителни каузи и една от тях е събиране на средства за изграждането на Кариерен център за хора със специални потребности“, съобщи Анатоли Илиев, организационен секретар на „София – евростолица на спорта“.  Отново са фиксирани специални премии – по 300 лева за най-бързите софиянци на финала. А всички завършили успешно основните дистанции – 42,192 км, 21,098 км и 10 км, ще получат медали със символ на града – тази година това е храм-паметника „Александър Невски“.", "date": "2019.10.01", "title": " Местят маратона на жълтите павета"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%b2-%d1%82%d0%b5%d1%86-%d0%bc%d0%b0%d1%80%d0%b8%d1%86%d0%b0-%d0%b8%d0%b7%d1%82/", "text": "Районна прокуратура-Гълъбово наблюдава досъдебно производство за това, че на 30.09.2019 г., в гр. Гълъбово, обл. Стара Загора, в ТЕЦ „ЕЙ И ЕС“, е   на две лица поради незнание или немарливо изпълнение на занятие или на друга правно регламентирана дейност, представляваща източник на повишена опасност, съобщават от Апелативна прокуратура-Пловдив. По досъдебното производство се извършват процесуално следствени действия – извършен е оглед на местопроизшествие, разпитани са свидетели, предстои да бъдат назначени експертизи и др. Срокът за приключване на разследването е двумесечен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Разследват инцидента в ТЕЦ „АЙ И ЕС Гълъбово“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-37/", "text": "Редовното правителствено заседание ще се проведе както обикновено – в сряда, 2 октомври, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА СПИСЪК НА СПЕЦИАЛНОСТИТЕ, ЗА КОИТО В ОТДЕЛНИТЕ АДМИНИСТРАЦИИ СЪЩЕСТВУВА НЕДОСТИГ НА ЕКСПЕРТИ, И ЗА КОИТО МОГАТ ДА СЕ ПРЕДОСТАВЯТ СТИПЕНДИИ ПРЕЗ 2020 Г.  Внася: заместник министър-председателят 2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 172 НА МИНИСТЕРСКИЯ СЪВЕТ ОТ 2019 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО.  Внася: министърът на образованието и науката 3. ПРОЕКТ НА РЕШЕНИЕ ЗА ОПРЕДЕЛЯНЕ НА ПОСТОЯНЕН ПРЕДСТАВИТЕЛ НА РЕПУБЛИКА БЪЛГАРИЯ ПРЕД МЕЖДУНАРОДНАТА МОРСКА ОРГАНИЗАЦИЯ.  Внася: заместник министър-председателят по правосъдната реформа и министър на външните работи 4. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА ДЕЙНОСТИТЕ ОТ ПЛАНА ЗА ИЗПЪЛНЕНИЕ НА СТРАТЕГИЯТА ЗА ПРОТИВОДЕЙСТВИЕ НА РАДИКАЛИЗАЦИЯТА И ТЕРОРИЗМА (2015-2020 Г.) ПРЕЗ 2018 Г. И НА ПЛАН ЗА ИЗПЪЛНЕНИЕ НА СТРАТЕГИЯТА ЗА ПРОТИВОДЕЙСТВИЕ НА РАДИКАЛИЗАЦИЯТА И ТЕРОРИЗМА (2015-2020 Г.) ПРЕЗ 2019 Г.  Внася: министърът на вътрешните работи 5. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2018 Г. И НА ДОКЛАДА КЪМ НЕГО, НА ГОДИШНИЯ ДОКЛАД И ОТЧЕТ ЗА ДЕЙНОСТТА НА ДЪРЖАВНИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОННА СИСТЕМА ЗА 2018 Г. И НА ГОДИШНИЯ ОТЧЕТ ЗА СЪСТОЯНИЕТО НА ДЪРЖАВНИЯ ДЪЛГ ЗА 2018 Г.  Внася: министърът на финансите 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ И ЗА ВЪЗЛАГАНЕ НА ДИРЕКЦИЯ „НАЦИОНАЛЕН ФОНД” НА МИНИСТЕРСТВОТО НА ФИНАНСИТЕ ДА ИЗВЪРШВА ПРОВЕРКИ ПО СМИСЪЛА НА § 4, АЛ. 1, БУКВА „А” НА ЧЛ. 125 ОТ РЕГЛАМЕНТ (ЕС) № 1303/2013 НА ЕВРОПЕЙСКИЯ ПАРЛАМЕНТ И НА СЪВЕТА ОТ 17 ДЕКЕМВРИ 2013 Г. ЗА ОПРЕДЕЛЯНЕ НА ОБЩОПРИЛОЖИМИ РАЗПОРЕДБИ ЗА ЕВРОПЕЙСКИЯ ФОНД ЗА РЕГИОНАЛНО РАЗВИТИЕ, ЗА ЕВРОПЕЙСКИЯ СОЦИАЛЕН ФОНД, ЗА КОХЕЗИОННИЯ ФОНД, ЗА ЕВРОПЕЙСКИЯ ЗЕМЕДЕЛСКИ ФОНД ЗА РАЗВИТИЕ НА СЕЛСКИТЕ РАЙОНИ И ЗА ЕВРОПЕЙСКИЯ ФОНД ЗА МОРСКО ДЕЛО И РИБАРСТВО И ЗА ОПРЕДЕЛЯНЕ НА ОБЩИ РАЗПОРЕДБИ ЗА ЕВРОПЕЙСКИЯ ФОНД ЗА РЕГИОНАЛНО РАЗВИ¬ТИЕ, ЗА ЕВРОПЕЙСКИЯ СОЦИАЛЕН ФОНД, ЗА КОХЕЗИОННИЯ ФОНД И ЗА ЕВРОПЕЙСКИЯ ФОНД ЗА МОРСКО ДЕЛО И РИБАРСТВО И ЗА ОТМЕНЯНЕ НА РЕГЛАМЕНТ (ЕО) № 1083/2006 НА СЪВЕТА (ОВ, L 347/320 ОТ 20 ДЕКЕМВРИ 2013 Г.) ЗА ВЕРИФИКАЦИЯ НА РАЗХОДИ НА УПРАВЛЯВАЩИЯ ОРГАН ПО ОПЕРАТИВНА ПРОГРАМА „РЕГИОНИ В РАСТЕЖ” В КАЧЕСТВОТО МУ НА БЕНЕФИЦИЕНТ ПО БЮДЖЕТНИТЕ ЛИНИИ НА ПРИОРИТЕТНА ОС 8 „ТЕХНИЧЕСКА ПОМОЩ” С ИЗКЛЮЧЕНИЕ НА БЮДЖЕТНА ЛИНИЯ BG16RFOP001-8.002-0001-C02 „ОСИГУРЯВАНЕ НА СРЕДСТВА ЗА ПОДДЪРЖАНЕ НА ПРОФЕСИОНАЛЕН И АДМИНИСТРАТИВЕН КАПАЦИТЕТ НА УО НА ОПРР ОТ СТРУКТУРНИТЕ ФОНДОВЕ НА ЕВРОПЕЙСКИЯ СЪЮЗ.  Внася: министърът на регионалното развитие и благоустройството 7. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ТАРИФА № 14 ЗА ТАКСИТЕ, КОИТО СЕ СЪБИРАТ В СИСТЕМАТА НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО И ОТ ОБЛАСТНИТЕ УПРАВИТЕЛИ, ПРИЕТА С ПОСТАНОВЛЕНИЕ № 175 НА МИНИСТЕРСКИЯ СЪВЕТ ОТ 1998 Г.  Внася: министърът на регионалното развитие и благоустройството 8. ДОКЛАД ЗА УТВЪРЖДАВАНЕ НА РАЗХОДИТЕ ЗА КОМАНДИРОВКА В СТРАНАТА ЗА ВТОРОТО ТРИМЕСЕЧИЕ НА 2019 Г. НА ЗАМЕСТНИК МИНИСТЪР-ПРЕДСЕДАТЕЛИТЕ, МИНИСТРИТЕ, ОРГАНИТЕ КЪМ МИНИСТЕРСКИЯ СЪВЕТ ПО ЧЛ. 19, АЛ. 4 ОТ ЗАКОНА ЗА АДМИНИСТРАЦИЯТА, ЗАМЕСТНИК-МИНИСТРИ¬ТЕ И ОБЛАСТНИТЕ УПРАВИТЕЛИ.  Внася: министър-председателят 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ФИНАНСИТЕ ЗА 2019 Г.  Внася: министърът на финансите 10. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ПО БЮДЖЕТА НА ДЪРЖАВНОТО ОБЩЕСТВЕНО ОСИГУРЯВАНЕ ЗА 2019 Г.  Внася: министърът на труда и социалната политика 11. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2019 Г. ЗА ФИНАНСОВО ОСИГУРЯВАНЕ НА ДЕЙНОСТИ ПО НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО.  Внася: министърът на образованието и науката 12. ПРОЕКТ НА РЕШЕНИЕ ЗА ИЗПЪЛНЕНИЕ НА ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ВЕЦЕВ СРЕЩУ БЪЛГАРИЯ” (ЖАЛБА № 54558/15) И „ЙОРДАНОВА И ДРУГИ СРЕЩУ БЪЛГАРИЯ” (ЖАЛБИ № 61432/11 И № 64318/11).  Внася: министърът на правосъдието 13. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ВЗЕМАНЕ НА РЕШЕНИЕ ЗА ПРИВАТИЗАЦИЯ НА ОБОСОБЕНА ЧАСТ ОТ ИМУЩЕСТВОТО НА „БЪЛГАРСКИ МОРСКИ КВАЛИФИКАЦИОНЕН ЦЕНТЪР” ЕАД – ВАРНА.  Внася: министърът на транспорта, информационните технологии и съобщенията 14. ПРОЕКТ НА РЕШЕНИЕ ЗА ВЪЗМЕЗДНО УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕН ИМОТ В ГОРСКА ТЕРИТОРИЯ – ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА С. ДРАГИНОВО, ОБЩИНА ВЕЛИНГРАД.  Внася: министърът на земеделието, храните и горите 15. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ИЗВЪРШВАНЕ НА ПРОДАЖБА НА ИМОТИ – ЧАСТНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА МИНИСТЕРСТВОТО НА ОТБРАНАТА.  Внася: заместник министър-председателят по обществения ред и сигурността и министър на отбраната 16. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „ХОЛДИНГ БЪЛГАРСКИ ДЪРЖАВНИ ЖЕЛЕЗНИЦИ” ЕАД – СОФИЯ.  Внася: министърът на транспорта, информационните технологии и съобщенията 17. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ” ЕАД – СОФИЯ.  Внася: министърът на транспорта, информационните технологии и съобщенията 18. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ” ЕАД – СОФИЯ.  Внася: министърът на транспорта, информационните технологии и съобщенията 19. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ” ЕАД – СОФИЯ.  Внася: министърът на транспорта, информационните технологии и съобщенията 20. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ДЪРЖАВЕН ФОНД „ЗЕМЕДЕЛИЕ”.  Внася: министърът на регионалното развитие и благоустройството 21. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО.  Внася: министърът на регионалното развитие и благоустройството 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕЖДУНАРОДЕН ДОГОВОР „ПИСМО ЗА ПРЕДЛАГАНЕ И ПРИЕМАНЕ НА ОФЕРТАТА” BU-B-UCA „ЛИЦЕНЗИ И ТЕХНИЧЕСКА ПОДДРЪЖКА НА СИСТЕМАТА ЗА КОНСТРУКТИВНИ СИМУЛАЦИИ JCATS, ВКЛЮЧВАЩИ ЛИЦЕНЗИ ЗА ОПЕРАЦИОННА СИСТЕМА „LINUX”, ВЕРСИЯ RED HAT ENTERPRISE И ОБУЧЕНИЕ ЗА УСВОЯВАНЕ НА НОВОТО ОБОРУДВАНЕ BU-B-UCA.  Внася: заместник министър-председателят по обществения ред и сигурността и министър на отбраната 23. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА ЗА ВЪЗДУШЕН ТРАНСПОРТ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА КАЗАХСТАН.  Внася: министърът на транспорта, информационните технологии и съобщенията 24. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ТЪРСЕНЕ И ПРОУЧВАНЕ НА МЕТАЛНИ ПОЛЕЗНИ ИЗКОПАЕМИ – ПОДЗЕМНИ БОГАТСТВА ПО ЧЛ. 2, АЛ. 1, Т. 1 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „СВ. НИКОЛА”, РАЗПОЛОЖЕНА НА ТЕРИТОРИЯТА НА ОБЩИНИТЕ СТАРА ЗАГОРА, КАЗАНЛЪК, ПАВЕЛ БАНЯ И БРАТЯ ДАСКАЛОВИ, ОБЛАСТ СТАРА ЗАГОРА, И ОБЩИНА БРЕЗОВО, ОБЛАСТ ПЛОВДИВ.  Внася: министърът на енергетиката 25. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА БЪЛГАРСКОТО ГРАЖДАНСТВО.  Внасят: заместник министър-председателят по икономическата и демографската политика;  министърът на правосъдието 26. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА РИБАРСТВОТО И АКВАКУЛТУРИТЕ.  Внася: министърът на земеделието, храните и горите 27. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА НАЦИОНАЛНИЯ ТУРИСТИЧЕСКИ РЕГИСТЪР.  Внася: министърът на туризма 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ДЪРЖАВНАТА КОМИСИЯ ПО ХАЗАРТА И НА НЕЙНАТА АДМИНИСТРАЦИЯ, ПРИЕТ С ПОСТАНОВЛЕНИЕ № 278 НА МИНИСТЕРСКИЯ СЪВЕТ ОТ 2012 Г.  Внася: министърът на финансите 29. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА КУЛТУРАТА, ПРИЕТ С ПОСТАНОВЛЕНИЕ № 266 НА МИНИСТЕРСКИЯ СЪВЕТ ОТ 2017 Г.  Внася: министърът на културата АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Вижте какво ще решава Министерски съвет утре, 2 октомври 2019"}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7%d0%b4%d1%83%d1%88%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d1%82%d1%80%d0%b5/", "text": "Българските Военновъздушни сили участват в тренировка на сили и средства за противовъздушна отбрана (ПВО) за работа в условия на радиоелектронни смущения „Ramstein Guard Bgr – 2019”. Тя се провежда от 29 септември до 4 октомври 2019 г. на територията и във въздушното пространство на нашата страна и е под ръководството на Центъра за въздушни операции в Торехон, с участието на Центъра на НАТО за радиоелектронна война, съобщават от МО. Целта е да се повиши нивото на подготовка и устойчивостта на личния състав от ВВС за действия в условия на радиоелектронни смущения, както и за прилагане на процедурите при взаимодействие с Центъра за въздушни операции – Торехон. Домакин на „Ramstein Guard Bgr – 2019” е 16-та транспортна авиационна група – Враждебна, която оказва логистична поддръжка на самолет за радиоелектронна борба DA-20 „Falcon“. В рамките на тренировката самолетът ще изпълнява полети от летище София. За първа година в „Ramstein Guard Bgr – 2019” ще участват екипажи от авиобаза Безмер със самолет Су-25. Те ще изпълняват съвместни задачи с екипажа на DA-20 „Falcon“ и ще симулират полети за преодоляване и унищожаване на земно базираните средства за ПВО, участващи в тренировката. Изпълнението на тези задачи е свързано с прилагането на комплекс от действия и процедури от структурите за ПВО на земята и повишава експертизата на състава от ВВС при планиране на подготовката с използване на възможностите и оборудването на Центъра на НАТО за радиоелектронна война. Общ ръководител на силите и средствата, които участват в „Ramstein Guard Bgr – 2019” от българска страна, е полковник Пейо Дончев от отдел „Подготовка“ в командването на Военновъздушните сили. Тренировката се провежда в изпълнение на „Интегрираната програма на силите на НАТО за електронна борба”. Българските ВВС участват  в нея ежегодно от 2009 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Военновъздушните сили участват в тренировка на НАТО на наша територия"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bd%d0%b0-%d1%81%d0%bc%d0%b5%d1%82%d0%b8%d1%89%d0%b5-%d0%b2-%d1%81%d0%bb%d0%b8%d0%b2%d0%b5%d0%bd-%d0%bf%d1%80/", "text": "Камион се е обърнал на сметище до ромския кв.“Надежда в Сливен. Информацията за инцидента бе потвърдена от ОД на МВР. „На място са изпратени екипи на полицията и на пожарната. В момента вдигат камиона. Все още няма данни дали има пострадали хора“, казаха още от областната дирекция. Според източници от квартала, инцидентът е станал около 16 часа днес. Сметището е незаконно. На това място редовно се събират най-бедните жители на 20-хилядното гето, за да сортират отпадъци или в търсене на желязо. Очаква се официална информация от органите на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Камион се обърна на сметище в Сливен, проверяват за пострадали хора"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%bf%d0%be%d1%87%d0%bd%d0%b5-%d0%b2%d0%bd%d0%b5%d0%b7%d0%b0%d0%bf/", "text": "Държавният глава на Турция Реджеп Тайип Ердоган предупреди, че военните на Анкара може да започнат „внезапно“ операция източно от река Ефрат в Сирия с цел създаване на зона за сигурност, предава държавната информационна агенция Anadolu Agency. „Можем да дойдем внезапно някоя вечер“, цитира агенцията отговора, който турският лидер даде на журналистически въпрос за планираната операция в Северна Сирия. Анкара вече проведе две военни операции в Сирия: „Щита на Ефрат“ и „Маслинова клонка“. Преди началото им Ердоган също бе произнесъл подобни думи. Дискусията за създаването на буферната зона започна през 2013 г. Тогава се обмисляше възможността за създаване на зона за полети и зона за сигурност на сирийска територия, където бежанците да могат да се настанят. Анкара се връща към тази идея почти всяка година, но досега поради редица причини тези планове не бяха изпълнени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Ердоган: Турция може да започне внезапно операция в Северна Сирия"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b5%d0%b4-softuni-%d0%b4%d0%b8%d0%b3%d0%b8%d1%82%d0%b0%d0%bb%d0%b8%d0%b7%d0%b0/", "text": "Целта е по-ефективна администрация  Досегашният кмет на София Йорданка Фандъкова представи стратегията за дигитализация в Столична община за следващия мандат пред създателите на най-успешното училище за IT специалисти SoftUni Светлин Наков и Христо Тенчев. “Предлагам дигитализацията да бъде отделена в специален ресор, който да има свои зам.-кмет. Това е добрият опит на градовете, които са в Топ 5 на най-дигиталните градове и показва ясно волята ни това да се случи”, заяви Фандъкова. “Стратегическата задача е дигитализацията на цялата работа на общината в следващите няколко години. Целта е по-ефективна администрация и по-прозрачно управление с повече контрол върху всеки процес”, посочи още кандидатът за кмет на София от коалиция ГЕРБ-СДС. Йорданка Фандъкова благодари на експертите за подкрепата и за готовността да участват с кадри, обучения и връзки с всички компании, с които работят. “София може да бъде лидер в Европа и света като град и като общност, защото IT индустрията е тази, с която ние се гордеем. Вярвам, че големите градове могат да дойдат да търсят опит от нас. Ние в “СофтУни” го направихме и вярвам, че заедно с града ни може да го направим”, каза Светлин Наков. Той подчерта, че са впечатлени от добрата работа по стратегията, направена по начина, по който работи бизнеса. “С интерактивен процес, с дългосрочна карта и регистри, които да дадат основа за изграждане на конкретните електронни услуги. Вижда се ясното разбиране, че да се случи това са нужни млади хора от IT бранша”, допълни Наков. “Още преди 2 години кметът Фандъкова ни възложи да работим за дигитална трансформация на София. Започнахме с проект по методология на Европейската комисия. Изготвихме пътната карта как това да се случи. Нашата цел е София и държавата да се възползва от десетките успешни IT компании за успешна дигитализация. Целта ни е по-малко административна тежест и затова електронната община е много важна”, каза Владимир Данаилов, кандидат за общински съветник от коалиция ГЕРБ – СДС и директор на Софийската агенция за инвестиции. Избори 2019. Платено съдържание. Купуването и продаването на гласове е престъпление.", "date": "2019.10.01", "title": " Йорданка Фандъкова пред SoftUni: Дигитализацията ще е стратегическа задача\t"}
{"url": "https://trud.bg/%d0%bc%d0%b8%d1%80%d0%b5%d0%bb%d0%b0-%d0%b4%d0%b5%d0%bc%d0%b8%d1%80%d0%b5%d0%b2%d0%b0-%d1%81%d0%bb%d0%b5%d0%b4-10-%d0%be%d1%82%d0%be-%d0%bc%d1%8f%d1%81%d1%82%d0%be-%d0%b2-%d0%b4%d0%be%d1%85%d0%b0/", "text": "Мирела Демирева остана 10-а в скока на височина на световното първенство по лека атлетика в Доха (Катар). Българката се представи под възможностите си като преодоля 189 см от втори опит, а след това отпадна на 193 см.  „Нещата невинаги се получават – призна сребърната медалистка от Рио 2016. – Днес очевидно не бях най-добрата и не се справих нито физически, нито психически. Няма да хленча и да се оправдавам, провалих се. Сигурна съм, че съм готова за два метра. Основното, на което аз разчитам е техниката, а сега скокът не се получи технически. Причината е, че мислех прекалено много. Уча се. Грешките са си мои. Аз смятам за себе си, че съм се реализирала като спортист, но искам да отида отвъд тази точка.“  Мария Ласицкене пък стана първата трикратна шампионка на планетата в дисциплината, с което изпревари световната рекордьорка Стефка Костадинова. Рускинята, състезаваща се като неутрална, не посмя да атакува върховото постижение на феноменалната българка от 209 см. След успех на 204 см Ласицкене опита да подобри рекорда на своята страна от 208 см, но се провали. Втора също с 204 см и 2 световни рекорда за девойки завърши 18-годишната Ярослава Магучих (Украйна). Тя се отказа от повече опити, въпреки че не беше отпаднала. Бронзът остана за Ващи Кънингам (САЩ, 200 см).", "date": "2019.10.01", "title": " Мирела Демирева след 10-ото място в Доха: Не се справих физически и психически"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d1%83%d1%87%d0%b5%d0%b1%d0%bd%d0%be%d1%82%d0%be-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d0%b2-%d0%ba/", "text": "Заподозреният за   срещу преподавател и студенти в професионален колеж във финландския град Куопио е гражданин на Финландия. Това съобщи финландската полиция в Туитър, цитирана от ТАСС. „Става дума за мъж, който е гражданин на Финландия, роден тук“, се казва в съобщението. Според полицията у него е имало „хладно оръжие, което е използвал, и огнестрелно“. „Заподозреният е сериозно пострадал при задържането и е приет за лечение в Университетската болница в Куопио“, посочи тя. Обвинен е в опит за убийство и няколко случая на извършване на насилие. По информация на вестник „Илталехти“ самият заподозрян е учел в колежа. По разкази на очевидци той влязъл в сградата на учебното заведение със сабя или меч в ръцете си. Той нападнал преподавател по време на занятие и тогава настъпила паника. Част от студентите започнали да замерят нападателя със столове. В резултат един човек загинал, а десет са ранени, включително полицай. Сред ранените е и предполагаемият извършител, съобщи полицията, цитирана от Ройтерс. Драмата се е разиграла в професионалния колеж „Сало“, който се помещава в сградата на търговския център „Херман“. Ситуацията е приключила, добави полицията, цитирана от Ройтерс. За последните 12 години във Финландия са извършени две нападения срещу учебни заведения, завършили с жертви. През 2007 г. ученик в гимназия „Йокела“ застреля осем души, преди да се самоубие. През 2008 г. 22-годишен студент в професионален колеж в град Каухайоки застреля десет души, след което се самоуби, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Нападателят от учебното заведение в Куопио е финландски гражданин"}
{"url": "https://trud.bg/%d0%b5%d0%b3%d0%be%d0%b8%d0%b7%d0%bc%d1%8a%d1%82-%d0%bd%d0%b0-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%b1%d1%80%d0%b0%d1%82%d1%8f/", "text": "Стойността на разрушенията в селското стопанство надхвърля 25 милиарда лева Външната политика е най-сложната, най-рискованата и най-непрогнозируемата сфера на всяка държава. Последиците от икономическите кризи се преодоляват, пораженията от природните бедствия се възстановяват, но грешните външнополитически решения нанасят непреодолими и непоправими вреди. Факт е, че поради авантюристично-престъпната политика през трите последни войни – Междусъюзническата и двете световни войни, които катастрофално губим, България завинаги проигра възможността за обединение на българския етнос в една държава. Нещо повече, крайно некомпетентната, сервилна, конформистка и недалновидна външна политика през последното столетие излага три пъти на реален риск дори съществуването на българската държава. Особено непрофесионална е българската външна политика към големите държави. Управляващата политическа прослойка така и не проумя с кого партнира. Както в миналото, така и днес, големите държави, известни още като „Великите сили“, освен, че са най-дестабилизиращият фактор на световния мир и сигурност, притежават и твърде характерните за тях качества като егоизъм, алчност, отмъстителност, безкомпромисно отстояване на собствените си интереси, солидарност срещу всяка държава, която не е от техния кръг, имала куража да им се противопостави. Примери, които категорично подкрепят тези констатации, са събития, пряко свързани с България през последното столетие. Един от тях е бруталното вкарване от Фердинанд на България в Тройния съюз, въпреки волята на българската общественост и щедрите, но неизпълнени обещания на Германия през Първата световна война. Известно е, че на два пъти германската страна грубо се намесва срещу интересите на България. Първият път тя спира настъплението на българската армия през есента на 1915 г., давайки възможност на сърбите да се изтеглят и след няколко месеца да бъдат дислоцирани на Солунския фронт. Целта е очевадна. България да задържи почти милионната армия на Антантата, за да не бъде прехвърлена на Западния фронт, т.е. директно срещу Германия. Вторият некоректен случай е още по-циничен. В края на войната, когато българската армия с героични усилия отбива яростните атаки на противника и когато се решава съдбата на българската държава, германското командване си изтегля тежките оръдия от фронта, а от обещаните пет дивизии, които да помогнат на България, са изпратени само два батальона, единият от които охранява величеството Фердинанд. Подобно неискрено е поведението и на поредния съюзник – Хитлеристка Германия. От договореното и платено модерно оръжие България получава само една част, а патетичните обещания на Хитлер, че ще гарантира сигурността на българската страна срещу всякаква съветска и английска заплаха, се оказват блъф. Столицата София е разрушена, още 168 населени места са подложени на яростни бомбардировки, а българският народ е хвърлен изключително в интерес на Германия в кръвопролитна гражданска война, чиито последици се чувстват и днес. Освен това сателитът България кредитира Третия райх със стоки в размер на 23 милиарда германски марки, които остават неизплатени. Номинирани към днешния курс възлизат на около 250 милиарда долара. През периода между двете световни войни няма европейска държава и държавник, който да поставя под съмнение, че в Македония преобладаващата част от населението е българско. Както и фактът, че то е подложено на нечовешки репресии и брутална денационализация. Затова до началото на 30-те години на XX век в Европа се създават мощни движения срещу Версайската система. Коминтернът също е една от организациите, които се борят срещу решенията на Парижката конференция от 1919 г., включително срещу изкуствената държава Югославия. С идването на Хитлер на власт международната обстановка се променя. Рязко е коригирана и политиката на Коминтерна. При новите условия неговото ръководство решава, че Югославия не само не трябва да се ликвидира, но се налага да се укрепва, като преграда срещу германския агресивен курс. За целта следва на първо време да се тушира съпротивата на потиснатите от свирепия белградски режим народи. А тя е най-мащабна и силна във Вардарска Македония. Затова по внушения на югославската компартия, където вече доминират крайни сръбски националисти, е издигната идеята за създаване на „македонска нация“. Всъщност, прилага се коварният план на националиста Стоян Новакович за налагане на македонизма, като етап към посърбяване на българското население в Македония. Този безпрецедентен политически абсурд – подмяна на хилядолетно национално съзнание на над два милиона българи напълно устройва някои от големите държави като СССР, Великобритания и Франция като противници на нацистка Германия. През Втората световна война според югославски изследвания от 1,7 милиона жертви, които дават народите на Югославия, един милион и сто хиляди са жертвите на междунационалната разправа. Само този факт е достатъчен да се прекрати съществуването на тази крайно репресивна държава. Интересите на големите държави са други, въпреки, че режимът на Тито не е по-различен от този в Кралска Югославия. Само във Вардарска Македония падат над 35 хиляди жертви, които искат да им се признае единственото право да живеят като българи. Свидетелство за ненавистта на всички югославски народи, с изключение на сърбите, към Югославия – изкуствено създадена в интерес на големите държави, е светкавичното u разпадане. То бе възможно в момент едва когато се сложи край на Студената война и отпадна големия и крайно егоистичен геостратегически интерес на най-големите държави. Промяната на политическата система през 1989 г. не промени подхода и отношението на големите европейски държави и САЩ към България. Първата грижа на новите „приятели“ и съюзници е да отстранят всякакви пречки, които дори и малко засягат техните интереси като на първо място ликвидират по най-бърз начин всички конкуриращи сектори в икономиката. Още в първите месеци на политическата промяна стана ясно, че и новият ръководен екип не е дорасъл да формира и провежда по-самостоятелна политика на международната сцена. Очевидно, съюзническата зависимост на България и синдрома на сателит на чужди сили, налаган десетилетия, не е преодолян. Затова управляващите, ръководени от лични или групови интереси, най-лекомислено и наивно се доверяват на „препоръките“, съветите и внушенията им отвън, без дори да подозират задкулисните намерения на „съветниците“. Така, в резултат на ниското им политическо ниво и без всякакъв управленски опит, както и наглостта, егоизма и алчността на новите „големи братя“, България се превръща от средно развита европейска държава в една от най-изостаналите и бедни държави в Европа. От най-търсен производител и износител на висококачествена селскостопанска продукция в най-голям вносител на долнокачествени плодове, зеленчуци и животински стоки. Закрити са водещи индустриални производства, като оръжейното, както и предприятията за висококачествени металургични, машиностроителни и химически изделия. Не са пощадени дори и най-модерните 85 завода, построени през 70-те и 80-те години на XX век по германска и японска технологии. Сградният фонд на индустриалния сектор е превърнат в руини, на фона на които могат с успех да се снимат филми на ужасите или войната. А стойността на разрушенията в селското стопанство надхвърля 25 милиарда лева. Това са очевидните и безспорни катастрофални последици от бездарното и безотговорно управление на държавата, провеждано под диктат на външни сили и в изгода не само на други държави, но и на чужди корпоративни и частни интереси. Разбира се „грижите“ и егоизма на новите големи братя не свършват с разрушителния период на прехода, а последователно, упорито и методично продължават до днес. Особено зорко се следят сектори, които посягат на геостратегическите интереси на големите западни партньори, като например енергетиката. Тук, в резултат на натиска, шантажа, заплахите, България бе лишена от възможността да построи нова атомна електроцентрала. Провалено е строителството на нефтопровода „Бургас -Александропулис“ и газопровода „Южен поток“, с което са нанесени сериозни финансови вреди на българската държава. Изнесените реални факти и данни не трябва да предизвикат негативна реакция към днешните ни големи съюзници, а да бъдат сигнал за сериозна преоценка на досегашната външна политика на сервилност, слугинаж и блюдолизство към тях от страна на политическата ни прослойка. Вековното международно общуване свидетелства, че Великите сили, образно казано, представляват един огън. Мястото, което ще заемат малките държави около него е изключително важно. Ако те стоят много близо – ще изгорят, а ако са много далече, могат да настинат. Това означава, че мястото, което България трябва да заеме спрямо големите партньори, което да бъде хем безопасно, хем в интерес на България, е умение и изкуство, което българският управляващ елит е длъжен да овладее и то колкото е възможно по-бързо.", "date": "2019.10.01", "title": " Егоизмът на “големите братя”\t"}
{"url": "https://trud.bg/%d0%b3%d0%b0%d0%b1%d1%80%d0%b8%d0%b5%d0%bb%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%b2-%d0%b4%d0%be%d1%85%d0%b0-%d0%be%d1%82%d0%b8%d0%b2%d0%b0-%d0%b7%d0%b0-%d1%84%d0%b8%d0%bd%d0%b0%d0%bb/", "text": "Габриела Петрова се надява на класиране във финала на тройния скок и олимпийска квота за Токио 2020 преди участието си световното първенство по лека атлетика в Доха.  „Вече се чувствам нормално, излекувах контузията, която наруши тренировъчния ми ритъм – заяви атлетката. – Не искам да говоря за резултат. Квалификацията ще е доста тежка, резултатите в ранглистата са изравнени. Пък и октомври е нетипично време за нас, ще е интересно.“  Късно снощи пък завърши участието на Тихомир Иванов в квалификацията в скока на височина за мъже.", "date": "2019.10.01", "title": " Габриела Петрова отива в Доха за финал и квота"}
{"url": "https://trud.bg/%d0%b7%d0%b0%d1%89%d0%be-%d1%81%d0%bc%d0%b5-%d0%bf%d1%8a%d1%80%d0%b2%d0%b8-%d0%b2-%d0%b5%d0%b2%d1%80%d0%be%d0%bf%d0%b0-%d0%bf%d0%be-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%bf%d1%8a%d1%82/", "text": "Петима души загинаха при катастрофи на 26 септември – датата, обявена за Европейски ден без жертви на пътя. И още 9 в следващите три дни – петък, събота и неделя. Така за първите 9 месеца на тази година убитите у нас стигнаха 440 и се повтаря почти напълно картината от 2018 г. Но да спрем дотук със статистиката на КАТ, която на всичко отгоре може и да е сбъркана. И да попитаме – какво точно работи една цяла армия от полицаи и чиновници от 11 ведомства, ръководени, координирани и субординирани от четирима министри, от една Държавна агенция и от една Държавно-обществена комисия за безопасност на движението по пътищата. Изглежда тяхната програма Визия „Нула“ е за нула свършена работа. И смятат, че като се явят сутрин по някой телевизор да рекламират поредната си акция, лобистки проектозакон или план за действие, вече са си изпълнили дълга. И могат спокойно да очакват 10% увеличение на заплатите от Нова година. Не две или пет, 50 комисии и агенции да бъдат създадени, докато остава сегашнaта порочна пътна система, България ще продължи да държи първите места в Европа по най-много загинали при катастрофи. Обикновено полицаи и чиновници се оплакват, че в медиите ги критикуваме, а нищо конкретно не им предлагаме – нито като мерки, нито като промени на Закона за движение по пътищата (ЗДвП). Но това не е вярно. Поне в „Труд“ десет пъти сме писали незабавно да бъде заличен текстът на чл. 20 от ЗДвП, който съдържа понятието „несъобразена скорост“. И за всяка една катастрофа със смъртен случай (които са горе-долу от 500 до 800 на година) да бъде създадено направено досие. Там трябва да се намира информация с пълни изследвания поне по пет показателя. 1. На пътя – състоянието и съставът на настилката, размерите на платното, кога там е имало ремонт, какъв брой произшествия са станали на същото място в последните 5 години, имало ли е предписания на КАТ или неправителствени организации за обезопасяването му и изпълнени ли са те. 2. На обстановката – в конкретния час на денонощието каква е била температурата, имало ли е валежи от дъжд или сняг, в ред ли са били отводнителните системи, минавали ли са снегорини, използвани ли са препарати против заледяване. 3. На автомобила – какво е състоянието на гумите, спирачките, има ли повреда, катастрофирал ли е преди, кога и къде е ремонтиран и т. н. 4. На шофьора – възраст, пол, правососпобност, употреба на алкохол и наркотици, образование, професия, здравен статус, предишни нарушения, криминални прояви и др. 5. Окръжаваща среда – колко и кои са спътниците и в какви отношения са с шофьора. Какви мобилни устройства има в купето и използвани ли са преди и по време на катастрофата. Ето такова досие, дори и много по-подробно, трябва да бъде направено с дружни усилия на полицаи от КАТ, дознатели и следователи, инспектори от ДАИ, вещи лица по транспортни и технически въпроси (които така или иначе се назначават да изготвят експертизи по досъдебното производство- б. а.). После да се допълни с резултата от решаването на казуса в съда, както и с данни от застрахователите за платените обезщетения. И накрая – това досие на катастрофата да стои на публично достъпен сайт (естествено – при гарантирана защита на личните данни), на който се обобщава информация за всички пътища в България. Потребители на тази информация могат да бъдат както обикновени шофьори, така и проектантите на пътища, и катаджиите, които се чудят къде да слагат камерите си за превишена скорост, и пожарната, и Пътна, и Спешна помощ. Впрочем – нещо подобно предлага в своя План за действие и новата Държавна агенция „Безопасност на движението по пътищата“. Но там е написано на такъв чиновнически език, с едни „обединения на информационни пространства“ и „цялостни преосмисляния“, че читателят не разбира тези дами и господа искат ли да изследват причините за катастрофите, или само да ни убеждават, че вършат нещо полезно. За да намалеят жертвите по пътищата трябват действия, а не планове за действия. Национални и регионални стратегии, тактики и концепции за безопасност у нас – с лопата да ги ринеш. И пак сме първи в Европа по жертви на пътя. Ето защо, ако бъде създаден Европейски ден без нормативни документи за пътна безопасност, нищо чудно, ако на тази дата загиналите при катастрофи в България бъдат най-малко.   КАТ да снима само на опасни места И още едно предложение към въпросния План за действие: камерите за превишена скорост на КАТ да снимат само на пътища, на които стават тежки катастрофи. Глобата с електронен фиш да бъде намалявана двойно, тройно или отменена от съда при незначително превишение, ако шофьорът докаже, че е сниман в участък на магистрала или път с ниска концентрация на ПТП. Иначе сега катаджии клечат с триноги на места по магистралите, където има ограничения по 90 или 100 км /ч – например в участъка от „Тракия“ между Чирпан и Стара Загора, за да отчитат хиляди засечени. И не дават отчет на никому колко катастрофи с жертви са станали точно в тази „контролирана“ отсечка.", "date": "2019.10.01", "title": " Защо сме първи в Европа по жертви на пътя\t"}
{"url": "https://trud.bg/%d0%ba%d0%b8%d1%82%d0%b0%d0%b8%d1%81%d1%82%d1%8a%d1%82-%d0%b4%d0%be%d1%86-%d0%b4-%d1%80-%d0%bc%d0%b0%d1%80%d0%b8%d0%b0%d0%bd%d0%b0-%d1%82%d0%b8%d0%b5%d0%bd-%d0%bf%d1%80%d0%b5%d0%b4-%d1%82/", "text": "Китайският ресторантьорски бизнес и търговията с евтини стоки в Илиянци замират Днес – 1 октомври, се навършват 70 години от създаването на Китайската народна република. Как се развиват отношенията между България и Китай, какво става с китайската общност тук, колко туристи от Поднебесната империя посещават нашата страна – по тези и други въпроси разговаряме с китаиста доц. д-р Мариана Тиен. – На 1 октомври се навършват 70 години от създаването на съвременната Китайска народна република, а България е една от първите страни, които я признават. Какви са днес отношенията между двете държави, госпожо Тиен?  – Първата страна, която признава КНР, е Съветският съюз. България е втората и тя прави това веднага след него на 3 октомври 1949 г. с Постановление №12 на Министерския съвет на Народна Република България. Отношенията ни – не само дипломатически, но и търговски и най-вече културни, бележат изключително развитие. В Северен Китай дори има наше земеделско поле – наричат го опитно поле, където са отглеждали много наши плодове и зеленчуци. Когато отношенията между Китай и СССР се влошават в край на 50-те и началото на 60-те години заради Културната революция, това веднага рикошира върху българо-китайските отношения. След 1989-а започва плахо опознаване и разчупване на ледовете и от средата на 90-те вече може да се каже, че отношенията ни се нормализират и са много добри. На срещи на най-високо ниво Китай не пропуска да подчертае, че България е втората държава, признала КНР. Някои дори се шегуват, че ние сме първата, защото Съветският съюз се е разпаднал… – Има ли китайска общност у нас, интересно защо няма Чайнатаун, както на други места по света?  – В момента китайските мигранти в България са намалели драстично. Като цяло не създават проблеми, както другите мигранти. Няма и Чайнатаун, както казвате. Китайците тук не си правят общи празници като в другите държави. Броят им толкова много е намалял (повече от половината, в сравнение с първоначалните вълни в началото на века), че не се знае докога ще останат и другите тук. В началото се занимаваха с ресторантьорски бизнес и продажба на дребно на евтини китайски стоки. От 2012 г. започнаха да се преориентират – минават от среден към малък бизнес, после от малък към семеен, и накрая много от тях напускат страната ни – едни се връщат в родината си, други заминават в Западна Европа. Не съм забелязала сред китайците в България да има и културна интеграция, голяма част от парите си те пращат в родината си. Те са много патриотично настроени. Всеки китаец, в която и част на света да живее, казва: „Аз съм китаец“. Китайските мигранти у нас са много силно затворена общност. Живеят от дълго време тук, но не говорят български език. Капсулирани са, вярват само на себе си. Още в древната китайска философия е заложена корелацията „свой-чужд“ („джунгуожен – уайгуожен“). – Дали има статистика какъв е приблизителният брой на китайските туристи, посетили България през 2018-а? Очаква ли се техният брой да нараства в бъдеще?   – От 2019 г. в Китай вече има 15 български визови центрове. Идеята е във всяка тяхна провинция да има такъв център, все пак те са огромна територия и туроператорите им трябва много да пътуват. Предвижда се броят им да стане 22. През последните 5-6 години броят на китайските туристи в България значително се увеличава, независимо от визовите проблеми. На всички форуми винаги се поставя този въпрос от китайците. Много страни премахнаха визите – особено бившите югославски републики. През миналата 2018 г. тук са били 31 310 китайци, от които почти 26 000 туристи. По данни на НСИ през първата половина на тази година са 12 354 души, докато за същия период миналата година са били 9888 – нарастването е с около 25%. – Кои наши градове най-много посещават китайците?  – През последните години това е Казанлък, заради празника на розите в края на май и началото на юни. И нещо много интересно – България е в Топ 10 от страните на ЕС, които са най-често посещавани от китайски туристи в т. нар. „златна седмица“. Това е точно сега около националния им празник 1 октомври, защото имат 8 почивни дни. България е на 6-о място, с 31% нарастване на броя на техните туристи. Най-често посещавани градове от тях извън Казанлък са София, Варна, Пловдив и Велико Търново, както и Рилския манастир. – Освен Фестивала на розите какво друго е интересно за китайците тук, може би древната ни история?  – Китайците много се интересуват от тракийската култура, искат за знаят за тракийските царе. Имаше 16-месечна европейска програма – цялата 2018-а до април 2019 г. – „Туризъм: ЕС – Китай“, която отчете, че в България има увеличение на китайски туристи с 15 на сто. През последните шест години с Турция, Гърция и Румъния сме сключили общи туроператорски програми и когато китайци ходят там, те често идват и до България. С Черна гора, Малта и Хърватия също имаме подобни общи програми. – Български туроператори проявяват ли интерес към китайски туристи?  – За съжаление, интерес няма, бих казала, че дори е нулев, представяте ли си! Причината е, че те нямат финансова изгода, защото китайците остават тук само по два дни. Най-често китайци идват от Гърция, където стоят по пет-шест дни, и след това пристигат у нас за две нощувки. Много често идват и от Албания, после пресичат Дунава при Русе и отиват към Румъния. Голяма пречка за липсата на повече туристи и за повече дни в дестинацията им е липсата на директна авиолиния между Китай и България. В България оперират китайски туристически гидове, те са раждани тук и са деца на мигранти, или пък са дошли по-късно у нас, те си ги поемат, превеждат им и т. н. Значи етнически китайци изкарват пари в България и те отиват изцяло при тях, а не в нашия туризъм. Извън празника на розата и организирани групи, те идват най-вече по време на световни културни и спортни събития, провеждани в България. – Има ли китайски културни центрове в България, както и български, действащи в Китай?  – В България има два института „Конфуций“ – единият в София (основан е 2006 г.) и във Велико Търново (2012 г.). И двата института са към университетите – Софийския и Великотърновския. Сградата на Китайския културен център в София е огромна. За жалост обаче, все още няма български еквивалент в Китай. – Каква е причината да няма?  – Смятам, че е заради липсата на пари. Има обещания, подписани спогодби, но досега – нищо. А почти всички страни от Централна и Източна Европа имат в Китай свои културни центрове, дори малката Черна гора. Има обаче три Български национални туристически информационни центъра. В Шанхай от 2018, в Пекин от тази година, и отскоро в Чънду (главният град на провинция Съчуан). Но те са само туристически. Ако имаше културен център, можеха много повече неща да се направят. Такъв център има например в Канада и там ходят много български изпълнители, точно българската общност дават пари за такива изяви и то повече отколкото в самата България. – Покрай бранда с българското кисело мляко „Момчиловци“ как стои въпросът – какъв финансов обем имат те?  – В Китай има създаден Български център за развитие, инвестиции и туризъм, основат е през 2012 г. с директор Иван Тодоров. Точно този център и Тодоров създадоха бранда „Момчиловци“. Те продават в Китай продукция за над 100 млн. долара годишно, млякото им е най-скъпото там. Фирмата е в Шанхай и няма нищо общо с нашето кисело мляко, защото е произведено в Китай, вкусът е съвсем друг. Е, на него пише, че е българско и то е най-хубавото. България едва ли печели нещо от това, но все пак тази фирма промотира страната ни много. В момента в родопското село се провежда Фестивалът на киселото мляко и има много гости от Китай. Освен невероятната реклама за страната ни, в рамките на 5 години китайският партньор ще дарява по 18 хил. евро на общината. – Смятате ли, че китайският език става все по-популярен сред младите българи – ученици и студенти, има ли интерес към него освен известния факт за 18-то училище в столицата?  – Това училище беше едно от първите, в което се изучава китайски не само тук, а и в Европа. В София такива училища вече са две, а във Варна, Бургас и в Стара Загора има по пет. В много градове вече има училища с изучаване на китайски език, но огромният проблем е с учителите по китайски. От 1991 г. в Алма матер има „китаистика“, от 1993-а има във Великотърновския, сега вече и в Пловдивския университети. Факултативно вече се учи в почти всички университети – във Варненските, Шуменския, Габровския, Благоевградския – и е безплатно. Знаете ли, че дори хора над 70 годишни се записват за учат, запалени по китайския език. През 2015 в София има частно училище „Евлоги и Христо Георгиеви“, където интензивно се изучава китайски. В това училище има и деца от Румъния, Северна Македония и Гърция. Има и частни езикови школи в София, Русе, Велико Търново, Пловдив, та дори и в Бобов дол. Нещо повече, има не малко държавни служители от министерства, които се записват да учат в тях. – Българите, както и на много места по света, доста обичат да ядат китайска храна. Нараства ли броят на китайските ресторанти в България?  – Обратното е, броят на китайските ресторанти у нас намалява, макар преди години да никнеха като гъби. В началото мигрантската етническа общност на китайците беше в две направления – китайските ресторанти и търговията на дребно в Илиянци. През 90-те години и в началото на този век имаше много китайски мигранти – бяха над 5000, а днес броят им е под 2000. Т. е. китайските мигранти намаляха двойно. Тогава имаше ниши, които те запълниха. Преди Китай беше зле икономически, а сега е много по-развит и затова те се връщат. Друга част пък отиват към Западна Европа. Търговията на дребно в Илиянци замира. През 90-те и в началото на века дойдоха китайци от провинцията Джъдзян. Интересно при китайските мигранти е, че в България оперират три китайски мигрантски мрежи, те са изцяло етнически. Китайци наемат българи за свои работници, но почти не зная за обратен случай. – И с какво се занимават сега китайците тук?  – Тенденцията сега е китайци да купуват големи земеделски стопанства. И то точно деца на китайски мигранти от 90-те стават собственици в България. Да, трети страни извън ЕС нямат право, но те си правят с българи някакви джойнт венчъри. Китайците отглеждат пшеница, царевица, соя, рапица и китайско зеле, но всичко изнасят за Китай. Около Добрич те направиха завод за люцерна, преработват я и я изнасят за родината си. Обещават, че ще наемат българи, но само дотук. Наемат си китайци. След земеделието ни, те предпочитат да се развиват и в нашия туризъм – три китайски туроператори работят тук (това са деца на китайски мигранти). Третата тенденция е, че китайски мигранти вече стават преподаватели в школите по китайски, преводачи също. Интересното е, че заплатите им са от китайска страна или се водят доброволци. Макар и рядко, но има и китайци, които сами си правят школи – като Лу Мън в Бургас. Ако обобщим, ще видим, че ресторантьорския бизнес и търговията на дребно вече не са актуални, те са демоде, но пък се отварят нови ниши за тези 2000 души, които са останали тук. – Китай не инвестира у нас, но на други места в Европа го прави сериозно. Защо?  – В нашите балкански географски ширини има невероятно много инвестиции в Сърбия, в Черна гора също не са малко. И те продължават. Там обаче не важат законите на ЕС. Но в България сега няма такава промишленост. В началото имахме големи очаквания и надежди за много инвестиции, работни места, но до този момент не се случва. Единствено заводът за люцерна в Добрич. Имаше и завод за китайски автомобили в Ловеч на Гриша Ганчев, но дейността му замря. Явно е, че нещата не са много позитивни, а и очакванията ни бяха прекалени. Търговската война Китай-САЩ сега е доста динамична и също дава отражение върху световната геополитика. Преди година Ви казах в интервю, че битката в света сега е за Европа, а не за Китай и още държа на тезата си. Европейският пазар за Китай е изключително важен. – Известно ли е китайци да искат българско гражданство?  – Въпреки, че визовият проблем е притеснителен, много малко са тези, които вземат българско гражданство. По данни на Световната банка от 2018 г. – над 5 милиона долара от България са отишли към Китай. Всичко, което изкарват, го трансферират към Китай – за 2000 души това никак не е малко. При тях жените са силно активни, не са като при мюсюлманите, китайските жени работят, не създават проблеми на полицията. Мнозина вече се завръщат в Китай, защото родината им сега е много по-развита от България, мигрантите тук никога не са били политически, а икономически, трудови. Тези, които заминават в Западна Европа, пък имат родствени връзки. – Много се говори от нашите политици през годините за това, че е нужна директна авиолиния с Пекин. Вие вярвате ли, че скоро може да се случи?   – Не вярвам скоро да има директна авиолиния Пекин-София, до нас има много близо такива – Турция, Гърция, Сърбия. Редно е обаче и китайската страна да направи нещо – например да облекчат процедурите за износ. Там, където няма китайски инвестиции, означава, че те не са пожелали достатъчно. Разбира се, не трябва да упрекваме и българското правителство, защото китайците решат ли нещо, го правят. Но наистина трябва да облекчим визовия режим за Китай и по-конкретно да се замислят нашите политици за типа виза за китайските туристи. Нашият гост  Мариана Тиен е китаист. Има повече от 100 публикации, написала е две монографии за Китай. От 2006 г. живее много повече в Китай отколкото в родината си. Преподавала е на студенти в Китай до 2014 г. Китаист в Института за исторически изследвания при БАН. Експерт в академичната тинк-танк мрежа “17+1”. Сега е главен секретар на Глобалния център за партньорство на страните от Централна и Източна Европа и Китай.", "date": "2019.10.01", "title": " Китаистът доц. д-р Мариана Тиен пред „Труд“: България да облекчи визите за китайски туристи"}
{"url": "https://trud.bg/%d0%b0%d0%bd%d0%b4%d0%b8-%d1%80%d1%83%d0%b8%d1%81-%d1%81%d0%b5-%d0%b3%d0%bb%d0%b0%d1%81%d0%b8-%d0%b7%d0%b0-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b0/", "text": "Световният шампион по бокс за професионалисти в тежка категория Анди Руис се надява, че може да участва на олимпийските игри в Токио догодина под мексиканския флаг.  „Трябва да проверя какви са клаузите по договорите ми, но иначе не виждам причина да не отида“, заяви боксьорът, който е роден в САЩ, но е от мексикански произход.  Боксовият турнир в Токио няма да се организира от Международната федерация за аматьори (АИБА) и все още не е ясно как ще протече квалификационния процес, който започва през януари. Последната от версиите в профи бокса – Световният боксов съвет (WBC) пък заплаши с двегодишни наказания всички боксьори, които се опитат да се възползват от вратичката и да отидат на олимпиада.", "date": "2019.10.01", "title": " Анди Руис се гласи за олимпиада"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d0%bc%d0%b5%d1%87-%d0%b2%d1%8a%d0%b2-%d1%84%d0%b8%d0%bd%d0%bb%d0%b0%d0%bd%d0%b4%d0%b8%d1%8f-%d0%b5%d0%b4%d0%b8%d0%bd-%d0%b7%d0%b0%d0%b3/", "text": "Един човек загина, а няколко други бяха ранени при въоръжена атака във финландския град Куопио, пише Aftonbladet. Според информацията неизвестен мъж е влязъл в мол, държейки меч. Нападението е станало в образователен център на територията на мола. Органите на реда са открили огън. В последствие е задържан един човек. Сигналът е подаден около 12 часа на обед. Към момента информацията е за девет ранени.         АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Нападение с меч във Финландия, един загинал и девет ранени"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%be-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5-%d0%b2-%d1%81%d0%b0%d0%bc%d0%be%d0%bb%d0%b5%d1%82%d0%b8%d1%82%d0%b5-%d0%b2/", "text": "Турските авиокомпании се задължават да наемат специално обучени полицейски служители на полети, предаде Анадолската агенция. Съответната заповед на турското Министерство на вътрешните работи беше публикувана днес в официалния вестник на правителството – „Ресми газет“. В задължението на полицейските служители, облечени като цивилни, ще влиза да предотвратяват кражбите на самолети и всякакви други инциденти на борда. Според постановлението, най-малко двама полицаи трябва да има на всеки полет от Турция. Служителите на въздушната полиция ще седят сред пътниците и ще се намесват при всякакви инциденти. Наети от въздушната полиция ще бъдат лица с петгодишен стаж в органите на реда. Специално за тях ще бъдат организирани допълнителни курсове по терминология на гражданската авиация, по преговори за освобождаване на заложници и специално обучение. В края на всеки полет полицията ще изготвя доклади. Полицейските служители няма да се подчиняват на членовете на екипажа. Освен това само членовете на екипажа ще знаят кои са те. Авиокомпаниите се задължават да осигуряват билети за въздушната полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Полицейско присъствие в самолетите въвежда Турция"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f-%d0%bd%d0%b5-%d1%80%d0%b0%d0%b7%d1%87%d0%b8/", "text": "Препоръчва българите в Гърция да не разчитат на обществения транспорт и да избягват придвижване в центъра на Атина на 2 октомври. Това съобщиха от пресслужбата на Министерството на външните работи.  е обявена в Атина за 2 октомври 2019 г. Тя ще засегне транспортните средства, включително кораби и фериботи, железница, метро и трамвайната мрежа. Част от автобусите и тролейбусите на градския транспорт в Атина ще работят от 09.00 часа до 21.00 часа. Към стачката е възможно да се присъединят и други служители от обществената сфера, които нямат пряко отношение към пребиваващите в Гърция туристи. Препоръчва се на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват масови протести и възможни безредици. Не е изключено стачните действия да продължат и на следващия ден. При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Външно към българите в Гърция: Не разчитайте на обществения транспорт на 2 октомври заради стачка на профсъюзите"}
{"url": "https://trud.bg/%d1%82%d0%b2%d0%be%d1%80%d1%86%d0%b8-%d0%b7%d0%b0%d1%89%d0%b8%d1%82%d0%b0%d0%b2%d0%b0%d1%82-%d0%b3%d0%b5%d1%80%d0%be%d0%b9-%d0%be%d1%82-%d0%b2%d0%be%d0%b9%d0%bd%d0%b0%d1%82%d0%b0/", "text": "Крадци тероризират ексдепутата Дянко Марков, последният път е наръган В специално обръщение към министъра на вътрешните работи Младен Маринов и сигнал до полицията няколко творци, сред които писателят Захари Карабашлиев и Васко Кръпката, настояват МВР да защити ветерана от Втората световна война и народен представител от СДС – Дянко Марков. За последните две години офицерът от запаса е нападан и обиран осем пъти, като последният случай е от преди две седмици. Тогава крадците са го изтезавали и дори е бил наръган с отвертка в крака. Въпреки сигналите, към този момент нито обирджиите са хванати, нито терорът е спрял. Още по-притеснителното е, че това се случва в центъра на София, където Марков живее. “Преди 3 месеца бях в дома на Дянко Марков, 97-годишен, за да науча повече за него и драматичната му съдба. Направих серия от снимки, вдъхновен от бодрия му, непримирим дух. Рецитираше стихове наизуст, пламенно говореше, разказваше, споделяше… Бивш офицер-летец, патриот, репресиран след 9-ти септември 44-та, народен представител във Великото Народно Събрание след 89-та, специалист по въздушна навигация до 46-та, политически затворник, после по неволя цигулар, този старец има история, достойна за роман, или поне за спокойни старини. Но не”, написа Захари Карабашлиев във фейсбук.", "date": "2019.10.01", "title": " Творци защитават герой от войната"}
{"url": "https://trud.bg/%d1%86%d0%b5%d0%b2-%d0%bf%d0%be%d1%87%d0%b5%d1%82%d0%b5-%d0%b4%d0%b8%d0%bc%d0%b8%d1%82%d1%8a%d1%80-%d0%b7%d0%bb%d0%b0%d1%82%d0%b0%d0%bd%d0%be%d0%b2/", "text": "Европейската волейболна конфедерация (ЦЕВ) почете пет легенди на играта по време на финала на континенталния шампион в Париж. Димитър Златанов, полякът Томаш Войтович, холандецът Бас ван де Гоор, сърбинът Андрия Герич и италианецът Лоренцо Бернарди бяха сред почетните гости на събитието. Поканата бе изпратена от президента на централата Александър Боричич, който си припомни съперничеството им на терена.  „Няма как да забравя сребърните ви медали на олимпиадата през 1980-а, а също и финала през 1970-а“, заяви Боричич.", "date": "2019.10.01", "title": " ЦЕВ почете Димитър Златанов"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bb%d0%be%d0%b2%d0%b0-%d0%b8-%d1%81%d0%b5%d1%87%d1%82%d0%b0-%d0%b2-%d0%b7%d0%be%d0%bd%d0%b0-%d0%be%d1%82-200-%d0%ba%d0%b2-%d0%ba%d0%bc-%d0%be/", "text": "Ловът, сечта, брането на билки и гъби, пребиваването на физически и юридически лица в инфектираната зона от 200 кв. км край Сливен са забранени, съобщиха от Областната епизоотична комисия. Причина за ограниченията са констатирания случай на африканска чума по свинете. Заразеното диво прасе е било открито мъртво в канавка, недалеч от сливенското с. Сотиря. Изследваната проба е дала положителен резултат. Забранителната зона обхваща три ловностопански района, два от които представляват горски територии. В третия има земеделски площи. От Областната дирекция „Земеделие“ ще информират стопаните за мерките, които трябва да се съблюдават. Наложените ограничения са в сила до 30 ноември т.г. От областната администрация съобщиха още, че на заседанието е взето решение да се изготви карта на инфектираната зона, на която да се определят уязвимите места и подходи. Възникнали са въпроси относно отпадането на забраната за лов на диви прасета, тъй като това би могло да доведе до намаляване на популацията на този вид дивеч. Ще бъде направено запитване до ресорните ведомства. От Държавното горско стопанство са започнали да поставят табели с указания за ограниченията. Забраните не засягат туристическата местност Карандила в Природен парк „Сините камъни“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Забраниха лова и сечта в зона от 200 кв. км около Сливен заради африканската чума по свинете"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%bf%d1%80%d0%b5%d0%b4%d0%b0%d0%bb-%d0%b2-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bd%d0%b0%d0%bc%d0%b5%d1%80%d0%b5%d0%bd-%d0%bf%d0%be%d1%80/", "text": "17-годишен ученик е намерил мъжки портфейл с лична карта и 80 лв. и го отнесъл веднага в полицията в Разград, съобщиха от областната дирекция на МВР. Момчето се натъкнало на изгубената вещ към 16 часа в понеделник в района на детска площадка зад банка в града. Никой от хората наоколо не разпознал портфейла и ученикът го предал на полицаите, за да издирят собственика. Личната карта била на млад мъж с адрес в разградско  село, но там не бил намерен никой и полицията продължава да търси собственика, който вероятно също издирва портфейла си. От Областната дирекция на МВР в Разград изказват благодарност на момчето, което съвестно е предало намереното.", "date": "2019.10.01", "title": " Ученик предал в полицията намерен портфейл с лична карта и пари"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b2%d0%b8%d0%b5%d1%82%d0%bd%d0%b0%d0%bc-%d1%89%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d0%b0/", "text": "България и Виетнам ще работят за възстановяване на активното двустранно сътрудничество в икономиката и образованието. За това се договориха държавният глава Румен Радев и първият заместник министър-председател на Социалистическа република Виетнам Чъонг Хоа Бин, който е на работно посещение в България. Двамата се срещнаха днес на „Дондуков“ 2 и подчертаха отличния двустранен диалог, взаимното доверие и приятелството, което свързва България и Виетнам, съобщиха от прессекретариата на държавния глава. През 2020 г. ще бъде отбелязана 70-годишнината от установяването на дипломатическите отношения между двете страни и президентът Румен Радев отправи покана към своя виетнамски колега президента Нгуен Фу Чонг да посети България заедно с бизнес делегация, която да се запознае на място с възможностите за инвестиции у нас. И Румен Радев, и Чъонг Хоа Бин отбелязаха, че годишен стокообмен от 100 млн. долара не съответства на потенциала на България и Виетнам. През ноември т.г. ще се проведе следващото заседание на Смесената комисия за търговско-икономическо и научно-техническо сътрудничество, която се очаква да постави акцент върху икономическото и инвестиционното партньорство в българо-виетнамските отношения. Като особено перспективни сфери двамата откроиха, развитието на информационните и комуникационните технологии, биотехнологиите, енергетиката, екологията, селското стопанство, медицината и фармацията, включително и чрез създаването на смесени предприятия. „Високият икономически ръст на Виетнам през последните години заслужава признание и предизвиква интерес и от страна на български компании“, подчерта Румен Радев. Със своите богати културни и природни забележителности и България, и Виетнам имат възможност да се утвърждават като туристически центрове. Държавният глава призова за възстановяване и на традициите в двустранния обмен в областта на образованието. В близкото минало 30 000 виетнамски граждани са получили висшето си образование или професионална квалификация в България, като днес много от тях заемат високопоставени позиции във Виетнам и са реален фактор за задълбочаване на връзките между двете държави. Чъонг Хоа Бин изрази интереса на Виетнам за обучаване у нас на студенти в перспективни сфери като високите технологии, медицината и други. Двамата отбелязаха доброто сътрудничество между България и Виетнам в рамките на международните организации. През следващата година Виетнам ще председателства АСЕАН и ще работи за разширяване на партньорството на България с тази общност. По време на срещата беше обсъдена и ситуацията в региона на Южнокитайско море, като българският президент изрази позицията на страната ни, че всички спорни териториални въпроси следва да се решават посредством диалог, мирни средства и спазване на международното право.", "date": "2019.10.01", "title": " България и Виетнам ще възстановяват активното сътрудничество в икономиката и образованието"}
{"url": "https://trud.bg/%d0%bd%d0%be%d0%b2%d0%be%d1%82%d0%be-%d0%b2-%d0%b1%d0%be%d1%80%d0%b1%d0%b0%d1%82%d0%b0-%d1%81-%d0%bf%d1%80%d0%be%d1%82%d0%b8%d0%b2%d0%be%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8/", "text": "В сградата на Столична община беше организиран семинар с отговорните институции в отделните райони на София, които се занимават с дейности по прилагане на Стратегията за личностно развитие на децата и учениците – 2019. Срещата се водеше от Кристина Лазарова – директор на Дирекция „Сигурност”, която очерта основните приоритети при осигуряване охраната на училищата и детските градини: „Родителите могат да са спокойни къде изпращат децата си! Всички охранителни фирми са инструктирани, изградено е видеонаблюдение с най-модерна техника в нови 22 училища. При инциденти те са незаменим помощник. Това са скъпи устройства, за които се обявяват обществени поръчки. Процедурата е бавна. До две години всички обекти в столицата ще бъдат обхванати. Ежедневната дейност на директорите обаче остава – за физическа наблюдение и оценка на ситуацията. Проверяваме пешеходни пътеки, пътища, осветление, пожароизвестяване и т.н. Алармираме непрекъснато съответните ръководства и взимаме мерки”. За теоретичната рамка в перспективните задания за защита правата на детето говори пространно Кремена Чобанова – служител в представителството на УНИЦЕФ в България: „През 1991 г. България е ратифицирала Конвенцията на правата на детето. Оттогава досега нормативните актове у нас претърпяха много изменения. В момента прилагаме 5-годишна Програма между УНИЦЕФ и България с идеята децата да живеят в любяща семейна среда. Особен фокус е достъпът до качествено и приобщаващо образование. Подкрепяме родителите в ранното детско развитие (от 0 до 3 години), работим върху процеса на деинституциализация, върху развитието на децата, настанени в приемни семейства или в държавни центрове за настаняване; друг аспект са проблемните тийнейджъри. Важно за нас е закрилата на детето от насилие и достъп до правосъдие – децата трябва да живеят в една по-сигурна и защитена среда, те трябва да имат достъп до квалифицирана правна помощ. Реформата у нас на Закон за Детското правосъдие тече вече 10 години. В момента проектозаконът е в Министерство на правосъдието. Надявам се, че до две години ще се гласува новият закон и ще се въведе нов подход в тази област.”. В последвалата дискусия се включиха повече от 20 ръководители на Местни софийски комисии за борба с противообществените прояви на малолетни и непълнолетни.", "date": "2019.10.01", "title": " Новото в борбата с противообществените деяния на подрастващите"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%bd%d0%b5%d1%84%d1%82%d0%b5%d0%bd%d0%be-%d0%bf%d0%b5%d1%82%d0%bd%d0%be-%d0%ba%d1%80/", "text": "РИОСВ в Монтана проверява сигнал за нефтено петно в река Дунав при Видин, съобщиха от инспекцията. На 30 септември в еко инспекцията е постъпил сигнал от дежурен в база „Граничен полицейски контрол – Видин“ за нефтен разлив района на Дунав мост-2, като в определени участъци замърсяването било с широчина около 1 километър. Незабавно е уведомена Басейнова дирекция – Плевен и е сформиран екип от експерти от Монтана и Регионална лаборатория към Изпълнителната агенция по околна среда, за проверка на място и набиране на проби. За целта е гласувано използване на катер от патрул на „Гранична полиция“. Резултатите от проверката и анализа на пробите ще бъдат оповестени допълнително, съобщиха от инспекцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Проверяват сигнал за нефтено петно край Дунав мост-2"}
{"url": "https://trud.bg/%d0%be%d1%82%d0%bf%d0%b8%d1%81%d0%b0%d1%85%d0%b0-%d1%8e%d0%bd%d0%b0%d0%b9%d1%82%d0%b5%d0%b4-%d0%b8-%d0%b0%d1%80%d1%81%d0%b5%d0%bd%d0%b0%d0%bb-%d0%b7%d0%b0-%d1%82%d0%be%d0%bf-4/", "text": "Дербито „Манчестър Юнайтед“ – „Арсенал“ не излъчи победител в понеделник вечер, завършвайки 1:1. След него обаче се разяри буря от коментари по отношение на двата тима, които остават далеч от Топ 4. Вкупом легенди на Висшата лига от близкото минало изразиха разочарованието си от играта на „червените дяволи“ и „артилеристите“. Сред тях бе и Рой Кийн, дългогодишен футболист и капитан на „Юнайтед“.  „Наблюдаваме всички заедно (б.а – зрителите на Sky Sports) и не можем да повярваме колко е зле положението – обясни темпераментният бивш полузащитник още на полувремето. – Липсваше качеството, имаше твърде много жълти картони, което показва липса на дисциплина. Н о най-плашещо бе липсата на класа…“  След мача Кийн отсече, че с подобна игра нито един от двата тима няма да завърши в Топ 4 в крайното класиране. Сходно мнение изрази и Джейми Карагър, бившият капитан на „Ливърпул“.  „Ако има отбор, който да е окуражен след този мач, това е „Челси“ – обясни шампионът на Европа с „мърсисайдци“. – Ще бъде ожесточена битка за местата, даващи право на участие в Шампионската лига, но „сините“ притежават по-голяма класа от „Манчестър Юнайтед“ и „Арсенал“.  След първите 7 кръга отборът, воден от Оле Гунар Солскяер, събра едва 9 точки. Това е най-слабият старт на тима за този брой срещи от 30 години насам.  „Поведохме с 1:0, но не успяхме да вкараме втори гол, който ни трябваше – анализира след мача норвежкият мениджър на „Юнайтед“. – Трябва да си вземем поука от това и да бъдем по-точни пред гола. Вече толкова мачове повеждаме с 1:0, но не печелим. Добре е за нас да си направим изводите. Получихме неприятен гол, но понякога се случват подобни грешки. И от това също можем да си извадим поука. В момента сме в процес на изграждане.“  Напрежение има и в лагера на „артилеристите“. След мача фенове на тима скочиха на Гранит Джака, обвинявайки го, че се е навел преди гола на Скот Мактоминей. Всичко това идва само дни, след като швейцарецът бе определен за новия капитан на тима.", "date": "2019.10.01", "title": " Отписаха „Юнайтед“ и „Арсенал“ за топ 4"}
{"url": "https://trud.bg/%d1%81%d0%b2%d0%b5%d1%89%d0%b5%d0%bd%d0%b8%d0%ba-%d0%bf%d0%b0%d0%b4%d0%bd%d0%b0-%d0%be%d1%82-%d0%ba%d0%b0%d0%bc%d0%b1%d0%b0%d0%bd%d0%b0%d1%80%d0%b8%d1%8f%d1%82%d0%b0-%d0%bd%d0%b0-%d1%86%d1%8a%d1%80/", "text": "Вчера около обяд в Сапарева баня – по време на боядисване на камбанария на параклиса „Св. Богородица“, е паднал 48-годишен храмов служител, съобщиха от областната дирекция на МВР в Кюстендил. Пострадалият е със счупена китка на дясната ръка. Настанен е в дупнишка болница без опасност за живота. По случая е започнато досъдебно производство в РУ Дупница, уведомен е дежурен прокурор.", "date": "2019.10.01", "title": " Свещеник падна от камбанарията на църква"}
{"url": "https://trud.bg/%d0%b6%d0%b0%d0%bd%d0%b0-%d0%ba%d0%b0%d1%80%d0%b0%d0%b8%d0%b2%d0%b0%d0%bd%d0%be%d0%b2%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bd%d1%84%d1%86-%d0%b7%d0%b0-2020-%d0%b3/", "text": "За 2020 г. са заявени 23 млн. лева за българско кино и 20 млн.евро за възвръщане на чуждестранни инвестиции. Това каза директорът на Националния филмов център Жана Караиванова преди дискусията за промените в Закона за филмовата индустрия в рамките на 37-я фестивал „Златна роза“ във Варна. Тя подчерта изрично, че отпускането на заявените средства са изцяло в компетенциите на МФ, но усилията са за увеличаване на парите за българско кино, което е в своя голям подем. Очакванията са промените в Закона за филмовата индустрия да бъдат гласувани в НС до края на годината. Последният закон, който всъщност е първият за кино, е правен през 2004 г. и изостава от киноиндустрията, която се развива страшно бързо и не може да обслужва нуждите й. Когато е правен законът, са кандидатствали за финансиране между 10-12 филма на сесия, а сега са над 100, посочи директорът на НФЦ. Бюджетът за производство тази година е 14 млн. лева и е с 1.5 млн. лева повече в сравнение с миналата година. Финансирани са общо 50 -коопродукции, пълнометражни, късометражни, дебютни и анимационни ленти. Средствата не достигат за т.н. високобюджетни скъпи филми, като на сесия се финансират най-много 2-3, което не е достатъчно, каза Караиванова. Тя подчерта, че в лицето на държавата, откакто тя е директор на НФЦ, има пълна подкрепа в усилията родната киноиндустрия да стане европейска и конкуретноспособна. Промените в закона предвиждат и нова схема за стимулиране на чуждите инвестиции във филмовата индустрия. Чуждите продуценти харесват предложената инфраструктура, локации, нашите екипи, но ги отмъкват и отиват в Румъния, където им дават 35% възвръщаемост, в Гърция- 30%, в Сърбия-с 20% възвръщаемост, каза шефката на НФЦ.", "date": "2019.10.01", "title": " Жана Караиванова, директор на НФЦ:  За 2020 г. са заявени 23 млн. лева за българско кино"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%b7%d0%b0%d0%bb%d1%8f-%d1%81-%d0%b1%d0%b5%d0%bd%d0%b7%d0%b8%d0%bd-%d0%bf%d1%80%d0%b5%d0%b4-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b2-%d0%bb/", "text": "Мъж се заля с бензин пред британския парламент, информира Мирър. Полицията е отцепила района като е затворила известните порти на парламента.  Според сведенията, неизвестен мъж е бил арестуван, след като се е залял с бензин. Снимки от събитието показват човек, застанал до стена в близост до парламента. Депутатът Хю Мериман туитва: „Човек близо до мен до портите на парламента изля бензин върху себе си. Невероятно смел отговор от полицията, които сега му помагат“. Мъжът е бил задържан съгласно Закона за психичното здраве след инцидента. Спешните служби са пристигнали на мястото скоро след инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Мъж се заля с бензин пред парламента в Лондон (СНИМКИ)"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%b2%d1%80%d1%8a%d1%89%d0%b0-%d0%b0%d1%80%d1%81%d0%b5%d0%bd-%d0%b2%d0%b5%d0%bd%d0%b3%d0%b5%d1%80-%d0%b2%d1%8a%d0%b2-%d1%84%d1%83%d1%82%d0%b1%d0%be/", "text": "Ръководството на „Милан“ ще се опита да върне Арсен Венгер във футбола. Френският треньор е без отбор от май 2018 година, когато се раздели с „Арсенал“ след 22 години начело на „артилеристите“. Според „ Gazzetta dello Sport”, шефовете на „росонерите“ вече са стартирали преговори с опитния специалист. В основата на този ход е изпълнителният директор Иван Газидис. Двамата работиха съвместно на „Емирейтс“ и се познават отлично. Освен това Венгер беше вариант за заместник на Дженаро Гатузо през лятото, но тогава клубът се спря на Марко Джампаоло от „Сампдория“. Италианецът обаче стартира кошмарно – 4 загуби след първите 6 кръга.  Ако все пак и този път французинът се размине с втория най-успешен тим на Стария континент, на „Сан Сиро“ имат и резервни варианти. Те включват Лучано Спалети, който по-рано през годината бе уволнен от големия грандски съперник „Интер“. А Масимилиано Алегри, последният треньор, качил „Милан“ на върха в калчото, е твърде скъп за клуба. Последният и най-сигурен вариант, но не и в дългосрочен план, е Клаудио Раниери.  Според последните информации от Апенините, освен на Джампаоло, столът се клати още на клубните шефове Звонимир Бобан и Паоло Малдини.", "date": "2019.10.01", "title": " „Милан“ връща Арсен Венгер във футбола"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0%d1%80%d0%b0%d0%b4%d0%b8-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-11-%d0%bc%d0%b5%d1%81%d0%b5%d1%87%d0%bd%d0%be-%d0%b4%d0%b5/", "text": "11-месечно момченце е починало в инфекциозно отделение на разградската болница. За това съобщава в социалните мрежи майката на детето Йоана С., която разказва историята на заболяването и за смъртта на детето си. „Не знам поради лекарска грешка или немарливост, но е факт…Моля от сърце – дайте гласност на случая. Моето дете си отиде, утре може да е вашето“, пише жената. Според нейния разказ Павчо, както се е казвал мъникът, вдигнал 39 градуса температура на 15 септември. Приели го в педиатрия с диагноза пневмония. На 21 започнали повръщане и разстройство. „Докторката ни изписа от отделението без да му се направи снимка на дробчетата. Препрати ни в спешно, откъдето да вземем направление за инфекциозно отделение, където почина след 3 дни“, пише още жената. После тя изрежда какво пишело в епикризите на едното и другото отделение, като в тази от инфекциозно било изредени: двустранна пневмония, остра дихателна и сърдечна недостатъчност, мозъчен оток, анемия, посочва Йоана. След 4 дни й дали нова епикриза със същите дати, като било допълнено и “Синдром на Рей“. „Как и кой реши, че детето ми има някакви заболявания и синдром на Рей, при положение, че аутопсията все още не е излязла окончателно. Ако ги е имало, защо никой доктор не ми каза“, пита майката. Пълна вътрешна проверка с обяснения от лекарите, които са разгледани и обсъдени и от лекарската комисия в болницата, е направил директорът на лечебното заведение д-р Гечо Жеков. „За най-голямо съжаление не можем да спасим детето, направено е всичко, което е можело“, каза той. По предварителна информация причината за смъртта на момченцето е полиорганна недостатъчност. Пневмонията била вирусна. Били са вливани два антибиотика, но те не влияели на вируса, а детето е било със слаб имунитет. До последно нямало индикации, че ще се стигне до фаталния край, сочели още документите от проведеното лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Проверки заради смъртта на 11-месечно дете в Разград\t"}
{"url": "https://trud.bg/%d0%bc%d1%8a%d0%b6-%d0%bf%d0%be%d1%81%d1%82%d1%80%d0%b0%d0%b4%d0%b0-%d1%82%d0%b5%d0%b6%d0%ba%d0%be-%d1%81%d0%bb%d0%b5%d0%b4-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%bd%d0%b0-%d0%b3/", "text": "Стара граната се е взривила в пункт за изкупуване на старо желязо в град Разлог и за късмет няма жертви. Само един работник от фирмата е ранен. Получил е нараняване на ръката. Работникът е закаран в частна болница където е опериран. Сигнал за инцидента е подаден сутринта в 10:45 часа. На място се извършва проверка от инспекцията по труда. Тепърва ще се установява как гранатата е попаднала там и колко е стара. Пострадалият е 40-годишен от Симитли. Той е работил в разложкия цех за изкупуване на желязо „Ники метал“. Води се разследване по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Стара граната се взриви в пункт за изкупуване на желязо, ранен е работник"}
{"url": "https://trud.bg/%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d0%bf%d0%be%d0%ba%d0%b0%d0%b7%d0%b2%d0%b0-%d1%87%d0%b5-%d0%bc%d0%be%d0%b7%d1%8a%d0%ba%d1%8a%d1%82-%d1%80%d0%b0%d0%b1%d0%be%d1%82%d0%b8-%d0%bd/", "text": "Силата на човек може да варира от сезон до сезон, но пикът на когнитивната активност е през есента. Това показват резултатите от проучване на учени от САЩ, Канада, Франция и Израел. Те са провели когнитивни тестове и тестове за концентрация сред 3 500 респонденти, над 60 години, съобщава Кофи Пауз. Резултатите показват, че мозъкът им е достигнал максимално ниво на работа някъде в края на лятото и началото на есента. Те смятат, че резултатите може да са повлияни от светлината, температурата, нивата на хормоните или нивата на витамин D, информира БГНЕС. Онези, които са участвали в когнитивните тестове през зимата, са били с 30% по-склонни към когнитивно увреждане или деменция. Макар да не са сигурни в истинската причина, поради която резултатите са такива, д-р Лим и други учени от екипа твърдят, че това проучване отваря нови възможности за разбиране как мозъкът достига своя връх. Това би могло да помогне в научните изследвания, за да се предотврати или поне да се намали развитието на болестта на Алцхаймер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Проучване показва, че мозъкът работи най-добре през есента"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d0%bd%d0%be%d0%b3%d0%be-%d0%bf%d0%b8%d1%8f%d0%bd-%d1%81-%d0%bd%d0%b5%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd/", "text": "Водач с 2,39 промила алкохол е бил задържан при проверка на полицията, извършено на 30 септември в сливенското с. Калояново, съобщиха от ОД на МВР-Сливен. 63-годишният мъж управлявал мотопед. Отдалеч се виждало, че няма контрол над превозното средство. Като го спрели, се установило, че мотопедът не е регистриран. Нарушителят ще бъде изправен пред съда по бързото производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Задържаха много пиян с нерегистриран мотопед"}
{"url": "https://trud.bg/%d0%be%d1%81%d1%82%d1%80%d0%be%d0%b2%d1%8a%d1%82-%d0%bf%d0%be%d1%81%d1%80%d0%b5%d1%89%d0%b0-%d0%be%d0%ba%d1%82%d0%be%d0%bc%d0%b2%d1%80%d0%b8-%d1%81-%d0%bb%d1%8f%d1%82%d0%bd%d0%be-%d0%b2%d1%80%d0%b5/", "text": "Остров Света Анастасия край Бургас продължава да посреща туристи и гости. „Започваме октомври с лятно време“, коментира пред „Труд“ управителят му Павлин Димитров и уточни, че до „Света Анастасия“ ще може да се пътува, докато времето позволява. Засега катамаранът „Света Анастасия“ плава всеки ден. Желаещи да станат островитяни за няколко часа има много, пълно е със заявки за групи през уикенда. Чак в края на ноември, ще започне зазимяването на острова и дръвчетата виреещи там ще бъдат увити със стъклена вата- срещу влагата и пръските на вълните. Освен маслинови, това лято бе засято и портокалово дръвче, от група IT специалисти, които имаха тим-билдинг на „Света Анастасия“. При нощувките, най-голям продължава да е интересът към хотелската стая, в която е нощувала актрисата Летисия Каста, докато се е снимала във филма на Камен Калев „Островът“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Островът посреща октомври с лятно време"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b7%d0%b0-%d0%b1%d1%80%d0%b5%d0%bc%d0%b5%d0%bd%d0%bd%d0%b8/", "text": "Безплатни ендокринни прегледи за бременни жени ще се проведат на 21, 22 и 23 октомври в Бургас. Кампанията се организира от Българско дружество по ендокринология и общината. Профилактиката на ендокринната система по време на бременност е изключително важна, както за успешното развитие на плода, така и за здравето на майката, категорични са специалистите. Те посочват като един от най-масовите проблеми е недостигът на йод в организма. Екипът, който ще обезпечи кампанията ще бъде ситуиран в зала „Нимфа“ в хотел „Аква“, съобщиха организаторите от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Безплатни прегледи за бременни"}
{"url": "https://trud.bg/%d0%bc%d0%b2%d1%80-%d1%80%d0%b0%d0%b7%d0%bf%d0%b8%d1%82%d0%b2%d0%b0-%d1%81%d0%b2%d0%b8%d0%b4%d0%b5%d1%82%d0%b5%d0%bb%d0%b8-%d0%b7%d0%b0-%d0%bf%d0%be%d0%b1%d0%be%d0%b9-%d0%b2-%d0%b1%d0%bd%d1%80/", "text": "Напрежението в БНР е стигнало до физически сблъсък. Според неофициална информация е имало спречкване с употреба на сила е между редактора Добрин Йотов, който е брат на мъжа на Силвия Великова и репортера Добромир Видев, предаде „Нова тв“. Спорът е бил за неизлъчен материал. Репортерът е поискал обяснение защо репортажът му е спрян. Последвал спор, при който Йотов хванал Видев за врата. Пострадалият репортер си е извадил медицинско свидетелство. Сблъсъкът става на фона на прокурорската проверка за натиска в БНР. Полицията също проверява случая. „Има образувано досъдебно производство, което се наблюдава от Софийска районна прокуратура, разследването се води в 4 РУП. Има постъпило заявление. Текат процесуално следствени действия, разпити на свидетели, изземват се записи от камери, правят се очни ставки. В законоустановения срок то ще бъде приключено и ще бъде докладвано в прокуратурата”, обясни директорът на СДВР комисар Георги Хаджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " МВР разпитва свидетели за побой в БНР"}
{"url": "https://trud.bg/%d0%bf%d1%80%d0%b0%d0%b2%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d1%80%d0%b8%d0%b5-%d1%81%d1%8a%d0%ba%d1%80%d0%b0%d1%82%d0%b5%d0%bd%d0%be%d1%82%d0%be-%d1%81%d1%8a%d0%b4%d0%b5/", "text": "Правна комисия прие общ законопроект за съкратеното съдебно следствие да не се прилага при тежки престъпления. На заседанието бе разгледан общ законопроект от приетите на 25 септември на първо четене три проекта на БСП, „Обединени патриоти“ и „Воля“ за промените в Наказателно-процесуалния кодекс. Текстовете, заложени в проектите, предвиждат да не се прилага съкратено съдебно следствие за тежки престъпления. Те бяха приети от комисията без дебати, като окончателното решение трябва да бъде взето от пленарна зала. До заседанието на комисията се стигна в петък след свикване на извънреден Председателски съвет на Народното събрание. Съветът бе свикан по искане на „БСП за България“. Според опозицията парламентът е приел взаимоизключващи се проекти, а според управляващите трите проекта заедно с този на ГЕРБ се допълват логически, обективно и фактически. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Правната комисия прие съкратеното съдебно следствие да не се прилага при тежки престъпления"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b8%d1%81%d0%ba%d0%b0%d0%bd%d0%b0%d1%82%d0%b0-%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d0%b1%d1%85%d0%ba-%d0%be%d1%82-%d0%b2/", "text": "Неправителственият сектор е изключително важен като коректив за всяко едно управление. Това каза премиерът Бойко Борисов за Телевизия „Европа“ по повод   към главния прокурор Сотир Цацаров да прекрати дейността на Българския хелзинкски комитет. „В нашето коалиционно споразумение има текстове, които спазваме, така че каквото са решили ВМРО, е право на тази партия. Ако ме питате за моето лично мнение, аз винаги съм бил за свободата на словото и за свободата на изразяване на различни позиции. С Българския хелзинкски комитет в случаите, в които се е налагало, сме работили добре. Не виждам абсолютно никаква логика мен да ме питате дали съм „за“ или „не“, посочи премиерът. „Неправителственият сектор е изключително важен като коректив за всяко едно управление, защото аз думата „власт“ не я харесвам. Винаги когато са ни подавали сигнали, които сме могли да ги отработим и са били правилни, ние сме се съобразявали с тях. Така че ние от ГЕРБ нямаме такива предложения. Човешките права и свободата на словото мисля, че са били символ, който партия ГЕРБ винаги е изповядвала и затова пак повтарям ние не сме дори обмисляли подобен вариант“, каза още Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Борисов за исканата от ВМРО забрана за БХК: От ГЕРБ не сме дори обмисляли подобен вариант"}
{"url": "https://trud.bg/%d1%81%d1%82%d0%b0%d1%87%d0%ba%d0%b0-%d0%bf%d0%b0%d1%80%d0%b0%d0%bb%d0%b8%d0%b7%d0%b8%d1%80%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b0-%d0%b2-%d0%b3%d1%8a%d1%80%d1%86%d0%b8/", "text": "В сряда 24-часова генерална стачка в Гърция и протест срещу новите трудови закони на правителството ще засегнат обществения транспорт и трафика в центъра на Атина, пише електронното издание на вестник Kathimerini. В резултат на втората обща стачка за толкова седмици, обявена от профсъюза на държавните служители ADEDY, в сряда няма да има обслужване на метрото в Атина, електрическата железопътна линия ISAP, крайградската железница Проастиакос и националната железопътна мрежа. Работниците в метрополитена и ISAP също решиха също да спрат работа за три часа в четвъртък, въпреки че във вторник не беше ясно кога ще се случи това. Автобусите и тролейбусите в Атина ще работят за част от деня в сряда, като започват в 9:00 и спират в 9:00, докато трамваят ще извършва обслужване само от 9:00 до 15:00. Автобусите няма да работят през целия ден в Солун, докато работниците в градската транспортна администрация ще се съберат в центъра на протестна акция в 10,30 ч. Пътническите фериботи също ще останат на котва в пристанищата в Пирея, Рафина и Лаврио, прекъсвайки обслужването до и от островите, докато служителите на контейнерните терминали ще проведат протестен митинг в центъра на Пирея. Журналистите също ще се присъединят към 24-часовата национална стачка в сряда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Стачка парализира транспорта в Гърция утре"}
{"url": "https://trud.bg/%d0%bf%d0%b5%d1%82%d1%8c%d0%be-%d0%b1%d0%bb%d1%8a%d1%81%d0%ba%d0%be%d0%b2-%d0%ba%d0%b0%d0%bb%d0%bf%d0%b0%d0%ba%d1%87%d0%b8%d0%b5%d0%b2-%d0%b8-%d1%85%d0%b5%d0%bb%d0%b7%d0%b8%d0%bd%d0%ba%d1%81%d0%ba/", "text": "Има един очевиден факт, който обрасна с разправии – наш съд освободи един убиец седем години предсрочно. Този факт е страшният, той е зловещият. И онова, което стои зад този факт, е на плоскостта на отношенията между съда и Българския хелзинкски комитет, който е написал становище по делото, че Джок Полфрийман е добър човек. Това каза главният редактор на в. „Труд“ Петьо Блъсков в интервю за  . Вторият въпрос е, че съдия Калин Калпакчиев и Хелзинкският комитет са си, както казваше баба ми, биз-бизе – избиран е за Човек на годината, даже и Полфрийман е предлаган за човек на годината, посочи Блъсков. Не съм много съгласен с позицията на ВМРО да се забраняват обществени организации. По-важното е институциите да не се занимават и да не вярват толкова на такива организации, когато се опитват да подменят реда в държавата, призова главният редактор на в. „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Петьо Блъсков: Калпакчиев и Хелзинкският комитет са биз-бизе\t"}
{"url": "https://trud.bg/%d0%b7%d0%b0%d0%ba%d1%80%d0%b8%d0%b2%d0%b0%d1%82-10-%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b8-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8/", "text": "До края на 2021 г. ще закрием 10 специализирани институции за хора с увреждания. Пет от тях са домове за лица с умствена изостаналост, а останалите са за хора с психични разстройства. Това обяви заместник-министърът на труда и социалната политика Зорница Русинова, която в Международния ден на възрастните хора посети дома за стари хора „Надежда“ в район „Илинден“, предаде БГНЕС. Русинова добави още, че до 2035 г. трябва да бъдат закрити 79 институции, в които са настанени хора с увреждания и от тях ще бъдат изведени около 5300 души.  А до края на 2025 г. домовете за стари хора ще бъдат реформирани и ще се промени механизма им на финансиране. „Стартираме с 10 пилотни дома, които са в най-лошо битово състояние. Това са домове за хора с деменция и хора увреждания. В почти всички случаи те са в извън населени места, в отдалечени села. Първият ангажимент, който сме поели е със средства от две оперативни програми, програмата „Региони в растеж“, малко над 43 млн. лв. и със средства от Европейския социален фонд около 280 млн. лв. да реформираме тези услуги като създадем нова, модерна и интегрирана здравно-социална услуга. Необходимо е не само жилищните и битови условия в тези домове да бъдат подобрени, но да се създаде и коренно различна грижа“, заяви Русинова и подчерта, че около 800 души ще могат да ползват новосъздадените услуги, които ще се предоставят в партньорство с общините. Зам.-министърът каза, че от общините ще изискват тези домове да са в жилищни квартали и да са близко до болници. „Другата ни амбиция е сериозно да развием и услугите в домашна среда.От началото на програмите „личен асистент“, „социален“ и домашен помощник“ в последните 10 години над 120 000 души са ги използвали. Тази година за първи път надградихме услугата на личните асистенти с т.нар. „Патронажна грижа за възрастни“ като идеята е в рамките до 2 часа на ден, отново през общински проекти, медицинско лице да посещава възрастни, самотно живеещи и хора с увреждания“, заяви още тя и добави, че в такава грижа ще могат да използват 13 000 души. Русинова поясни, че в София набирането на заявки ще започне в началото на ноември. Тя обяви още, че до 2021 г. ще бъдат създадени 100 нови услуги в подкрепа на над 2200 лица с увреждания. Сред тях са 16 дневни центъра, 10 центъра за социална рехабилитация и интеграция на хора с психични разстройства и интелектуални затруднения, 30 центъра за за резидентна грижа за хора с психични разстройства, 22 центъра за резидентна грижа за хора с интелектуални затруднения, 7 центъра за резидентна грижа за лица с деменция, 9 центъра за възрастни хора, които не могат сами да се обслужват и 6 дневни центъра за лица с деменция. Стана ясно още, че до 2025 г. домовете за стари хора ще бъдат реформирани в съответствие със стандартите за резидентна грижа. В момента в страната има 82 такива дома, които са с капацитет над 5600 места. На този фон се оказва обаче, че около 1200 души чакат да бъдат настанени в старчески дом. „Трябва да създадем условия за разкриване на нови домове, защото България е със застаряващо население. За момента се занимаваме с реформирането на домовете, за които отговаря държавата. Основната реформа, след влизането на новия Закон за социалните услуги от догодина, ще е по отношение на финансирането на услугите. Ние ще престанем да даваме средства за настанен човек в дом, а ще финансираме на база на дейностите, които се провеждат в тях. В момента около 260 млн. са средствата, предвидени за услуги като 50% от тях са за услуги за деца“, обяви зам.-министърът и обеща в следващите години да няма място в страната, където да не се предлагат социални услуги. Тя добави, че през 2021 г. ще бъде приета Карта на услугите. На базата на конкретните потребности във всяко населено място ще се решава дали да бъде създаден дом за възрастни или център за хора с умствени увреждания, деменция и други неврологични заболявания. Русинова обяви още, че от догодина се очаква повишаване на пенсиите с минимум 6%. Увеличението е заложено в бюджета за държавно обществено осигуряване и предстои да бъде гласувано от депутатите. Тя припомни, че от 1 юли т.г. пенсиите са били увеличени с 5.7%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Закриват 10 специализирани институции за хора с увреждания до края на 2021 г."}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d0%b4%d0%b5%d0%bd-%d0%bd%d0%b0-%d1%85%d0%be%d0%b4/", "text": "Варна  се включва за 27-ми път  в Световния ден на ходенето. На 6 октомври всички желаещи могат да се участват в събитието – сборният пункт е пред сцена „Раковина“, а началният час е 10 ч. Разходката ще завърши до Делфинариума. Трасето и маршрутите са  достъпни за всички желаещи, без ограничение във възраст, пол, ниво на физическа подготвеност, както и за хора в неравностойно положение. На финала за участниците ще има томбола с много награди, съобщават от дирекция „Спорт“ към Община Варна. Организатор на събитието е Българската асоциация спорт за всички, съвместно с Община Варна.Събитието има за цел да популяризира здравословния начин на живот чрез практикуване на най-лесно достъпната и естествена физическа активност – ходенето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Варна се включва в Световния ден на ходенето"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d0%b5%d1%87%d0%b5-%d0%b8%d0%bc%d0%b0-%d0%ba%d0%be%d0%bd%d1%86%d0%b5%d0%bf%d1%86%d0%b8%d1%8f-%d0%b7%d0%b0-%d1%80%d0%b0%d0%b7%d0%b2%d0%b8%d1%82/", "text": "Българският футбол се сдоби официално с концепция за развитие на школите у нас за следващите 10 години. Решението бе взето по време на заседание на Изпълкома на БФС, на което присъства и инициаторът на проекта и селекционер на „лъвовете“ Красимир Балъков. С приемането на програмата, която трябва да промени статуквото на клубно и национално равнище, се цели излизане от кризата, в който се намира родният футбол през последните 15 години. В сърцевината на проекта е заложена работата с подрастващите – ще бъдат приложени съвременни тренировъчни методики на ниво ДЮШ, които да създадат бъдещия гръбнак на клубния и националния футбол. „Планът Балъков“ включва предложение за създаването на нов социален продукт – футболни училища. Допълнително ще бъде внедрена централизирана клауд-базирана скаутинг система, обхващаща цялата страна, както и последни технологии в областта на видео-анализа и обучението. Планът включва съвместно финансиране от страна на спортното министерство, БФС и футболните клубове, които отговарят на лицензионните критерии и имат желание да развиват своите академии по тази програма.  Успоредно с това от сезон 2020/21 влиза в сила още едно революционно правило, според което отборите от елита нямат право да използват вратари без паспорти от Европейския съюз. Към днешна дата потърпевши са „Лудогорец“ заради южноамериканците Ренан и Хорхе Браун, Милан Миятович, черногорският страж на „Левски“, а също и украинецът Генадий Ганев от „Дунав“.", "date": "2019.10.01", "title": " Революционни промени в българския футбол"}
{"url": "https://trud.bg/%d0%be%d0%b1%d0%bb%d0%b0%d0%b3%d0%be%d1%80%d0%be%d0%b4%d1%8f%d0%b2%d0%b0%d1%82-7-%d0%bc%d0%b5%d0%b6%d0%b4%d1%83%d0%b1%d0%bb%d0%be%d0%ba%d0%be%d0%b2%d0%b8-%d0%bf%d1%80%d0%be%d1%81%d1%82%d1%80%d0%b0/", "text": "Седем проекта за облагородяване на междублокови пространства с общинско финансиране, започват във варненския район „Приморски“, след подписване на договори между кметството и eтажните собствености. Акцентите са поставени върху подновяване на съществуващата трайна многогодишна растителност, създаване на кътове за отдих и изграждане на поливни инсталации. В последните три месеца експерти от кметството са провели разяснителна кампания с гражданите, а интересът е много голям, съобщават от район „Приморски“. Инициативата за облагородяване на междублоковите пространства стана възможна след приемането на Наредба, предложена от кмета на Община Варна Иван Портних, и приета от Общинския съвет. Целта е повишаване качеството на живот в отделните райони на общината чрез ремонт и обновяване на зелените площи, стимулиране на гражданското участие в инициативи за озеленяване, насърчаване на доброволчеството, превантивен ефект по отношение на посегателствата върху общинско имущество. При успешно защитени проекти община Варна финансира изпълнение в размер на сума до 5 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Облагородяват 7 междублокови пространства във Варненски район"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b4%d0%b0%d0%bd%d0%b8%d0%b0%d0%bb-%d0%b1%d0%b5%d0%b9%d0%ba%d0%b2%d0%b5%d1%80%d0%b4%d0%b8-%d0%bd%d0%b0%d1%80/", "text": "Софийският градски съд осъди условно Даниал Бейкверди, който   Кристиян Сотиров в столичния квартал „Надежда“. Инцидентът стана преди малко повече от година, предаде БТА. Първоначално Даниал заяви, че е жертва на онлайн тормоз и затова решил да си отмъсти. Прокуратурата го обвини в опит за убийство. В ареста Бейкверди заяви, че бил подложен на тормоз от страна своите съкилийници. Биели го и го заплашвали, че ще посегнат на родителите му. В съдебната зала той призна вината си и така делото приключи за няколко часа. Бейкверди получи две години условно с три години изпитателен срок, а мярката му за неотклонение беше променена. Той вече няма да е под надзор на инспектор, а само на родителите си. Присъдата не е окончателна, а прокуратурата обяви, че ще иска ефективно наказание от по-горната инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Осъдиха условно Даниал Бейкверди, наръгал с нож свой съученик в столичния квартал „Надежда“"}
{"url": "https://trud.bg/%d1%84%d0%be%d1%80%d0%b1%d1%81-%d0%b4%d0%b6%d0%b5%d1%84-%d0%b1%d0%b5%d0%b7%d0%be%d1%81-%d0%be%d1%81%d1%82%d0%b0%d0%b2%d0%b0-%d0%bd%d0%b0%d0%b9-%d0%b1%d0%be%d0%b3%d0%b0%d1%82%d0%b8%d1%8f%d1%82/", "text": "Основателят на компанията Амазон (Amazon) Джеф Безос за втора поредна година оглавява класацията на 400-те най-богати хора в САЩ, съобщи днес американското списание „Форбс“. Състоянието на бизнесмена се оценява на 114 млрд. долара. Пълната класация на най-богатите бизнесмени в САЩ ще бъде публикувана утре, 2 октомври. На Безос не е попречил дори скъпият му развод със съпругата му Макензи, която получи 19,7 милиона акции на Амазон или 4 процента от компанията, отбелязва ТАСС. Предприемачът остана с 12 процента от акциите на компанията. Към момента на официалното разтрогване на брака в началото на юли 4-те процента се оценяваха на 38,3 млрд. долара. При съставянето на класацията „Форбс“ отчита не само състоянието на предприемачите, но и това доколко те сами са го спечелили. От 2018 г. „Форбс“ започна и да измерва „нивото на филантропия“ – обемът на средствата, предоставени от бизнесмените за благотворителност, и какъв дял те представляват от общото им богатство. През март Безос за втори път оглави и рейтинга на най-богатите бизнесмени на планетата. Тогава списанието оцени състоянието му на 131 млрд. долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " „Форбс“: Джеф Безос остава най-богатият човек в САЩ"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d1%80%d0%b8-%d0%b4%d0%b8%d0%b2%d0%be-%d0%bf%d1%80%d0%b0%d1%81/", "text": "Първи случай на Африканска чума (АЧС) в Сливенско. Заразната болест е установена при диво прасе. Трупът на животното е намерен в канавка от туристи в близост до село Сотиря, а взетата проба е доказала наличието на заразната болест, информира БНР. Заради откритата заразна болест се въвежда санитарна зона, която обхваща ловно-стопанските райони „Тополчане“, „Сливен“-1 и „Сливен“-2, каза областният управител Чавдар Божурски. Забраната е в сила до 30-и ноември: „Двата района  – „Тополчане“ и „Сливен -1″, обхващат горски територии и, във връзка със ситуацията, в тях се забранява ловът, сечта, брането на билки и гъби, пребиваването на лица заради лични или стопански цели“. Държавното горско стопанство е започнало поставянето на обозначителни табели за ограничен достъп до инфектираната зона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Откриха африканска чума при диво прасе в Сливенско"}
{"url": "https://trud.bg/%d1%85%d0%b0%d0%bd%d0%b4%d0%b5-%d0%b5%d1%80%d1%87%d0%b5%d0%bb-%d0%b2%d0%b4%d1%8a%d1%85%d0%bd%d0%be%d0%b2%d0%b8-%d0%b3%d0%b0%d0%b4%d0%b6%d0%b5%d1%82%d0%be-%d1%81%d0%b8-%d0%b7%d0%b0-%d0%bd%d0%be%d0%b2/", "text": "Хубавата турска актриса Ханде Ерчел е вдъхновила гаджето си – певеца Мурат Далкълъч и бивш съпруг на на Мерве Болуур, да й посвети песен. Явно при известната актриса всичко е наред – и по отношение на работата, и в личен план. Ханде Ерчел, изпитваща голяма любов с Мурат Далкилич, стана вдъхновение за много популярната романтична песен на известния певец „Muzhgan“. Музата навестила Мурат, докато наблюдавал как любимата му спи.По този повод той споделя: „Исках да напиша песен за албума, която реших да пусна миналата година, но вдъхновението не дойде. И в един момент, докато си лежах – и сега много смутено казвам това – видях Ханде да лежи до мен.Тя спи толкова красиво, че на бузите й се появяват трапчинки… Тя се усмихва толкова нежно… Тогава,докато я гледах, се появи тази песен.“ Междувременно стана ясно, че Буура Гюлсой и Ханде Ерчел ще си партнират в нов сериал. Актьорът, известен в България с ролите си в „Незабравима“, „Пепел от рози“, „Север-Юг“ и „Любов от втори опит“, и актрисата, която сме гледали в „Черна перла“, „Любовта не разбира от думи“ и „Слънчеви момичета“, ще изиграят главните роли в новия сериал „Азизе“. Режисьор на заглавието ще бъде доказалия се с работата си по редица успешни проекти Волкан Коджатюрк.", "date": "2019.10.01", "title": " Ханде Ерчел вдъхнови гаджето си за нова песен"}
{"url": "https://trud.bg/%d0%b6%d0%b5%d0%bd%d0%b0-%d0%b5-%d0%b7%d0%b0%d1%82%d0%b8%d1%81%d0%bd%d0%b0%d1%82%d0%b0-%d0%be%d1%82-%d0%be%d0%b1%d1%8a%d1%80%d0%bd%d0%b0%d0%bb%d0%b8%d1%8f-%d1%81%d0%b5-%d0%ba%d0%b0%d0%bc%d0%b8%d0%be/", "text": "Сметоизвозваща гондола се е обърнала при разтоварване на сметище в индустриалната зона на Сливен. По първоначални данни, при инцидента е загинала жена, съобщиха от МВР. , за който в.“Труд“ писа, е станал около 16 ч. на 1 октомври на незаконното сметище до ромския кв.“Надежда“. На това място редовно се събират бедняци, за да сортират отпадъци или в търсене на желязо. Сметището е в непосредствена близост до южната, най-бедна част на 20-хилядното гето. На място са екипи на пожарната, пътна полиция, Районното управление на МВР и експерти, които извършват оглед. До този момент няма данни за други загинали или пострадали лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Жена е загинала, затисната от обърналия се камион на сметище в Сливен"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d1%85%d0%be%d0%b4%d1%8a%d1%82-%d1%81%d0%b5-%d0%be%d0%ba%d0%b0%d0%b7%d0%b0-%d1%81%d0%bb%d0%be%d0%b6%d0%b5%d0%bd-%d0%bf/", "text": "По време на прехода България прие една демократична Конституция, в която приехме принадлежност към фундаментални ценности – свобода и мир, хуманизъм, равенство, толерантност и справедливост. Това каза президентът Румен Радев в изказването си във форума „30 години от промяната“ по повод 25-ата годишнина на Фондация „Фридрих Еберт“ в България. „Благодаря за поканата и възможността да споделя с вас това знаково за българския обществено-политически живот събитие. Събитие, в което отбелязваме 25 години от съвместната работа на фондация „Фридрих Еберт“ с българските институции, общество и много важно – българските граждани. Отбелязваме една богата история, в която виждаме приносът на тази фондация за разгръщането на демократичните промени в България“, допълни той. „Отбелязваме обаче и тридесет години промени. Промени, които ние наричаме с една простичка дума „Преход“. Аз нямам амбицията да се впускам в някакво тълкуване на този основен философски въпрос. По-важното е, че този преход засегна не едно поколение в България. На практика всички нас в тази зала. Когато днес се връщаме към тази история и когато ще видим изложбата ние неизменно ще си зададем въпроса „Изгубихме ли се в прехода?“ и какво успяхме и какво не успяхме за тези години. Аз мога да кажа, че ние успяхме да свършим не малко. България прие една демократична Конституция“, каза държавният глава. Той отчете, че нея е заложено принадлежност към фундаментални ценности – свобода и мир, хуманизъм, равенство, толерантност и справедливост. „Конституция, в която се утвърждават демократичните принципи – плурализмът и разделението на властите“, каза още президентът. „Икономическите реформи макар и изключително трудни, макар и много спорни в някои отношения, особено откъм процесите на приватизация, успяха да ни придвижат от централизирана планова икономика към пазарна с неприкосновеност на частната собственост и свободна стопанска инициатива. Постигнахме две стратегически за страната ни цели – членство в НАТО и ЕС. Успяхме да придвижим обществено-политическия живот в посока към демократично управление“, каза още президентът. „Но целият този процес бе свързан с едни дълбоки, понякога съпроводени с катаклизъм, обществено-политически промени. Това бързо ни лиши от илюзията, че преходът е еднократен акт. Не. Той се оказа сложен, многовекторен, дълбок процес, зареден с много енергия, надежди и очакване, но и с много превратности и разочарования. Затова ние днес с основание си задаваме тревожни въпроси защо 30 години след началото на тези положителни промени, след като постигнахме тези стратегически цели – членове на НАТО, част от ЕС, защо България продължава да се топи и защо демографската опустошителна криза е в момента най-голямата заплаха за настоящето и бъдещето на страната. Защо не успяхме да постигнем желаните стандарт и качество на живот и стотици хиляди българи живеят днес в бедност и социално изключване“, каза още в речта си президентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Румен Радев: Преходът се оказа дълбок процес, зареден с надежди и очакване, но и с много разочарования"}
{"url": "https://trud.bg/%d0%b1%d0%b5%d0%b7-%d1%82%d0%b8%d1%85%d0%be%d0%bc%d0%b8%d1%80-%d0%b2%d1%8a%d0%b2-%d1%84%d0%b8%d0%bd%d0%b0%d0%bb%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Тихомир Иванов не успя да се класира за финала в скока на височина при мъжете на световното първенство по лека атлетика в Доха (Катар). Плевенчанинът беше колеблив в квалификацията и взе от първия опит само началната височина от 217 см. След това оцеля по чудо в третия опит на 226 см, но отпадна, когато летвата бе вдигната с 3 см по-високо. Това му отреди 16-о място в класирането в дисциплината, а битката за място на финала приключи на същата височина.  Късно снощи Ивет Лалова участва в полуфиналите на 200 метра.", "date": "2019.10.01", "title": " Без Тихомир във финала на световното"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9%d0%ba%d0%b0%d1%82%d0%b0-%d0%bf%d0%be%d0%b1%d0%b5%d0%b4%d0%b0-%d0%bf%d0%be%d1%81%d1%82%d0%b8%d0%b3%d0%bd%d0%b0-%d0%b0%d0%b1%d1%81%d0%be%d0%bb%d1%8e%d1%82/", "text": "Полицайка от Сливен бе обявена за най-добър стрелец на националния конкурс „Пътен полицай на 2019-та година“, съобщиха от ОД на МВР. Победа Карарадева е обявена за абсолютен победител в състезанието, след като е постигнала най-добър резултат в стрелбата с пистолет и така успяла да детронира мъжете в тази дисциплина. От дирекцията в Сливен уточниха, че в досегашната история на националния конкурс не е имало случай жена да постигне по-добър резултат от колегите си, представители на силния пол. Тя е завоювала и индивидуални отличия в останалите дисциплини на конкурса: класирана е втора в индивидуалното класиране, трета – в теоретичния изпит, трета – в оказване на долекарска помощ на пострадал при пътно-транспортно произшествие. В отбора на „Пътна полиция“ – Сливен, освен Карарадева, са били включени още Атанас Атанасов и Галин Господинов. Тимът е класиран на четвърто място в отборното класиране, донесъл е две купи и и седем грамоти в индивидуалните състезания.  Галин Господинов е спечелил второ място в индивидуалното състезание по майсторско управление на автомобил. Директорът на ОД на МВР ст.комисар Димитър Величков и началникът на сектор „Пътна полиция“ гл.инспектор Илиян Николов поздравиха отбора за достойното представяне. Конкурсът „Пътен полицай на годината“ се провежда за 27-ми път. Този път домакин на състезанието е бил Плевен. Участвали са 64-ма състезатели от 29 отбора, представители на всички областни дирекции на МВР в страната. Съревнованието е било в няколко дисциплини: стрелба с пистолет, теоретичен изпит по казуси от Закона за движение по пътищата и Правилника за неговото прилагане, състезание за майсторско управление на служебен автомобил и мотоциклет и оказване на първа долекарска помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Полицайката Победа постигна абсолютна победа в конкурс по стрелба"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d1%84%d0%b8%d0%bb%d0%b8%d0%b0%d0%bb-%d0%bd%d0%b0-%d1%82%d0%be%d0%bc%d0%b0%d1%81-%d0%ba%d1%83%d0%ba-%d0%b5-%d0%bf%d0%be%d1%81%d1%82%d0%b0/", "text": "Френският филиал на фалиралия британски туроператор Томас Кук (Thomas Cook) обяви днес, че е поставен в производство по несъстоятелност и увери, че вече има оферти от няколко сериозни купувачи, предаде Франс прес. „Търговският съд в Нантер днес откри производство по несъстоятелност за Томас Кук Франция (Thomas Cook France)“, се казва в изявление на фирмата, която има 780 служители в страната. „Целта е да се осигури продължаването на дейността на френската компания и бързо да се стигне до решение за закупуване под защитата на съда“, съобщи още Томас Кук Франция. Крайният срок за внасяне на оферти за придобиването е 22 октомври вечерта. Следващото заседание по това дело в съда в Нантер ще е на 5 ноември. Френското дружество припомни, че притежава 172 туроператорски бюра, а годишният му оборот е 425 милиона евро. То увери, че „няколко сериозни потенциални купувачи от туристическия сектор вече са проявили силен интерес“ към закупуването на Томас Кук Франция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Френският филиал на „Томас Кук“ е поставен в производство по несъстоятелност"}
{"url": "https://trud.bg/%d0%b6%d0%b0%d0%bd-%d0%b8%d0%b2-%d0%bb%d1%8c%d0%be-%d0%b4%d1%80%d0%b8%d0%b0%d0%bd-%d0%b1%d1%80%d0%b5%d0%ba%d0%b7%d0%b8%d1%82-%d0%b1%d0%b5%d0%b7-%d1%81%d0%b4%d0%b5%d0%bb%d0%ba%d0%b0-%d0%be%d1%81%d1%82/", "text": "Френският външен министър Жан-Ив льо Дриан заяви, че Брекзит без споразумение на 31 октомври остава „най-правдоподобният“ сценарий, като добави, че Великобритания все още не е измислила приемливи предложения за това как да бъде избегнат предвещаващ безпорядък развод с ЕС, предаде АФП. “ЕС все още е отворен за други предложения, които биха били съвместими със споразумението за оттегляне (договорено с предшественика на премиера Борис Джонсън Тереза Мей)”, заяви Льо Дриан пред парламента. Но при липса на подобни предложения сценарият “за оттегляне на 31 октомври, за излизане без сделка, е най-правдоподобният”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Жан-Ив Льо Дриан: Брекзит без сделка остава най-правдоподобният сценарий"}
{"url": "https://trud.bg/%d0%bf%d1%83%d1%82%d0%b8%d0%bd-%d0%ba%d0%be%d0%b3%d0%b0%d1%82%d0%be-%d1%80%d0%b5%d1%88%d0%b8%d0%bc-%d1%89%d0%b5-%d0%b8%d0%b7%d1%82%d0%b5%d0%b3%d0%bb%d0%b8%d0%bc-%d0%b2%d0%be%d0%b9%d1%81%d0%ba%d0%b8/", "text": "„Когато решим, ще изтеглим войските си от Абхазия и Южна Осетия“. Това заяви руският президент Владимир Путин в Ереван и допълни, че неговата страна винаги изпълнява поетите задължения. Той присъства на заседанието на Висшия евразийски икономически съвет, предаде БГНЕС. Отговорът беше на въпрос от грузинска журналистка за това кога Русия ще започне да изпълнява ангажиментите си, поети през 2008 г. Въпросът беше отправен към Путин в крачка, докато той отиваше на заседанието. Руският президент също беше попитан кога Русия ще изведе войските си от Абхазия и Южна Осетия, които в Тбилиси смятат за „окупирани грузински територии“. „Когато вземем такова решение“, отговори стопанинът на Кремъл. Между Русия и Грузия няма дипломатически отношения. Тбилиси прекрати отношенията с Москва след като Русия на 26 август 2008 г. призна суверенитета на Абхазия и Южна Осетия. Руските власти неведнъж са казвали, че признаването на независимостта на двете бивши грузински автономни области отразява съществуващата действителност и този акт не подлежи на преразглеждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Путин: Когато решим, ще изтеглим войските си от Абхазия и Южна Осетия"}
{"url": "https://trud.bg/%d0%be%d0%bd%d0%bb%d0%b0%d0%b9%d0%bd-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d0%b1%d0%b5%d0%b7-%d0%ba%d0%b0%d1%81%d0%be%d0%b2%d0%b8-%d0%b1%d0%b5%d0%bb%d0%b5%d0%b6%d0%ba%d0%b8/", "text": "Приходите от ДДС от сделки в страната нараснаха с 15,6% Излишъкът в хазната е 1,266 млрд. лв. Разплащанията с банкови дебитни и кредитни карти няма да се считат за плащане в брой. Това означа, че онлайн търговците ще може да продават без касови бележки, ако плащането е направено с банкова карта. За тази промяна бизнесът настояваше отдавна. Облекчението за онлайн търговците е включено в пакета от промени в данъчните закони, който днес ще бъде разгледан на заседанието на Министерски съвет. Новите изисквания за касовите апарати вече дават резултат и голяма част от нелегалните продажби на магазините излязоха на светло. Приходите от ДДС от сделки във вътрешността на страната нарастват с 15,6% и от януари до края на август са над 4,5 млрд. лв., сочат данните на Министерството на финансите (МФ). Увеличението на отчетените продажби е значително по-голямо от ръста на икономиката и явно се дължи на излизане на оборотите на светло. До края на юни всички търговци, които нямат софтуер за управление на продажбите в търговските обекти (СУПТО), трябваше да сменят касовите си апарати и да подават на всеки 5 минути данни в НАП за регистрирания оборот. За фирмите със СУПТО срокът да изпълнят новите изисквания наскоро беше удължен до 31 януари 2020 г. Събраните средства от акциз върху цигарите също нарастват благодарение на мерките срещу сивата икономика. За осем месеца приходите от налога се увеличават с 9%, или със 148 млн. лв. През септември приходите в държавната хазна също нарастват с добри темпове. До края на септември в бюджета има излишък от 1,266 млрд. лв., сочат предварителните данни на МФ. И то при положение, че още през август бяха платени 1,2 млрд. долара за закупуване на 8 изтребителя за армията. Приходите в хазната до края на септември са 32,8 млрд. лв., което е ръст с 3,645 млрд. лв. на годишна база. Увеличението на данъчните приходи е с 2,125 млрд. лв., неданъчните приходи нарастват с 1,111 млрд. лв., а приходите от фондовете на ЕС – с 409 млн. лв. Разходите на хазната до септември са 31,542 млрд. лв., при 26,5 млрд. лв. година по-рано. Основните причини за ръста са покупката на самолетите, вдигането на заплатите в бюджетната сфера с 10% и увеличението на пенсиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Онлайн търговията без касови бележки"}
{"url": "https://trud.bg/%d0%b01-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bd%d0%be%d0%b2%d0%b0-%d0%b8%d0%bd%d1%82%d0%b5%d1%80%d0%b0%d0%ba%d1%82%d0%b8%d0%b2%d0%bd%d0%b0-%d1%82%d0%b2-%d0%bf%d0%bb%d0%b0%d1%82%d1%84/", "text": " стартира иновативна платформа за телевизионно съдържание в България – А1 Xplore TV. Новата услуга e революционна за пазара на платена телевизия, като предлага редица подобрения и внедрява нови функционалности, за да превърне гледането на телевизия в специално изживяване. Със стартирането на услугата A1 ще предложи на клиентите си телевизионно съдържание в 4К Ultra HD резолюция. Първоначално с A1 Xplore TV ще се предлагат пет ТВ канала в 4К Ultra HD с разнообразна тематика за почитателите на научнопопулярно съдържание, пътуване и лайфстайл, здравословен начин на живот и мода. A1 Xplore TV идва с улеснено и интуитивно ТВ меню, базирано на приложения, следвайки новата визия на А1 за телевизия. С него търсенето на предпочитано предаване, любим филм или актьор става бързо и лесно без да е необходим преглед на програмата. С помощта на изкуствен интелект A1 Xplore TV предлага персонализирани препоръки спрямо интересите на зрителя. Така с течение на времето платформата ще извежда на преден план съдържание, съобразено с клиентските предпочитания, като улеснява техния избор и им помага да не изпускат нищо от това, което обичат да гледат. Специално създадената А1 Видеотека ще включва редица хитови филми от големия екран. По този начин киноманите, които предпочитат удобството на домашната атмосфера, ще имат шанса да гледат най-новите заглавия малко след тяхната поява в киносалоните. С новата ТВ платформа А1 дава възможност на още повече клиенти да се възползват от най-харесваните интерактивни функции като спиране на пауза, връщане и гледане на минали предавания на над 130 канала и до 7 дни назад. В зависимост от своя план, клиентите на A1 Xplore TV могат да получат достъп до над 210 канала, 63 от които в HD качество. A1 Xplore TV може да се гледа на смарт телефон или таблет чрез изцяло обновеното приложение за онлайн телевизия – A1 Xplore TV GO. Друга иновация на платформата е фактът, че тя се синхронизира между отделните устройства. По този начин, ако потребителят гледа сутрешен блок на своя телевизор преди работа, когато включи A1 Xplore TV GO на своя смартфон в метрото, ще може да продължи гледането на предаването, от момента, в който е изгасил телевизора у дома. Новата платформа ще е достъпна за клиентите на А1 България от 1 октомври 2019 г. и може да се заяви както в магазините на компанията, така и онлайн на А1.bg.", "date": "2019.10.01", "title": " А1 стартира нова интерактивна ТВ платформа в 4K Ultra HD качество"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%ba%d1%83%d0%bf%d1%83%d0%b2%d0%b0-%d1%87%d0%b0%d1%81%d1%82%d0%bd%d0%b8-%d0%b3%d0%be%d1%80%d0%b8-%d0%b7%d0%b0-1-%d0%bc%d0%bb%d0%bd-%d0%bb/", "text": "Собственикът може да продаде не повече от 50 дка В сделките могат да участват само физически лица, а желаещите да предложат за продажба поземлени имоти в горските територии вече могат да подават своите документи в съответното държавно горско стопанство, в държавното ловно стопанство или в самото държавно предприятие. Крайният срок за това е 15 януари 2020 година. За първи път такава процедура беше открита през 2016 година. От тогава досега са подадени близо 2000 заявления, като до сделка са стигнали около 1200 имота. Бяха закупени около 1000 дка частни гори, което струваше 600 000 лева, обяви Елена Величкова, експерт в министерство на земеделието. Най-голяма тежест ще имат имотите, които граничат с държавни гори, които имат защитни или специални функции и които са с площ между 1 и 10 декара. При една процедура собственикът може да продаде не повече от 50 дка.", "date": "2019.10.01", "title": " Държавата купува частни гори за 1 млн. лева\t"}
{"url": "https://trud.bg/%d1%81%d0%b0%d1%89-%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%bf%d0%be%d0%b4%d0%bd%d0%be%d0%b2%d1%8f%d0%b2%d0%b0%d1%82-%d1%8f%d0%b4%d1%80%d0%b5%d0%bd%d0%b8%d1%82%d0%b5-%d0%bf/", "text": "САЩ потвърдиха информацията за възобновяване на преговорите със Северна Корея за денуклеаризацията, като от Вашингтон уточниха, че те ще бъдат продължени след няколко дни, предава АФП. „Мога да потвърдя, че служителите на САЩ и КНДР планират да се срещнат в рамките на следващата седмица“, заяви говорителят на Държавния департамент Морган Ортаг. Тя обаче подчерта, че не разполага с повече подробности за организираната среща. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " САЩ потвърдиха: Подновяват ядрените преговори с КНДР"}
{"url": "https://trud.bg/%d1%83%d0%b1%d0%b8%d1%82%d0%b0%d1%82%d0%b0-%d0%be%d1%82-%d1%81%d0%bc%d0%b5%d1%82%d0%be%d0%b8%d0%b7%d0%b2%d0%be%d0%b7%d0%b2%d0%b0%d1%89%d0%b0%d1%82%d0%b0-%d0%b3%d0%be%d0%bd%d0%b4%d0%be%d0%bb%d0%b0/", "text": ", която бе затисната от сметоизвозващата   до ромския кв.“Надежда“ в Сливен, се е връщала от работа, съобщиха жители на квартала. Информацията бе потвърдена от източници на „Труд“. Жертвата е работела в индустриалната зона на града, която се намира в непосредствена близост до 20-хилядното гето. Между 15,30 и 15,50 часа работничката в близък цех се е връщала у дома след края на смяната си. С нея се били и други жени. В този момент сметоизвозващата гондола е започнала да изхвърля боклуците. По неясни засега причини тежката машина се е залюляла. И се е обърнала на едната си страна. В обсега й е попаднала една от тях. За нещастие, тя е загинала. Другите са успели да се спасят. На място незабавно са били изпратени екипи на полицията, пожарната, пътна полиция и експерти. Осигурен е кран, с който е вдигнат огромния автомобил. По разкази на жители на „Надежда“, служителите на реда и на пожарната са изровили от боклуците дете, което се отървало на косъм от фатална участ. Тази версия обаче бе отхвърлена от органите на реда. „Вярно е, че по време на тежкия инцидент в района на сметището е имало деца. Те са успели да избягат. Няма пострадало дете“, увериха полицейски източници. Извършва се оглед. Какви са причините, довели до трагичния инцидент, ще изяснява разследването. Една от работните версии е за техническа повреда на камиона-гондола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Убитата от сметоизвозващата гондола жена се е връщала от работа"}
{"url": "https://trud.bg/%d0%be%d1%82-5-%d0%be%d0%ba%d1%82%d0%be%d0%bc%d0%b2%d1%80%d0%b8-%d0%b7%d0%b0%d0%bf%d0%be%d1%87%d0%b2%d0%b0-%d0%bb%d0%be%d0%b2%d1%8a%d1%82-%d0%bd%d0%b0-%d0%b4%d0%b8%d0%b2%d0%b0-%d1%81%d0%b2%d0%b8%d0%bd/", "text": "От 5 октомври стартира груповият лов на дива свиня. По време на новия сезон ловът ще бъде разрешен три дни седмично, вместо досегашните два дни. Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. Това съобщиха от пресслужбата на Министерството на земеделието, горите и храните. Във връзка с откриването на ловния сезон за дива свиня, министърът на земеделието и храните издаде заповеди и указания за прилагане на мерки за биосигурност в ловностопанските територии, попадащи в и извън инфектираните зони с установено АЧС. Документите са изготвени и утвърдени по предложение на компетентния орган Българска агенция по безопасност на храните и след консултация с Центъра за оценка на риска по хранителната верига, научни среди, организации на свиневъдите и национални ловни сдружения. Независимо, че на много места популацията е засегната от вируса на АЧС, усилията за справяне с болестта при питомните свине позволиха да отпаднат част от ограниченията по отношение на достъпа и ловуването в инфектираните зони. Над 60 пъти се намалява площта на територията, в която ще важи забрана за извършване на всякакви дейности, в това число и лов, след установен случай на АЧС. Забранената зона от 200 кв.км се намалява на 3 кв.км. Съгласно новите указания се намалява и срокът за забраната – от 60 на 30 дни. След изтичането на първия месец се допуска индивидуален лов, лов с капани и лов без кучета, а след изтичането на втория месец и групов лов с кучета. Определя се инфектирана 200 кв. км. зона около установен случай на диво прасе с АЧС. В нея попадат забранената площ от 3 кв. км., както и други две санитарни зони. В първата санитарна зона от 27 кв.км. се разрешава индивидуален лов, лов с капани и групов лов без кучета. Във втората санитарна зона се разрешават всички видове лов на дива свиня. В документа са посочени и мерките за биосигурност, които ловните дружинки трябва да спазват. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. Всички отстреляни по време на лов диви свине задължително се изследват за вируса на АЧС, като изследванията са за сметка на БАБХ. Изследването за трихинелоза остава, както досега, за сметка на ловците. До излизане на резултатите от пробите, отстреляните диви свине трябва да останат за съхранение в хладилни съоръжения. Продължават претърсванията в ловностопанските територии за установяване на животни с нетипично поведение или вече загинали животни. С цел стимулиране на претърсването, в заповедта е разпоредено държавните горски стопанства и държавните ловни стопанства да изплащат по 150 лева за намерен труп на дива свиня и по 50 лева за отстреляна дива свиня при индивидуален лов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " От 5 октомври започва ловът на дива свиня"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8-%d0%bc%d0%b8%d0%bb%d0%b8%d0%b0%d1%80%d0%b4%d0%b5%d1%80-%d0%b4%d0%b0%d1%80%d1%8f%d0%b2%d0%b0-100-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0/", "text": "Френският милиардер Франсоа Пино и синът му Франсоа-Анри Пино подписаха официални документи за дарение от 100 милиона евро за възстановяването на парижката катедрала „Нотр Дам“, предаде АП. Днешното дарение идва след месеци на отлагане, което принуди френските власти да разчитат на малки дарения за финансиране на първия етап от ремонта след опустошителния пожар на 15 април. Всеки дава каквото може според нуждата си да помогне, но големите дарители ни дават възможност да се съвземем, каза архиепископът на Париж Мишел Опти. Франсоа Пино, чиято международна компания за луксозни стоки „Керинг“ е собственик на „Гучи“ и „Сен Лоран“, обеща парите веднага след пожара. Неговият конкурент, френският милиардер Бернар Арно от компанията за луксозни стоки Ел Ве Ем Аш (LVMH, Louis Vuitton Moet Hennessy), бързо последва примера му и обеща 200 милиона евро. Арно финализира миналата седмица споразумението за дарение с фондация „Нотр Дам“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Френски милиардер дарява 100 млн. евро за възстановяване на „Нотр Дам“ след пожара"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-493/", "text": "Спасяват убиеца Джок с правни хватки Депутати внесоха промени в НПК за възобновяване на делата за УПО. Изтеглянето с 16 дни на делото на Полфрийман във ВКС цели да бъде заобиколен законопроектът на ГЕРБ, според който австралиецът може да остане в затвора.         Мая Манолова дава знаци за истерия Вместо да обясни, защо лъже хората и така ли смята да я кара, нахвърля нова купчина лъжи, този път срещу вестника.           Не бива да губим ценни кадри Не ползвам служебна кола, ходя пеша на работа, казва новият шеф на НСО бригаден генерал Красимир Станчев в интервю за „Труд“.           Как направихме първите избори Народът гласува с бобени и царевични зърна – „Легенди и истини в българската история“ с Росен Тахов.           “Руската връзка” умря – да живее “украинската връзка”! Демократическата върхушка в САЩ се запретна да осигури втория мандат на Тръмп – анализ на Валентин Хаджийски.                 Странната суперзвезда Силует на Хоакин Финикс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Вижте акцентите в броя на вестник „Труд“ в сряда, 2 октомври 2019"}
{"url": "https://trud.bg/%d1%80%d0%b0%d0%ba-%d0%b8-%d0%b4%d0%b8%d0%b0%d0%b1%d0%b5%d1%82-%d0%be%d1%82%d0%ba%d1%80%d0%b8%d0%b2%d0%b0-%d0%bf%d1%80%d0%b5%d0%b4%d0%b2%d0%b0%d1%80%d0%b8%d1%82%d0%b5%d0%bb%d0%bd%d0%be-%d0%bd%d0%be/", "text": "Иновацията се прилага в УМБАЛ “Св. Иван Рилски”  Злокачествени заболявания, склероза, инфекции, автоимунен хепатит, цироза, някои форми на захарен диабет, ревматоиден артрит, болест на Хашимото. Това са само някои от автоимунните заболявания, които вече могат да бъдат не само прецизно диагностицирани у нас, но и открити преди да се проявят. България е една от 14-те държави в света, които могат да извършат такова изследване. Това стана ясно от изнесени данни по време на световния научен форум в Дрезден, посветен на диагностиката на автоимунните заболявания. Страната ни е въвела иновативен подход за разчитане на изследванията на автоимунни състояния. Докато при останалите методи резултатите се получават само под формата на цифри, тук крайният резултат, освен тях, включва и образи, които дават много повече информация на лекарите за състоянието на пациента. Именно този подход се прилага в Лабораторията по клинична имунология на столичната УМБАЛ “Св. Иван Рилски” и вече се използва широко в Клиниката по ревматология на университетското лечебно заведение. Иновативният подход на практика представлява специално анализиране на теста за определяне на антинуклеарни антитела, при което се откриват специфични антитела (антинуклеарните антитела – ANA) в организма на пациента, които са предизвикали или ще предизвикат автоимунно заболяване. Получените от изследването образи са групирани в 29 типа. В зависимост от това от кой тип са антителата, лекарите добиват предсатва и за потенциалното заболяване. Тъй като ANA не са специфични само за едно заболяване, на базата на получените образи имунолозите могат да препоръчат на своите колеги къде конкретно да насочат търсенето си. Подходът може да се използва не само за диагностика, но и за превенция на автоимунните заболявания.   Организмът атакува собствените си структури При автоимунните заболявания организмът атакува собствените си структури, възприемайки ги за чужди. Тестът ANA (антинуклеарните антитела) е за основни антитела, насочени към собствените тъкани на тялото на пациента. Заболяванията, при които могат да се установят ANA, включват: ревматоиден артрит, системен лупус, системна склероза, различните видове васкулити, склеродермия, дерматомиозит, полимиозит, синдром на Сьогрен, тиреоидит на Хашимото, белодробна фиброза, някои форми на захарен диабет, първична билиарна цироза и др. Диагностиката е на злокачествени заболявания, склероза, ревматоиден артирт и др.   Проф. Доброслав Кюркчиев: Новият подход е революционен “Това е нов подход, революционен, който върши повече работа в диагностиката и дава повече информация. В УМБАЛ “Св. Иван Рилски” подходът е въведен още преди две години. Той беше предложен от нас, като най-голямата лаборатория в България, ангажирана в диагностиката на ревматични автоимунни заболявания и беше възприет и от останалите колеги, като Българската асоциация по клинична имунология го прие като национален консенсус. Въпреки това, доколкото ми е известно, на този етап се използва само в нашата болница. За използването му е необходима специална подготовка от лекарите”. Това посочи проф. д-р Доброслав Кюркчиев, началник на Лабораторията по клинична имунология на УМБАЛ “Св. Иван Рилски”.", "date": "2019.10.01", "title": " Рак и диабет открива предварително ново изследване\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%83%d1%87%d0%b5%d0%b1%d0%bd%d0%b0%d1%82%d0%b0-%d0%b3%d0%be%d0%b4%d0%b8%d0%bd%d0%b0-%d0%b2-%d1%83%d0%bd%d0%b8%d0%b1%d0%b8%d1%82/", "text": "С пищно тържество и важни послания към новите поколения Университетът по библиотекознание и информационни технологии откри новата академична година на 1 октомври. Обикновено събитието се провежда пред сградата на УниБИТ, но тази година пространството пред Националната библиотека „Св. св. Кирил и Методий” се превърна в територия на диалог, младежки възторг и благопожелания към студенти и преподаватели за една продължаваща във времето спирала на просперитет на научната общност, на развитието на младите кадри в така важните модерни направления на IT-технологиите, държавната сигурност, библиотекознанието и културното наследство. Както отбеляза проф. д.ик.н. Стоян Денчев – председател на Общото събрание на УниБИТ, за ръководството е чест присъствието на толкова много видни личности, които уважават нашия университет. Тържеството започна с молитва и благослов от отец Христо, последвани от кантата за св. св. Кирил и Методий, изпълнена от хора при Катедралния храм „Св. Александър Невски”. Бяха получени поздравителни адреси от десетки културни и просветни организации. Ректорът на УниБИТ проф. д-р Ирена Петева отбеляза, че „в съвременната динамично променяща се конкурентна среда, базирана на постиженията на науката и технологиите, най-важният фактор, определящ успеха на човека, е образованието. Ние, академичният състав на УниБИТ, се стремим да предоставим на студентите и докторантите основни умения, необходими на всеки човек в ХХІ век: учене през целия живот, критично мислене, творчески способности, поемане на отговорност, комуникативни способности за работа в екип, умения за приложение на придобитите знания на практика”. Беше съобщено, че за поредна година във всички направления и специалности на УниБИТ местата са запълнени. Тържеството беше уважено от десетки ръководители на институции, сред които бяха: доц. д-р Тодор Чобанов – зам.-кмет на Столична община, доц. д-р Михаил Груев – директор на Държавна агенция „Архиви”, доц. д-р Красимира Александрова – директор на Националната библиотека, Янка Такева – председател на Съюза на българските учителите, Михаил Тачев – изпълнителен директор на Международната фондация „Св. св. Кирил и Методий”, доц. д-р Костадин Ангелов – изпълнителен директор на Александровска болница, и др. Присъстващите бяха благословени от епископ Тихон, който предаде поздравите на Н. Св. Българския патриарх Неофит. Специален гост на тържеството беше ТВ-водещият Ники Кънчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Откриха учебната година в УниБИТ"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%81%d0%b5-%d0%bf%d1%80%d0%b5%d0%b4%d1%81/", "text": "Евродепутатът Андрей Ковачев коментира пред   коментира и представянето на Мария Габриел по време на изслушването й в ЕП. „Тя се представи изключително добре. Повече от 2 часа и половина отговаряше компетентно на въпроси от различно естество. Мария Габриел има огромен ресор. Няма как да не споменем и факта, че г-жа Габриел завърши с българския химн“, коментира Андрей Ковачев. По думите му е много важно програмата „Хоризонт Европа” да има географски баланс и български научни институции и университети да могат да участват и печелят финансова помощ. „България подкрепя европейската интеграция на Западните Балкани“, заяви Ковачев в отговор на въпрос за позицията на страната ни относно членството на Северна Македония в ЕС. По думите му евроинтеграцията е двупосочна улица. „Те трябва да си свършат своята работа. Фалшификацията и манипулацията на историята, които десетилетия наред са ни разделяли, трябва да останат в миналото и никога повече да не се повтарят”, коментира Ковачев. Той е категоричен, че не трябва да се прави компромис с историята. Според него е задължително да обявим, че подкрепяме югозападната ни съседка по пътя й към еврочленството, но само с условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Андрей Ковачев: Мария Габриел се представи изключително добре на изслушването в ЕП"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8%d1%8f%d1%82-%d0%bf%d1%8a%d1%80%d0%b2%d0%b8-%d0%b8%d1%82%d0%b0%d0%bb%d0%b8%d0%b9%d1%81%d0%ba%d0%b8-%d0%bb%d0%b5%d0%b3%d0%b8%d0%be%d0%bd-%d0%bf/", "text": "Принцесата на Йордания Дана Фирас и министъра на туризма Николина Ангелкова посетиха късноантичната римска крепост Цари Мали град в самоковското село Белчин. Гостите бяха съпроводени от Симеон Пешов, президент на „Главболгарстрой“ и председател на Фондация „Възраждане на Белчин”, която участва в изграждането на комплекса на хълма „Св. Спас“ над селото. Нейно кралско височество Дана Фирас прояви изключителен интерес към този обект на нашето културно-историческо наследство, в ролята си на посланик на добра воля на ЮНЕСКО и председател на „Петра Нешънъл Тръст” – най-старата организация в Йордания за опазване и съхраняване на йорданското културно наследството. Конференция на тема „Създаване на нови културни маршрути в Дунавския регион” бе открита по-рано в София в присъствието на йорданската кралска особа. „България използва всички възможности да затвърди ролята на туризма и чрез него да подпомогнем дългосрочното развитие на Дунавския регион. Културата и туризмът са от съществено значение за успеха на стратегията на ЕС за тази част на континента и имат потенциал да ни направят по-силни и сплотени”, каза при откриването министърът на туризма Николина Ангелкова. Като добър пример за инициатива, възникнала в Дунавския регион в областта на културния туризъм бе представена групата за исторически възстановки Първи Италийски легион от Свищов. Пред една от кулите на крепостта Цари Мали град реенакторите от дунавския академичен град демонстрираха автентични строеви команди и бойни формации на римската армия, защитавала стените на крепостта. На йорданската принцеса бяха отдадени военни почести, а легатът на Първи Италийски легион Стефан Проданов връчи на знатната особа реплика на римска монета, сечена в памет на легендарния дунавски легион. Изказвайки благодарност за зрелищния ритуал, нейно кралско височество Дана Фирас благодари за жеста и подчерта отново впечатлението си от древната история, култура и наследство на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Свищовският Първи Италийски легион приветства в боен строй принцесата на Йордания Дана Фарис\t"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d0%b0%d0%b9%d1%81%d1%82%d0%be%d1%80-%d0%b8%d0%b7%d0%bc%d0%b0%d0%bc%d0%b8%d0%bb-%d0%ba%d0%bb%d0%b8%d0%b5%d0%bd%d1%82-%d1%81-3760-%d0%bb%d0%b2/", "text": "Майстор ще бъде съден за измама на клиент на стойност 3760 лв., съобщиха от Апелативната прокуратура във Варна. Преди 3 г. 43-годишният Николай Б. и негов познат се хванали да правят ремонт на жилище в града. Николай трябвало да остъкли две тераси, а колегата му – да постави топлоизолация. Николай представил  бланка за договор с логото на една фирма и печат на друга, който поставил, докато ремонтират жилището на управителя й. Клиентът подписал и  платил авнсово 2900 лв. за дограма и  1800 лв. за изолация. На следващия ден полагането й започнало, но малко след това майсторът се разболял и се наложило стопанинът на дома да наеме бригада за довършителните работи, за да не се бави поставянето на дограмата. Тя обаче така и не стигнала до адреса, въпреки че Николай прибрал още 860 лв. за стъклопакет и ремонт на транспортния автомобил. След това започнал да моли за отсрочка, като изтъквал различни доводи. Накрая дори подал жалба в полицията, че клиентът го заплашва. Ощетеният варненец се свързал с офиса на фирмата, посочена в договора. Оказало се, че неговата заявка отдавна е изпълнена, но на името на друг човек. Притиснат, майсторът  признал, че изобщо не е поръчвал дограма. Обещал да върне парите с неустойка, като тегли заем, но отново излъгал. Тогава клиентът му сезирал органите на реда. При разследването се установило, че Николай е осъждан и преди, а собственикът на цеха, за чийто пълномощник се представял, живее от 2011 г. в Германия и не го познава. За деянието измамникът може да получи наказание от 1 до 6 г. затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Съдят майстор, измамил клиент с 3760 лв."}
{"url": "https://trud.bg/%d0%b4%d0%b0%d0%b2%d0%b0%d1%82-%d0%be%d1%89%d0%b5-145-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5/", "text": "Дават още 14,5 млн. лв. за саниране. Достъп до парите за енергийна ефективност на многофамилни жилищни и обществени сгради ще имат 28 български общини. Това са градовете Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. Субсидията по всеки индивидуален проект, който кандидатства за финансиране, ще бъде между 200 хил. лв. и 1,5 млн. лв. Като за всяка община ще бъдат финансирани до три проекта. От собствениците на имотите няма да се изисква да участват със собствени средства за реализиране на проектите. Общините ще могат да кандидатстват с проекти към края на годината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Дават още 14,5 млн. лв. за саниране\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b6%d0%b5%d0%bd%d0%b0-%d1%81-%d0%b4%d0%b2%d0%b5-%d0%b4%d0%b5%d1%86%d0%b0-%d0%be%d1%82-%d1%85%d0%b0%d1%81/", "text": "Хасковският районен съд остави в ареста 37-годишна майка на две деца от Хасково, задържана в края на миналата седмица с метамфетамин и кетамин за близо 14 000 лева, предаде БНР. Освен наркотиците в дома й бяха открити материали, свързани с производство в домашни условия на метамфетамини. Предстои експертен анализ в лаборатория в София за вида, химичния състав и свойства на откритите вещества. Жената е била осъдена за притежаване на наркотици и е все още в изпитателен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.01", "title": " Оставиха в ареста жена с две деца от Хасково, задържана с дрога за 14 хил. лева"}
