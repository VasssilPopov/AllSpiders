{"url": "https://trud.bg/%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%81%d1%82%d1%80%d1%83%d0%bc%d0%b0-%d0%bc%d0%be%d0%b6%d0%b5-%d0%b4%d0%b0-%d0%bf%d0%bb%d0%b0%d0%bc%d0%bd%d0%b5-%d0%be/", "text": "Проверките показват, че боклукът е на разрешения терен Никой не предлага решение Огромната камара с отпадъци в депото на фирма “Феникс ресурс” в Дупница е в опасна близост до магистрала “Струма”, видя екип на “Труд”. Въпреки че тоновете опаковки от лекарства не са под съоръжението, а на 2-3 метра от него, ако купчината се запали, мостът отново ще пострада значително. За проблема преди дни спомена новият министър на околната среда Емил Димитров, който предупреди, че боклуците са в опасна близост до автомагистралата и миналогодишният пожар може да се повтори, но не се чу предложение как въпросът да бъде решен. От една страна “Феникс ресурс” е спазил всички закони и отпадъците са складирани в рамките на отреденото за това място, от друга – опасността пожарът от август м. г. да се повтори и магистралата отново да бъде увредена, е голяма. Фирмата събира и пластмасови отпадъци, но те са далече от съоръжението и не са опасни. Теренът се използва за складиране на боклук от 1996 г. – много преди да бъде построена автомагистралата, но никой досега не е предложил друго място на “Феникс ресурс” за депо на отпадъците. Почти два милиона лева струваше ремонтът на “Струма”, три месеца движението по опасния участък беше спряно. Тогава собственикът на “Феникс ресурс” Кольо Илиев твърдеше, че са горели струпани там неизвестно от кого гуми. Проверка на “Труд” обаче показа, че под съоръжението са изгорели и огромно количество опаковки от лекарства от “Балканфарма Дупница”. Сметището е горяло и през 2014 г., но тогава все още не е имало магистрала. След пожара екологът на фирмата Светла Кирилова каза, че месечно минават над 500 тона отпадъци, които се събрат, сепарират и превозват за преработка от предприятия в цялата страна. Днес обаче тя не пожела за разговаря с репортерите на “Труд”.   Кольо Илиев, собственик на “Феникс ресурс”-Дупница:  Тези отпадъци не могат да се запалят, те не горят \n – Защо отпадъците са складирани точно тук? \n– През 1997 г. разрешиха от общината отпадъкът да се постави тук, защото не можеше да се съхранява в техния двор. През 2003 г. решиха да плащам наем, защото е селскостопанска земята. – А ако сега пак се запалят струпаните отпадъци? \n– Този отпадък не може да гори, защото съдържа 60% сол, 25% поливинилхлорид и 15% алуминиево фолио. От АПИ идваха и сложиха колчета докъде може да се слагат отпадъците. Спазили сме го напълно. – Умишлен ли беше палежът през миналото лято? \n– Нямам право да говоря, има си органи за това. – Има ли тук италиански боклук? \n– Никога не е имало и един грам. – Тази купчина до моста стои отдавна, какво може да се направи с нея, така ли ще остане? \n– В развитите страни от тези опаковки от лекарства се извлича алуминият и се използва. Надявам се скоро и у нас да го правим, аз съм взел една машина, още не е пусната. Тези опаковки не се разграждат и са опасни за природата, а могат да се превърнат в много ценни суровини, както е по света. – Колко отпадъци минават през депото? \n– 11 хил. тона на година. Във фирмата работят 80 човека. Главното е да имат работа, да взимат заплати, да плащаме данъци на тая държава.   До 5 г. затвор грозят собственика на сметището Районният съд в Дупница потвърди глоба в размер на 5000 лв., наложена на “ФениксДупница” от РИОСВ-Перник, за съхранение на отпадъци върху общински земеделски имот, но и отмени 5-те хил. лв. гаранция за собственика є Кольо Илиев. Срещу него прокуратурата е повдигнала две обвинения – за причиняване на немаловажни вреди за околната среда при управление на отпадъци не по установения ред, за което може да получи от 1 до 5 години затвор и глоба от 5 до 30 000 лева, както и за запалване по непредпазливост на чужд имот, при което са последвали значителни вреди, с предвидено наказание “лишаване от свобода” до 5 години. Срокът на разследването беше удължен и процесуално-следствените действия все още продължават. От АПИ пък се заканиха, че ще искат виновната фирма да плати за ремонта на съоръжението, прозвучаха и закани за отнемане на лиценза на фирмата. Кольо Илиев няколко пъти през последните години е предупреждаван и глобяван от РИОС Перник. След пожара вече ще бъде изправен пред съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tМагистрала „Струма” може да пламне отново\t\t\t"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%b8%d0%b7%d0%ba%d0%b0%d1%80%d0%b0-%d0%ba%d0%be%d0%bb%d0%b8-%d0%be%d1%82-%d0%be%d1%84%d0%b8%d1%81%d0%b0-%d0%bd%d0%b0-%d0%b1%d0%be/", "text": "Жандармерия изкара коли от един от гаражите в офис сградата на „Нове Холдинг“ на Васил Божков, предаде БТВ. От няколко часа жандармерията е обсадила сградата, разположена на улица „Московска“ 45, в която се намира и частният музей на бизнесмена. От прокуратурата отказаха коментар във връзка с това какви са мотивите и на базата на каква заповед колите се изземват, както и къде ще бъдат откарани. Направен беше обстоен преглед на гаражите. По-рано през деня сградата беше посетена от наблюдаващия прокурор Ангел Кънев. Тази сутрин вещи лица, прокурори и реставратори влязоха в офиса на „Нове Холдинг“, за да изземат ве ил Божков. Ако се стигне до изнасяне на експонати от частния музей, това може да отнеме и седмици. Всеки предмет в момента се описва по отделно, разясни представител на фондация „Тракия“, която отговаря за колекцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЖандармерия изкара коли от офиса на Божков\t\t\t"}
{"url": "https://trud.bg/%d0%b5%d0%b4%d0%bd%d0%b0-%d0%b6%d0%b5%d1%80%d1%82%d0%b2%d0%b0-%d0%b8-%d0%bf%d0%b5%d1%82%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb/", "text": "Една жена е загинала, а петима души са ранени, след като въоръжен мъж нападна автобус в района на Лос Анджелис. Пострадалите са транспортирани след стрелбата в болница, но не е ясно колко сериозно са ранени, съобщава CNN. Стрелецът е бил пътник в автобуса, когато открил огън. След като шофьорът спрял превозното средство, стрелецът излязъл спокойно и бил арестуван от полицията. Автобусът на компанията Greyhound се движел от Лос Анджелис към залива на Сан Франциско по междущатска магистрала, когато се е случил инцидентът. Според Стив Лофтъс от полицията час и половина след полунощ органите на реда започнали да получават обаждания от пътуващи в автобуса. Шофьорът на автобуса, в който пътували около 40 души, отбил от пътя и спрял недалеч от град Бейкърсфилд веднага след започването на стрелбата. Тепърва ще се проучва мотивът за стрелбата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЕдна жертва и петима ранени след стрелба в автобус в Калифорния (ВИДЕО)\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%be%d1%82%d0%b2%d0%be%d1%80%d0%b8-%d1%84%d1%80%d0%be%d0%bd%d1%82-%d0%b8-%d0%b2-%d0%b8%d0%b7%d0%b1%d0%be%d1%80%d0%bd%d0%b0%d1%82%d0%b0-%d0%ba%d0%be%d0%bc%d0%b8/", "text": "На „Позитано“ 20 имат проблем със състава на ЦКПИ след освобождаването на Калина Николова Засякоха противоречия във вътрешните правила  Уставен казус със състава на Централната комисия по провеждане на избора (ЦКПИ) за нов председател на БСП забърка „Позитано“ 20. В нарочно прессъобщение до медиите бе разпратен и списъчният състав на всички членове на ЦКПИ, но от него липсваше името на Калина Николова, която бе освободена от поста си главен експерт в отдел „Организационна дейност“ на 31 януари лично от Нинова. Заедно с Николова длъжностите си напуснаха Бисер Велков – шеф на деловодството и Бояна Бозаджиева – медиен съветник. И тримата са много приближени на оргсекретаря Кирил Добрев, а слухове сред червените, че Добрев ще се кандидатира срещу Нинова дали повод за отстраняването им. Освобождаването на Калина Николова обаче отваря проблем в най-важния орган по прекия избор на председател на БСП, защото тя е член на ЦКПИ, а съставът на комисията е избран от Националния съвет на БСП на 14.12.2019 г. Според вътрешните правила за вота на 26 април, в частта за изборните комисии е записано, че ЦКПИ „се състои от 9 членове, включително председател, заместник-председател и секретар. Съставът на комисията се избира от НС на БСП по предложение на ИБ на НС и членовете на НС на БСП“. Днес обаче от БСП обявиха само 8 имена: “Емил Войнов – председател, Румяна Сидерова – зам. председател, Вяра Емилова – секретар и членове Цветанка Георгиева, Таня Найденова, Чавдар Георгиев, Ирена Анастасова и Димитър Данчев“. Представители на ЦКПИ коментираха пред „Труд“, че никой от тях не може да бъде освободен от поста по решение на председателя, а това става само с решение на пленума на БСП. „Ако Нинова иска да махне Калина Николова като член на ЦКПИ, то това трябва да стане само през заседание на НС на БСП“, коментираха червени юристи. Те видяха и противоречия с основния закон на партията около т.нар. „вътрешни правила“, според които „кандидатът за председател трябва да притежава партийна и обществена приемливост“. В устава на БСП в чл. 15, ал. 5 е записано кратко, че кандидатът за председател на БСП трябва да е социалист от 8 години, „4 години от които като член на национални органи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tНинова отвори фронт и в изборната комисия на БСП\t\t\t"}
{"url": "https://trud.bg/%d0%b1%d0%b0%d0%b1%d1%85-%d0%be%d1%82%d0%ba%d1%80%d0%b8-%d0%b2%d0%b8%d1%81%d0%be%d0%ba%d0%be-%d1%81%d1%8a%d0%b4%d1%8a%d1%80%d0%b6%d0%b0%d0%bd%d0%b8%d0%b5-%d0%bd%d0%b0-%d0%bd%d0%b5%d0%bc%d0%bb%d0%b5/", "text": "Българската агенция по безопасност на храните (БАБХ) констатира високо съдържание на немлечна мазнина в проба от сирене, взета при проверката миналата седмица. Пробата е от продукт, обявен като краве сирене и е произведен от български бизнес оператор. Инспектори на агенцията по храните проверяват предприятието производител. Извършва се пълно проследяване на произведените и разпространените в търговската мрежа количества, които незабавно ще бъдат изтеглени. За констатираното нарушение на производителя ще бъде наложена глоба. Законът за храните предвижда имуществена санкция в размер от 2 000 до 4 000 лв. За първо нарушение, а при повторно – до 6 000 лв. По време на проверката в София бяха взети общо 8 проби от млечни продукти, които бяха изследвани за наличие на немлечни мазнини. Пробовземането беше извършено в присъствието на представители на Комисия за защита на потребителите, двете асоциации на млекопреработвателите в България и асоциация „Активни потребители“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tБАБХ откри високо съдържание на немлечна мазнина в сирене\t\t\t"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b1%d0%b0%d1%80%d0%b8%d1%82%d0%be%d0%bd-%d0%b2%d0%bb%d0%b0%d0%b4%d0%b8%d0%bc%d0%b8%d1%80/", "text": "Зам.-министърът на културата Румен Димитров удостои големия български баритон Владимир Стоянов с най-високото отличие на Министерството на културата – „Златен век“, и с Грамота за приноса му в развитието на българското оперно изкуство и популяризирането му по световните сцени. Това се случи на официална церемония в културната институция в присъствието на съветника на министъра на културата доц. д-р Венцислав Велев, директора на дирекция „Сценични изкуства и художествено образование“ Елиянка Михайлова и на директора на Софийската опера и балет акад. Пламен Карталов, чието е предложението за отличаването на именития ни артист. Акад. Карталов представи накратко творчеството на Владимир Стоянов, когото определи като един от най-големите баритони на нашето време. „В галактиката на оперните театри той е най-търсеният баритон в Италия и не само, със спектакли в театър „Реал” в Мадрид, в почти цяла Испания, в Европа. В по-далечен план му предстои и откриване на сезона в „Сан Франциско опера”. Един от нашите съвременни артисти, които не забравят България и на всяка една моя покана той винаги се е отзовавал и е взривявал публиката”, посочи акад. Карталов, като му пожела настоящото отличие да бъде още една широко отворена врата към родината и нейните сцени. Владимир Стоянов благодари за високото отличие, както и за взаимната работа през годините с Националната опера и балет. „Приемам това голямо отличие като израз на огромно признание – първо към българското оперно изкуство, защото смятам, че операта в България е била и е на изключително високо ниво и аз, като представител на това изкуство по света, винаги съм ходел с високо вдигната глава, защото пътят, по който се движа, е утъпкан от големи имена. И наистина съм щастлив, за мен е чест и удовлетворение да представям страната си по този път”, сподели Владимир Стоянов и благодари за огромното признание на Министерството на културата. Големият български баритон Владимир Стоянов спечели международно признание като един от водещите изпълнители на световната оперна сцена. Талантът му го прави един от най-търсените оперни певци, особено благодарение на творбите на Джузепе Верди в репертоара му. Работил е с някои от най-именитите диригенти, като Рикардо Мути, Марис Янсонс, Сейджи Озава, Джанлуиджи Джелмети, Енрике Мацола и др. На 4 февруари от 19 ч. Владимир Стоянов ще гостува в Софийската опера и балет в галаспектакъла „Риголето” от Джузепе Верди, в едноименната коронна за него роля. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tГолемият български баритон Владимир Стоянов с най-високото отличие на Министерството на културата – „Златен век“\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%bd%d0%b0-%d0%b6%d0%b5%d0%bd%d0%b0/", "text": "По искане на Окръжна прокуратура – Бургас бе взета мярка за неотклонение „задържане под стража“ спрямо Петко М. Той е обвинен за това, че 29/30.01.2020 г. в гр. Бургас, в района на УМБАЛ – Бургас отнел мобилен телефон от владението на жена. Деянието е извършено след употреба на сила, изразяваща се в хващане на телефона и изваждането му от джоба на жената и нанасяне на удари в областта на лицето, както и ритници по тялото на пострадалата. Престъплението е квалифицирано по чл.199, ал.1, т.4, вр. чл.198, ал.1, вр. чл.29, ал.1, б.„а“ от НК, тъй като е извършено при условията на опасен рецидив. Според прокурора, налице е обосновано предположение за това, че Петко М. е извършил престъплението, в което е обвинен. Представителят на държавното обвинение е категоричен, че Петко М. може да се укрие или да извърши ново престъпление. Съдът прие мотивите на прокурора и задържа под стража обвиняемия. Определението на Окръжен съд – Бургас подлежи на обжалване пред Апелативния съд в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЗадържаха нападател на жена\t\t\t"}
{"url": "https://trud.bg/%d1%80%d0%b5%d1%88%d0%b5%d0%bd%d0%b8%d1%8f-%d0%b7%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%b2-%d0%be%d0%b1/", "text": "Две решения на общинския съвет в Твърдица влязоха в Административния съд в Сливен. Оспори ги областният управител Чавдар Божурски заради това, че са приети от общинския съвет без да бъдат посочени мотиви, съобщиха от областната администрация в Сливен. И двете решения се отнасят до трудовите възнаграждения на кмета на общината и на кметовете на селата. На заседание през декември общинският кмет Атанас Атанасов е внесъл писмено предложение за увеличение на основната си заплата от 2 115 на 2 330 лева, както и за съответно увеличение на заплатите на кметовете и кметските наместници на малките населена места в общината. Това предложение не е било прието от местния парламент. Вместо него, съветниците са приели заплатите да не бъдат променяни, да запазят досегашния си размер. Областният управител върнал решението, тъй като не били посочени мотиви. При повторното му разглеждане общинският съвет обаче потвърдил същото решение, като отново не посочил ясни и конкретни мотиви. Тъй като това е в нарушение на закона, областният управител е сезирал Административния съд. Той оспорва не размера на трудовите възнаграждения. А това, че и двете решения не са били оформени и внесени по предвидения от законите ред, което води до тяхната незаконосъобразност. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tРешения за заплатите на кметовете в община Твърдица влязоха в съда\t\t\t"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d0%be-%d1%87%d0%b5%d1%81%d1%82%d0%b2%d0%b0-80-%d0%b3-%d0%bd%d0%b0-%d0%bf%d0%be%d0%b5%d1%82%d0%b0-%d1%80%d0%b0%d0%b4%d0%ba%d0%be-%d1%80%d0%b0%d0%b4%d0%ba/", "text": "Създава се Литературен музей на твореца С изложба и литературен форум във Велико Търново бе отбелязана 80-годишнината на великотърновския поет, драматург и интелектуалец Радко Радков. За дата на честването беше избран рожденият му ден 31 януари. Мемориалните събития започнаха с откриване на изложба пред Факултета по изобразителни изкуства. В нея има непоказвани и малко известни снимки на поета, предоставени от различни институции, негови близки и приятели. При последвалото поетично четене беше обявена и събирателната кампания за създаване на негов литературен музей. Като дар за бъдещия музей беше предаден ценен ръкопис на последната драма Радко “Севт III” от бившия ректор на Великотърновския университет Иван Харалампиев. Събитията организираха Читалище “Надежда”, Община Велико Търново и Инициативен комитет “Радко Радков”. Радко Радков е единственият творец в света, двукратен носител на Международната Наполеонова награда “Солензара”, връчена му в Сорбоната за драмите в стихове “Теофано” (1983) и “Всенародно бдение за Апостола” (2005). В творчеството си се изразява като самобитен мистичен поет, международно признат драматург, оригинален ваятел на живото и писмено слово. Поетът почина през 2009 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tТърново чества 80 г. на поета Радко Радков\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-5-%d0%b3/", "text": "Образувано е досъдебно производство за смъртта на петгодишно дете в столична болница, съобщиха от Прокуратурата. Софийска градска прокуратура на 30 януари 2020 год. е образувала досъдебно производство, във връзка със смъртта на петгодишно дете в столично здравно заведение. Същото се води от следователи от Следствения отдел при СГП за немарливо изпълнение на професионална дейност /лекарска грешка/. В хода на разследването е назначена съдебно-медицинска експертиза, която да установи причината за настъпилата смърт. Изискана и приобщена е голям обем от медицинска документация, като се извършват интензивни действия по разследването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПрокуратурата разследва смъртта на 5-годишно дете в столична болница\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d0%b7%d0%b0-%d0%be%d1%82%d0%b2%d0%bb%d0%b8%d1%87%d0%b0%d0%bd%d0%b5-%d0%b8-%d0%bf%d0%be%d0%b1%d0%be%d0%b9-%d0%bd/", "text": "Полицейска операция за задържане на извършители на тежко криминално престъпление, е проведена на 1 и 2 февруари от служители на сектор „Противодействие на криминалната престъпност“ и Специализирано тактическо звено за бързи действия при ОДМВР-Русе. Действията са реализирани под ръководството на Окръжна прокуратура град Русе, след получен сигнал за извършено отвличане и нанасяне на телесна повреда, съобщиха от пресслужбата на МВР. При разследването е установено, че на 31.01.т.г. трима, чрез използване на физическа сила и заплахи, противозаконно са лишили от свобода 35-годишен мъж от Русе, като са го извели от местоработата му, качили го в лек автомобил и принудили приятел на потърпевшия, да ги откара до посочено от извършителите място. Там извършителите извели жертвата си от колата, нанесли му побой и се оттеглили, оставяйки го в безпомощно състояние. С фрактури на лицето мъжът е настанен за лечение в болница. В хода на предприетите незабавни действия криминалистите установили тримата нападатели – 25-годишни мъже – единият е задържан на домашния си адрес, а другите двама – при опит да преминат държавната граница през ГКПП „Дунав мост“. Справка в полицейските регистри сочи, че двама от задържаните са осъждани за хулиганство и държане на наркотични вещества. \nДнес те са привлечени в качеството им на обвиняеми и с постановление на наблюдаващия прокурор от Окръжна прокуратура – Русе срокът им за задържане е удължен до 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЗадържаха трима за отвличане и побой на мъж в Русе\t\t\t"}
{"url": "https://trud.bg/%d0%ba%d1%80%d0%b0%d1%8f%d1%82-%d0%bd%d0%b0-%d0%b4%d0%bd%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%bc%d0%b5%d1%87%d1%82%d0%b0/", "text": "Тръмп ще бъде напълно оневинен в четвъртък Онзи ден брюкселски чиновници с почтително униние прибраха националния флаг на Великобритания „Юниън Джак“ от сграда „Европа“ – седалището на Съвета на Европейския съюз. Знамето на ЕС беше свалено от британската мисия в Брюксел, а в същото време по улиците на Лондон радостни тълпи празнуваха официалния край на британското членство в ЕС. В европарламента пък ексцентричният „пророк“ на движението за излизане от ЕС Найджъл Фарадж, който дълги години беше иронизиран из коридорите на Европейската комисия, тържествено обяви пред неколцината дремещи по банките евродепутати: „Ако искаме търговия, приятелство, сътрудничество, взаимност, нямаме нужда от Европейска комисия… Е, това е. Тръгваме си… без повече финансови вноски, без повече Европейски съд, без повече обща политика в областта на рибарството, без повече покровителстващо говорене, без повече да бъдем тормозени…“. И прибави – „без повече Ги Верхофщадт“, визирайки своя отколешен опонент холандския либерал Версхофстад, превърнал се за мнозина в един от символите на оядената брюкселска плутокрация, вкоренена десетилетия наред из дебелите килими и тлъстите бюджетни привилегии на институциите на ЕС. Неговите съратници размахаха британските флагчета, водещата на заседанието изключи микрофона и просъска „приберете“ знамената. За процедурите в този квази парламентарен орган, националният флаг е ерес, различните възгледи за устройството на съюза – недопустимо кощунство, което се стигматизира като „евроскептицизъм“, а критиката към неолибералния модел, на който се основават институционалната конструкция и политиките на ЕС – смъртен политически грях. За разлика от немощна Ирландия, която беше подложена преди години на брутален натиск от ЕС да прегласува референдума, с който гражданите отхвърлиха проекта за европейска конституция, за да се получи „правилен“ резултат, Великобритания показа на дело какво означава уважение към демокрацията и към гласа на хората. Въпреки истеричните опити да бъде тласната към втори референдум за Брекзит и въобще към гласуване „до дупка“ докато не се получи желания от брюкселския елит резултат. Това не попречи на френския президент Макрон за пореден път да излее хули към мнозинството от британските граждани, които гласуваха за Брекзит. Докато чиновниците сгъваха „Юниън Джак“ в Брюксел, в Париж беше разпространено негово видеообръщение, в което се рециклират опорните точки на глобалистката пропаганда срещу Брекзит – референдумът бил основан на лъжи и спекулации, които заблудили хората. Това са финалните акорди на раздялата, която ще има многостранни последици – процедурни, административни, политически, икономически. Но най-важната и дълбочинна последица от този исторически акт е краят на европейската мечта, такава каквато я рисуваше Брюксел. Търсейки аналогия със спояващото и вдъхновяващо значение на „американската мечта“ като фактор за изграждане на американската нация, брюкселци, сиреч наднационалният елит, който управлява ЕС, години наред внушаваше пластмасовата идея, че Европа и европейската цивилизация са тъждествени на Европейския съюз. Че единственият път към просперитет, мир и сътрудничество на континента е националните държави да отидат в историята и да се роди една европейска свръхдържава, управлявана от Брюксел, в която живеят „европейци“, а не българи, французи, италианци и прочие националности. В която националният флаг и националната гордост са захвърлени в прахоляка на историята, за да се вее гордо флагът на ЕС и да звучи „Одата на радостта“, да има европейска „конституция“, обща армия, полиция, прокурор, президент и разбира се вездесъщата, но все така неподвластна на гражданите Европейска комисия. Този политически проект беше буквално сакрализиран. ЕС се беше превърнал не просто в една форма на международна интеграция, а в универсалистка претенция. Принадлежността към ЕС и съгласието с политиките на Брюксел – в атрибут на социален престиж и съпричастност към интелектуален и политически мейнстрийм. Напускането на Великобритания лиши ЕС от този ореол завинаги. Европа вече не е равно на ЕС. Разгледана в контекста на протичащия процес на деглобализация, разбиран като преодоляване на неолибералния модел на глобализация и завръщане на историческата сцена на суверенитета и икономическия национализъм в интерес на народите, краят на европейската мечта е логичен и неизбежен. Зараждащата се нова геополитическа архитектура на света, центрирана около трите суперсили – Вашингтон, Москва, Пекин с тяхната ожесточена конкуренция и баланси – отрежда на Европейския съюз мястото на регионална политическа сила. Досега, в условията на еднополюсна американска хегемония, евроатлантическият вектор гарантираше на брюкселци и техните ментори от Берлин и Париж, място около масата на глобалните процеси. Действащата американска администрация на президента Тръмп обаче ги извади от глобалната политическа игра. ЕС, разбира се, няма да е в менюто, но ще се „храни“ някъде встрани. Самото евроатлантическо направление ще придобие много повече съдържание по традиционната линия Вашингтон-Лондон чрез двустранна икономическа сделка, освободена от брюкселските ограничения. Отстъплението на неолибералния глобализъм беше подпечатано и с пореден, макар и очакван успех на американския президент Доналд Тръмп, чието управление даде тласък на мащабно разместване на пластове в света и в Европа. Истеричната кампания за отстраняването му от власт не чрез избори, а служебно – чрез импийчмънт – претърпя логичния си провал. Рухнаха безславно опитите да се превърне един хипотетичен политически ход на президента – да упражнява натиск върху украинските власти да разследват бившият вицепрезидент Байдън за корупция. Първо, защото не бяха доказани. И второ – защото дори и да бяха доказани, те не съставляват по никакъв начин деяния, които американската конституция и конституционна практика позволяват да бъдат отнесени към предвидените основания за импийчмънт. Може някому да не се харесва, че Белия дом ползва политически инструментариум от типа „ще получите финансова помощ, ако разследвате Байдън“, може това да е основание за тежка опозиционна критика, но не е годно основание за импийчмънт. Още по-нелеп пък беше опитът на американската опозиция да определя като „злоупотреба с власт“ това, че Тръмп бил искал да се разследва негов политически опонент. Има ли по-легитимно действие на един държавник от това да поиска разследване на корупция на друг властимащ, щом има данни за това? И ако не го стори, това няма ли да е политически чадър над корупцията? Отговорите на тези реторични въпроси развенчават напълно несъстоятелната акция по импийчмънта. Тръмп ще бъде напълно оневинен в четвъртък, а – по думите на американския конституционалист проф. Алън Дершовиц – гласуваният от демократите импийчмънт в долната камара ще се счита за недействителен и в историческите хроники няма да се впише, че Тръмп е „първият в историята, на когото е гласуван импийчмънт“, както назидателно сричаха пропагандистите на CNN. Сагата с нефелния импийчмънт обаче очерта още по-релефно големия идеологически разлом на нашето време – „за“ или „против“ неолибералния глобализъм, а не остарелите партийни представи за „ляво“ и „дясно“ от ХIX век. И неслучайно, един от флагманите на неоконсервативната доктрина в САЩ Бил Кристол, написа в Туитър: „Вече всички сме демократи“. Той е син на Ървин Кристол, считан за „бащата на неоконсервативната доктрина“, която може да се резюмира така: тотална американска хегемония в света с военна сила и икономическа мощ под булото на морализаторска мисия в името на правата на човека и демократичните ценности. В симбиоза с неолибералите, неоконсерваторите доминираха политиката и на двете американски партии от Рейгън насам. Победата на Тръмп върна във властта традиционните американски консерватори от никсъновото течение, които се основават на многополюсния свят и икономическия национализъм. Те пратиха неоконите в миманса. Затова още през 2016 г. Робърт Каган, който е партньор на Кристъл в неоконсервативното издание The Bulwark, а също е и съпруг на бившия помощник-държавен секретар при Обама Виктория Нюлънд (онази с фразата „Fuck EU” по време на украинския майдан), яростно напусна Републиканската партия, подкрепяйки Хилъри Клинтън. Сега и Бил Кристол отива при демократите. Брекзит и провала на импийчмънта срещу Тръмп за пореден път засвидетелстваха, че сме навлезли в „края на дните“. Но не в библейския смисъл за свършека на света, а в политическия – живеем в края на дните на едно десетилетно идеологическо и политическо господство на неолибералния глобализъм. „Европейската мечта“ беше част него. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tКраят на дните за „Европейската мечта“\t\t\t"}
{"url": "https://trud.bg/14-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%b4%d0%b8%d0%bb%d1%8a%d1%80-%d0%bd%d0%b0-%d0%bc/", "text": "Наложиха ефективно наказание от 14 месеца „лишаване от свобода“ спрямо Добрин П., съобщиха от прокуратурата. Той е признал вината си за това, че на 05.01.2017 г. в гр. Бургас, в дома си – апартамент, без надлежно разрешително е произвел и държал с цел разпространение 1.3 грама метамфетамин. Престъплението е квалифицирано по чл.354а, ал.2, изр.2, т.4, вр. ал.1, изр.1, предл.1 и 4, вр. чл.29, ал.1, б.„а“ и б.„б“ от НК, тъй като е извършено при условията на опасен рецидив. Добрин П. е признал вината си и за това, че на 05.01.2017 г. и на 11.02.2017 г. в дома си – апартамент, находящ се в гр. Бургас, държал прекурсори, материали и съоръжения за производство на високорискови наркотични вещества, с цел разпространение, като деянието е извършено без надлежно разрешително, а също така и при условията на опасен рецидив – престъпление по чл.354а, ал.2, изр.2, т.4, вр. ал.1, вр. чл.29, ал.1, б.„а“ и „б“, вр. чл.23 от НК. Постановеното наказание е общо за горепосочените престъпни деяния. То трябва да бъде изтърпяно при първоначален „строг“ режим в затвор. Споразумението, което е одобрено от Окръжен съд – Бургас, е окончателно и има сила на влязла в законова сила, осъдителна присъда. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\t14 месеца затвор за бургазлия, дилър на метамфетамин\t\t\t"}
{"url": "https://trud.bg/%d0%bf%d1%80%d0%be%d1%84%d0%b5%d1%81%d0%be%d1%80-%d0%b4%d0%b8%d0%bc%d0%b8%d1%82%d1%8a%d1%80-%d0%b9%d0%be%d0%bd%d1%87%d0%b5%d0%b2-%d0%b5%d0%ba%d1%81%d0%bf%d0%b5%d1%80%d1%82-%d0%bf%d0%be-%d0%bd%d0%b0/", "text": "Конституцията не е пряк закон, тя е сбор от ценности В колко опасно място се е превърнал днес светът и защо е толкова непредсказуем. Защо хората днес са отчуждени, превърнали ли са се в обикновени роботи. Къде са световните лидери и на какви изпитания е подложена Европа сега. Какво е Конституцията и за президент-гейт – по тези въпроси разговаряме с проф. Димитър Йончев. – Светът се превърна в едно доста опасно място – виждаме какво става в Иран, Ирак, Сирия, Либия и доста други страни. Като за капак се появи опасният китайски коронавирус. Каква диагноза може да поставите на света, професор Йончев? \n– Със сигурност новото в света е нарастващата непридвидимост, тъй като взаимните връзки лавинообразно се увеличават. Влиянията много пъти не може да бъдат определени от какъв източник идват и така те стават невидими. На определени точки в света възникват събития, които стават възможни благодарение на толкова много кръстосване на фактори, и няма човек, който предварително да ви каже, че там може това да се случи. Науката вече ни говори за т. нар. постхуманен човек, който върви по пътя на киборгизацията и постепенно се освобождава от органичната си зависимост. Напоследък дори се вижда как въпросите като раждането и смъртта ще бъдат премахнати. – Как така ще бъдат премахнати? \n– Става въпрос за това, че тези, които ще живеят до 1000 години, вече са родени. Нямам предвид за биологичен живот, а за прехвърляне на функциите на други носители. Самата репродукция на хората ще излезе от биологичния статус. Ще се появи технологична и практически без идеята за смърт. А без идеята за емоционални връзки много трудно можем да си представим човечеството. Но едно е сигурно, че такъв тип изследвания и резултати, ще проведат още една разграничителна линия – не само юг и север, не само бедни и богати, а тези, които ще бъдат хора, и тези, които вече ще са нещо след хората – направо друг тип раса. Влизаме в период, където е много трудно да се разсъждава със сигурност даже в близкото бъдеще. Обществото и светът се атомизират, контактът, който имаме с другите, е виртуален. Вече в развитите държави има хора, които по 10 години не са говорили с жив човек. Живеят в самота. – Това не е ли отчайващо? \n– От гледна точка на това, което сме живели – да! Но тези, които се радват в тази обстановка, най-вероятно – не. Гледам студентите, при тях има вопиющо незнание, от тези които идват от средното училище. И това контрастира много с един разговор, който стигна до извода, че досегашният начин на образование, на предметни знания е недостатъчен. Трябва да има и нови умения. – Сигурно сте чували една теория на конспирацията, че някой има интерес съзнателно да ни правят едва ли не дебилни? Че на елита му трябват хора роботи. \n– Трудно е да си помисли човек, че в това многообразие и тази сложност някой дърпа конците. Мисля, че и дядо Господ би се объркал. Истината е, че в стремежа да не се интересуваш от неща, които са над твоя личен интерес, се получава разпадане на обществените връзки и ценностите, които държат едно общество заедно, постепенно те отиват на втори план. Животът се индивидуализира, а това прави хората безразлични. И кой го използва? Ограничените, тези, които не спазват правилата. Изплува простотията и бързо заема ключови позиции. А хората казват: това мен не ме засяга. И казвам това не само за нас, а и за света. – Защо днес се чува толкова силно тезата, че има страхотна липса на истински световни лидери? \n– Няма и 50 години след разгара на Студената война, няма и стотина години от Първата и Втората световни войни, вече наистина липсват тези лидери, зад които стоят общества, и които с движението на мисълта и решимостта си, променят света. Че ако изброим световните лидери от XX век – може да ти се завие свят от имена. Без значение какви са, те движат света и определят съдби. Къде ще ги сравняваме с тези, дето сега си пипат мускулите, които говорят глупости, които се държат като смахнати. Това не са реални лидери, които вземат решения. Те са по-скоро фигуранти, зад които вървят невидимо едни парични потоци… – Професор Йончев, в последните години Европа е подложена на много изпитания. Бихте ли откроили някое от тях? \n– В последните години цялата наша европейска цивилизация е пред изпитание – има демонстративна група, която иска да наложи скъсване с традициите по отношение на сексуалните практики. И това се прави с голям апломб по начин, по който поставя останалите в недоумение. Да извадиш интимната част на човешкия живот и да я превърнеш в политическо действие – това вече смущава. Не е въпросът по самите практики, а начинът по който използвате разговора за тях. – Разбрахте ли, че Голдмън Сакс са обявили, че няма да правят бизнес с компании, ако в УС няма чернокожи, жени, педерасти, лезбийки, травестити и всякакви други различни. \n– Така ли? Ами не е нужно тогава да се подиграват на социализма. Спомням си, че когато имаше например партиен конгрес или някакво представително събитие, трябваше да има толкова жени, толкова цигани – всичките те трябва да са пропорционално представени. Сега какво – свобода ли им даваме като ги задължаваме да бъдат такива и такива. – Искате да кажете, че либерализмът е надминал социализма по глупост? \n– Абсолютно! И не само по глупост, а и по манипулиране на населението, както и по такива ограничителни режими. – Защо Европа вече не е същата, не е онази, за която мечтаехме и в която влязохме, какво се промени? \n– Наистина Европа не е вече тази, в която се включихме, когато влязохме в НАТО. Тя тогава се доминираше от САЩ безпроблемно. И те пееха в синхрон. Техният представител Великобритания, а и директните връзки, правеха така, че всичко беше като едно хомогенно цяло. И ние се включихме. Ако сега трябваше да влизаме в ЕС, вратата нямаше да бъде през НАТО. – Защо западният свят вече не е толкова хомогенен, както преди? \n– Има много причини. Точно бежанците, проблемите с горивата, енергията разделиха големите европейски държави от малките източни държавици, които благодарение на този бяс срещу Русия застанаха като първи съюзници на САЩ и се оказаха в друга колесница, не в тази на Германия, Франция и Италия. Това не е тази Европа, която още тогава имаше нужда от единно политическо лице, а сега вече съвсем не може да го постигне. Тя вече не е и тази Европа, която в синхрон се движи с НАТО. Спомняме си какво ни каза Макрон за Алианса – че е в мозъчна смърт. Ситуацията много бързо се промени. И то заради тези несъобразени действия в Близкия Изток. Страшно агресивни, които доведоха до голям безпорядък в световен мащаб. Влизането в Ирак беше огромна грешка, без санкция на ООН. Светът стана едно село. Ето сега какво стана с този коронавирус… За няколко седмици минахме от „няма страшно” до „спасявайте се”. И това е един свят, където имаш комуникации, връзки, всичко. – Едно от съвременните глобални оръжия извън ядрените се явява и газът. Енергийната министърка Теменужка Петкова отиде във Вашингтон и като се върна, заяви, че 50% от газа в България няма да бъде руски. \n– Едва ли може да го реши сама. Това е геополитическа игра, натискът е прозрачен и ако нямаш съпротивителни сили като общество, се поддаваш на този натиск. Но тук държавите са различни. У нас съпротивителни сили на Големия брат никога не са отглеждани. Няма значение дали е бил Москва, Берлин, Истанбул, и както е сега – Вашингтон. Само ни кажи кой е и нататък не търси от нас никаква съпротива. – Не можахме ли да си изберем Голям брат поне от по-близо, от Европа да кажем, ами сега той е на няколко хиляди километри, чак отвъд океана? \n– Е, има и разлика. Навремето, като бяхме във Варшавския договор нямахме руски войски на територията ни, но имахме руски туристи. Сега имаме американски войски, но нямаме американски туристи. Но все пак брат е, каквото и да правиш, трябва да го обичаш. Далече е, но влияе с достатъчна сила и то не само на нас. Това, което е около границите на Русия – бившата съветска страна, то абсолютно безкритично е в същата колесница. Тук имат значение културните традиции, зрелостта на елитите – като цяло това са държави, които класикът на геополитиката Ив Лакост нарече през 90-те години с понятието „междинна” Европа. – Как ги обясни той, каква характеристика им направи? \n– Той обяснява, че от геополитическа гледна точка те никога не са имали собствена ориентация – те зависят от империята, която е на власт, колко близо е до тях и тангират към нея. Затова Лакост каза, че в историята на Европа в последните няколко века е имало 4 империи – Турска, Австро-Унгарска, Руска и Пруска. В момента имаме уникално нещо – в това място на света в сухопътна Европа, наричана хартленд (сърцевина), се настани отвъдморска, океанска сила – САЩ. И държавиците в междинна Европа точно по силата на своята привичка веднага гравитират нататък. Това не може да се каже за държави със своя собствена култура и история, които в момента се разграничават от тази тенденция. Ако на наше място беше Франция или Германия, историята с газа нямаше да бъде такава. Но тук сме ние. – Целият януари в България следват криза след криза, скандал след скандал. Какво мислите за президент-гейт, как приемате питането на главния прокурор Иван Гешев до КС що е то държавна измяна на президента? \n– Точно атаката срещу президента е най-впечатляващото за мен и смятам, че тя се извършва по много нескопосан начин. Участник съм – и то активен, в създаването на Конституцията. Фигурата на президента беше едно от нещата, които най-много сме обсъждали. Всеки нормален правист трябва да знае, че Конституцията не е закон. – Какво имате предвид, Конституцията е основен закон на всяка държава? \n– Тя е основен закон, но не действа като закон. Конституцията е сбор от ценности, които са облечени в дрехите на принципи, за да разбират юристите. И когато се създава някаква норма в обществото, тя трябва да отговаря на този дух. Затова за конституцията говорим в дух. И за това имаме Конституционен съд, те са старейшините, които да видят дали нещо, току-що създадено, отговаря на този дух. – И какво иска главният прокурор?  \n– С това си питане той иска конституцията да се превърне в закон, в който е описано действието. И като го имаш това описано действие, то вече не е дух, а все едно е конкретно действие, описано все едно имаш закон. Иска това действие да се съгласува с всички останали закони и когато всичко е направено, ще се окаже, че съпругата на президента е права, след като преди дни написа във фейсбук: „От два часа ми звъни телефонът. Няма да вдигна, защото това може да е държавна измяна.” Когато опишете една конкретна фигура, какво му пречи на един манипулатор да я инсценира! – Добре, ще ви върна 30 години назад – каква беше идеята в частта за президента, когато пишехте Конституцията? \n– Тогава идеята беше, че при изпълнение на своите задължения президентът представлява страната и не трябва да има смущения в каквото и да било. Какво представлява депутатския имунитет – когато говориш, да не се плашиш от нищо, което казваш. Я си представете президентът да се изплаши да вдигне телефона. Къде е логиката? Няма да кажа силна дума, но толкова неубедително и неюридическо е това питане до КС, че чак не ми се вярва юрист да го е направил. Как може юристът да не знае, че това не е закон с пряко действие? Това е рамка, зад която стоят принципи, а те са облечени в ценности. – Някои анализатори провиждат далечната цел да откажат Радев от втори мандат. \n– Без значение каква е целта, цялата работа е там, че оставя много горчив привкус, че си гражданин на тази страна и то 30 години след като сме приели Конституцията, която работи безупречно. И сега КС в зависимост от това какви квоти има вътре, ще се произнесе политически по въпроса, а не правно! Всъщност, КС трябва да се произнесе принципно дали такова искане има конституционен характер. – Смятате ли за уместно да бъдат подслушвани президента и натовски генерал – шеф на ВВС? \n– Представяте ли си президент, който няма право да обсъжда откровено неща със своите съветници, защото всичко ще излезе на площада! Че той тогава е кастриран. Работата на главния прокурор е да защитава интересите на гражданите от престъпността. А в момента излиза, че най-важното е да защитиш гражданите от собствения им президент! – Казват, че България върви напред, по-добро място ли е вече тя? \n– България като целият свят, се разпада на индивиди, които се спасяват поединично, на групи, които преразпределят богатствата. Тя губи интегритета си като страна, защото в големите решения не е самостоятелна, а в малките – не са защитени хората. Те са изложени прекалено на манипулативното поведение на медиите така, че българинът не за първи път в своята история се спасява поединично, кой както може. Сега обаче задачата е да не се заразим с коронавируса… Нашият гост \nПроф. д. и. н. Димитър Йончев е специалист по национална сигурност. Завършва Военната академия. От 1978 г. преподава философия във Военната академия, по-късно в Академията на МВР и в НБУ, където през 2012 г. е обявен за негов почетен професор. Участва в работата на Кръглата маса (1990 г.) Депутат от БСП във ВНС и в 36-ото НС. През 1997 г. напуска БСП и участва в създаването на Българската евролевица. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПрофесор Димитър Йончев, експерт по национална сигурност, пред „Труд”: Либерализмът надмина социализма по глупост и манипулации\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%81%d0%b8-%d0%b5-%d0%b2%d0%b5%d0%bb%d0%b8%d0%ba%d0%b0/", "text": "Вече второ денонощие е в сила доказателството, че Британия е била и си остава Велика. Велика със свободата си, индивидуализма си и с категоричното неприемане на колективизма като идеология на човечеството.  Брекзит е политически акт на свободни хора и управленци. Казано съвсем просто – каквото си търсеха оялите се европейски чиновници – намериха си го. И със сигурност ще продължават да си го намират.  Защото това е единственият начин да не се сбъдне зловещото пророчество на Макс Фриш във великата му книга „Хомо фабер“, че третата световна война ще бъде спечелена от световния чиновник. Или европейския както е в нашия случай. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tБритания си е Велика\t\t\t"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%be%d0%b1%d0%b5%d1%81%d0%b8-%d0%bd%d0%b0-%d0%be%d1%80%d0%b5%d1%85/", "text": "Мъж се обеси на орехово дърво зад дома си в шуменското село Каравелово. Трупът му бил открит тази сутрин. 53-годишният Стоян Г. е баща на шест деца. Според съселяни имал неразбории със съпругата си и е възможно това да го е тласнало към фаталния избор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tМъж се обеси на орех\t\t\t"}
{"url": "https://trud.bg/%d0%ba%d0%be%d1%80%d0%b0%d0%b1%d0%b5%d0%bd-%d0%b7%d0%b0%d0%b2%d0%b0%d1%80%d1%87%d0%b8%d0%ba-%d0%b5-%d0%bf%d1%80%d0%b8%d0%b5%d1%82-%d1%81%d1%8a%d1%81-%d1%81%d1%8a%d0%bc%d0%bd%d0%b5%d0%bd%d0%b8%d0%b5/", "text": "43-годишен варненец, завърнал се от Китай, е приет в инфекциозната клиника на УМБАЛ „Св. Марина“ със съмнение за коронавирус. Мъжът е работил като заварчик на кораб близо до Шанхай и след приключване на контракта потеглил към родината. На летище Варна бил засечен, че има повишена температура. Страдал и от болки в гърлото. „Пациентът е в задоволително общо състояние, без респираторни прояви и с данни за катарална ангина“, съобщи доц. д-р Диана Радкова, ръководител на клиниката. Според нея е започнато своевременно лечение и са назначени вирусологични изследвания за грип и респираторни заболявания, включително и за новия коронавирус. Пробите са изпратени в Националния център за заразни и паразитни болести (НЦЗПБ). Междувременно се оказа, че настанената на 28 януари в добричката болница пациентка, завърнала се от Тайланд, не е заразена с коронавирус. Това съобщиха от РЗИ-Добрич. Жената сама потърсила медицинска помощ, тъй като получила симптоми на грип, след като се върнала у дома. Пробите й са отрицателни, но тя остава в инфекциозното отделение, докато работната група към МЗ даде одобрение да бъде изписана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tКорабен заварчик е приет със съмнение за коронавирус във варненска болница\t\t\t"}
{"url": "https://trud.bg/%d0%b3%d1%80%d0%b8%d0%bf%d1%8a%d1%82-%d0%b7%d0%b0%d1%82%d0%b2%d0%be%d1%80%d0%b8-2118-%d1%83%d1%87%d0%b8%d0%bb%d0%b8%d1%89%d0%b0/", "text": "В 20 области в страната е преустановен учебният процес днес, като не се учи в 2118 училища и девет детски градини. Това съобщиха от пресслужбата на МОН. Частично са преустановени учебните занятия в 6 области. Не се учи в област Кюстендил в 26 училища, в област Ловеч – в 7, в област Разград – в 55, в област Смолян – в 35, в област Хасково – в 68, и в област Шумен – в 24 училища. Не се провеждат занимания и в 9 детски градини в област Разград – в общините Самуил, Кубрат, Лозница и Завет. Учебни занятия се провеждат само в областите Монтана и Габрово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tГрипът затвори 2118 училища\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%b4%d0%b0-%d0%b4%d1%80%d0%b8%d1%84%d1%82%d0%b8%d1%80%d0%b0-%d0%b2-%d0%bf%d0%b0%d1%80%d0%ba/", "text": "21-годишен бургазлия, дрифтиращ с лек автомобил „Мерцедес”, с бургаска регистрация в Mall „Галерия” в к-с „Славейков”, е установен и санкциониран от служителите на сектор „Пътна полиция” при ОДМВР – Бургас. Бургазлията изпълнявал рискованите маневри в подземния паркинг на търговския обект, като е забелязан от служителите на частната охранителна фирма. Те подали своевременно сигнал до контролните органи и съдействали за задържането на бургазлията. На нарушителят е съставен акт, който ще доведе до санкция – една година лишаване от правоуправление и глоба в размер на 3 000 лв. Лекият автомобил, ползван от рисковия водач, е спрян от движение, тъй като е констатирано и допълнително затъмняване на стъклата, нарушаващо законовите изисквания. Този случай не е първия за санкциониран водач, дрифтиращ в затворения паркинг на Mall „Галерия” в к-с „Славейков”. Своевременно след подаване на сигнал било от охранителната фирма, било от граждани, контролните органи вземат отношение към всеки от случаите, но обичайно „нарушителите” разполагат с т.нар. „съгледвачи”, които сигнализират при влизане на полицейски автомобил в зоната на закрития паркинг. Оттук нарушителите предприемат мерки за да се укрият, но контролните органи се снабдяват със записи от видеокамерите, разположени в обекта и заснели нарушението. На база видеозаписите се образуват административни производства и издирват нарушителите с цел санкциониране. Предприетите от служителите на МВР и управата на търговския обект мерки за снижаване броя на случаите с рисково шофиране или дрифтиране в затворения паркинг ще продължат и за в бъдеще, като призоваваме гражданите, станали свидетели на подобно поведение да сигнализират своевременно на тел. 112! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЗаловиха бургазлия да дрифтира в паркинга на мол\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%b0%d0%bd%d0%b5%d0%b2-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d0%bc%d0%b5-%d0%b4%d0%b0-%d1%84%d0%b8%d0%bd%d0%b0%d0%bd%d1%81/", "text": "Компанията „Национална лотария“ няма намерение да се оттегля от „Левски“. Това разкри изпълнителният директор Димитър Ганев, след като в понеделник се появи информация, че „сините“ са на път да останат без основния си спонсор. \n„Не знам откъде излиза това – обяви Ганев пред „Дарик“. – Смятаме да направим всичко възможно, за да финансираме „Левски“. В клуба има пари и ще продължим, докато можем да работим.“ \nГанев дори обяви, че няма запорирани сметки на компанията и много скоро Лотарията може да работи отново на пълни обороти. \n„Нашите операции работят, всичко е наред. Има проверки и скоро ще работим в пълен режим. Вярвам, че след като те приключат, ще се докаже, че всичко е законно.“ \nИзпълнителният директор на компанията коментира и престоя му в лагера на „Левски“ в Турция: „Срещнах се с целия треньорски щаб и направихме вечеря. Казах им това, което казвам и на вас – ще продължим да плащаме, докато имаме възможност. Непрекъснато говоря и с Павел Колев.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tДимитър Ганев: Продължаваме да финансираме „Левски“\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bd%d0%b0-%d0%bd%d1%81%d0%be-%d0%be%d1%82%d0%bd%d0%b5-%d0%bf%d1%80%d0%b5%d0%b4%d0%b8%d0%bc%d1%81%d1%82%d0%b2%d0%be-%d0%b8-%d1%81%d0%b5-%d1%83%d0%b4%d0%b0%d1%80/", "text": "Лек пътен инцидент с водач на Националната служба за охрана е регистриран в гр. Пловдив около 16.00 часа днес, 3 февруари, на кръгово кръстовище при Пловдивския панаир, съобщиха от пресслужбата на НСО. При навлизане в кръстовището автомобил на НСО удря леко друг автомобил, предприел рязка маневра за заобикаляне на внезапно спрял в средна лента на кръстовището бус. Автомобилът на Службата не е бил в специален режим на движение. Водачът е признал вината си, съставен му е акт за отнемане на предимство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tШофьор на НСО отне предимство и се удари в друга кола в Пловдив, съставиха му акт\t\t\t"}
{"url": "https://trud.bg/%d0%bd%d1%8e-%d0%b3%d0%b5%d0%b9%d0%bc%d1%81-%d0%b0%d0%b4-%d0%b2%d1%81%d0%b8%d1%87%d0%ba%d0%b8-%d1%81%d0%bf%d0%b5%d1%87%d0%b5%d0%bb%d0%b8%d0%bb%d0%b8-%d0%be%d1%82-%d0%b1%d0%b8%d0%bb/", "text": "Във връзка с медийните публикации и твърденията (на прокуратурата, бел. ред.), че част от спечелилите от Национална лотария лица не съществуват, от „Ню Геймс“ АД разпространиха следната декларация: Всички спечелили от билетите и игрите са напълно реални лица. Това е най-проверяваната тема през годините и при проверките не са констатирани никакви нередности. Изразяваме готовност отново да предоставим необходимите документи на компетентните органи, за да извършат проверка и да установят самоличността на участниците и получените от тях печалби за периода от началото на организиране на игрите до настоящия момент. През последните дни целенасочено се обединяват информации в различни медии, касаещи търговската ни дейност, с обвинения към отделни физически лица. Те целят манипулиране на общественото мнение, създаване на негативни нагласи и общо недоверие към бизнеса ни. Във връзка с непрестанните внушения за неплатени държавни такси отново заявяваме, че нашата компания е изплатила всичко дължимо по закон. Оказваме пълно съдействие на българските институции в извършваните от тях проверки за установяване на истината. По повод крайно неверните и манипулативни твърдения, тиражирани в публичното пространство, излагаме следните факти: \nОще от самото създаване на компанията залагаме на пълна прозрачност. С тази цел търсим съгласие от всеки спечелил – да бъде заснет и публикуван на интернет сайта 7777.bg. На него може да бъде открита информация за печелившите участници, размера на печалбите им и игрите, от които са ги спечелили. На гърба на всеки билет на Национална лотария ясно са посочени условията за провеждане на играта, вида, размера и начина на изплащане на печалбите. Билетите се печатат в една от най-големите печатници в света – американската компания „Scientific Games International“. Именно печатниците отговарят за разпределението на печалбите, описани на гърба на билетите. Ние не разполагаме с информация каква сума има в съответния билет при пристигането му в България и дали е печеливш или не. Всички правила и условия за провеждането на игрите и информация за държавните такси са публикувани на 7777.bg. Те са достъпни за всички участници и заинтересовани страни от 2014 г. до момента. Съществуването им на сайта за целия този период несъмнено може да бъде установено по технически път. В допълнение днес бяха качени всички търговски отчети на дружеството за периода 2014-2018 г. с цел пълна прозрачност и избягване на допълнителни внушения за прикриване на информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\t„Ню Геймс“ АД: Всички спечелили от билетите и игрите са напълно реални лица\t\t\t"}
{"url": "https://trud.bg/%d1%80%d0%b8%d0%be%d1%81%d0%b2-%d1%83%d1%81%d1%82%d0%b0%d0%bd%d0%be%d0%b2%d0%b8-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5-%d1%81-%d0%be%d1%82%d0%bf%d0%b0%d0%b4%d1%8a%d1%86/", "text": "Директорът на Регионалната инспекция по околната среда и водите – Пловдив разпореди проверка по получен в екоинспекцията по-рано днес сигнал за   коритото на р. Чая в землището на с. Катуница, община Садово, в района на бившето предприятие „Мостстрой“. Това съобщиха от пресслужбата на РИОСВ – Пловдив. Освен с експерти от екоинспекцията, екипът е с представители и на Басейнова дирекция „Източнобеломорски район“ и Икономическа полиция. В момента проверяващите са на мястото и извършват щателен оглед. На място е установено и замърсяване на дигата и коритото на река Чая с отпадъци със смесен характер. При направения обход освен това е установено и замърсяване в землището на община Родопи със значителни размери. Ще се дадат предписания за почистване и ще се предприемат съответните административни мерки срещу собственика на терена, допуснал замърсяването. На собствениците на терените (общински и частни лица) ще се даде предписание за почистване на замърсения терен в съответствие със Закона за управление на отпадъците (ЗУО), а екоинспекцията ще следи стриктно за изпълнението им.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tРИОСВ установи замърсяване с отпадъци на река Чая\t\t\t"}
{"url": "https://trud.bg/12-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b2%d0%bb%d0%b0%d0%ba-%d1%81%d0%b5-%d0%b7%d0%b0%d0%b1/", "text": "Десетина души бяха ранени в централния швейцарски град Люцерн, след като влак влезе с висока скорост в гарата и се заби в буфер, съобщиха от местната полиция. Никой не е бил ранен сериозно при произшествието, но 12 пътници във влака са са откарани в болница. Остана неясно защо машинистът на влака, пътуващ от Цюрих, не е успял да намали скоростта си при влизане в гарата. „Влакът се движеше твърде бързо и не можеше да спре“, заяви говорителят на полицията Кристиан Бертши пред AФП, като добави, че е започнало разследване на инцидента. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\t12 души пострадаха, след като влак се заби в буфер в Швейцария\t\t\t"}
{"url": "https://trud.bg/%d1%88%d0%b5%d1%84-%d0%bd%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%bd%d0%b0-%d0%b3%d0%be%d1%80%d0%b0%d0%bd%d0%be%d0%b2-%d0%be%d0%b3%d0%bb%d0%b0%d0%b2%d0%b8-%d0%b2%d1%80%d0%b5%d0%bc/", "text": "Министърът на финансите Владислав Горанов освободи по негова молба председателя на Държавната комисия по хазарта Александър Георгиев и в изпълнение на своите правомощия, съгласно чл. 18, ал. 1 от Закона за хазарта, назначи, считано от днес, 03.02.2020 г., временно Георги Йорданов за председател на Държавната комисия по хазарта, до намиране на титуляр за поста. Това съобщиха от пресслужбата на Министерство на финансите. Георги Йорданов има богат административен опит, придобит на експертни и ръководни длъжности. До момента заемаше длъжността началник на кабинета на министъра на финансите, в която встъпи през ноември 2014 година. Преди това е бил ръководител на Инспектората на Министерството на околната среда и водите. В периода от декември 2010 г. до април 2014 г. е държавен инспектор в Инспектората на Министерството на финансите. От януари 2000 г. до октомври 2010 г. последователно е заемал длъжностите директор на Инспектората на Министерството на земеделието и храните и главен секретар на Националната служба за растителна защита. Професионалната му кариера започва в МФ през 1995 г., като инспектор в данъчната администрация и главен данъчен инспектор в Службата за предотвратяване и разкриване на данъчни нарушения. В следствие на разговори с министъра на правосъдието, министъра на икономиката, изпълнителния директор на Националната агенция за приходите и председателя на Държавна агенция „Национална сигурност“, се предприеха действия за промяна в състава на ДКХ. За членове на Комисията министърът на финансите назначи новите, определени от ръководителите на тези институции, лица. Това са Стоян Стоянов – главен секретар на Министерството на правосъдието, Паун Илчев – и.д. председател на Българския институт по метрология, Красимир Бояджиев – началник на отдел „Разследване на особени случаи“, дирекция „Контрол“ в Централно управление на НАП и Емил Захариев – директор на специализирана дирекция в ДАНС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tШеф на кабинета на Горанов оглави временно Държавната комисия по хазарта\t\t\t"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0%d1%80%d0%b0%d0%b4%d0%b8-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b2-7-%d0%be%d0%b1%d0%bb%d0%b0%d1%81%d1%82%d0%b8/", "text": "Обявиха жълт код за 7 области в Западна България на 4 февруари. Причината е силният вятър. В западните райони през деня ще има усилвания на юг-югозападния вятър с пориви до около 24 м/сек., предаде БТВ. През нощта срещу 5 февруари вятърът ще се ориентира от северозапад. Още 6 области също са с жълт код заради силен вятър в Източна България. Около и след обяд юг-югозападният вятър ще се усили. Поривите в източните райони ще бъдат до 24 м/с, в районите в близост до Странджа дори до 30 м/с. През деня ще има разкъсана облачност, а заедно със силния вятър максималните температури ще се повишат и ще бъдат между 15 и 20 градуса. Вечерта от северозапад ще започне да нахлува студен въздух и през нощта срещу сряда ще завали дъжд, който във високите полета на Западна България и Предбалкана ще преминава в сняг. В сряда ще бъде студено с валежи от дъжд в Централна и Източна България, от сняг в Западна и Северна България. Минималните температури ще бъдат между 0 и 5 градуса, а дневните ще бъдат между 4 и 7 градуса. За София ще бъдат около 3 градуса, а по Черноморието – около 10 градуса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЖълт код за силен вятър в 7 области на страната във вторник\t\t\t"}
{"url": "https://trud.bg/%d0%bd%d0%be%d0%b2%d0%b0-%d1%82%d0%b2-%d0%bf%d1%80%d0%b8%d0%b4%d0%be%d0%b1%d0%b8%d0%b2%d0%b0-100-%d0%be%d1%82-%d0%bd%d0%b5%d1%82-%d0%b8%d0%bd%d1%84%d0%be/", "text": "Досега беше мажоритарен собственик Комисията за защита на конкуренцията даде разрешение “Нова Броудкастинг Груп” АД да придобие изцяло “Нет Инфо” АД. Дoceгa мeдийнaтa гpyпa на бpaтятa Kиpил и Гeopги Дoмycчиeви пpитeжaвaшe 70% oт “Heт инфo”. Ocтaнaлитe бяxa paзпpeдeлeни мeждy “Дapик paдиo” и “Уeб Финaнc”, кoнтpoлиpaни съответно oт Paдocвeт Paдeв и Xpиcтo Xpиcтoв. Caмaтa “Heт Инфo” пpитeжaвa пoпyляpни caйтoвe кaтo eлeктpoннaтa пoщa AБB, плaтфopмaтa зa видeo cпoдeлянe Vbох7, caйтoвeта Vеsti.bg, Dаriknеwѕ.bg, Sinорtik.bg и Gоng.bg. КЗК установява, че на пазара на интернет реклама участниците в сделката имат общ дял от 10-20%. “Нет Инфо” е един от основните български участници на пазара на интернет реклама в страната. Но пазарните позиции на “Нет Инфо” са несъизмерими с тези на сайтове като Facebook, Google и Youtube, които акумулират 60% от рекламните приходи в интернет. На пазара на телевизионна реклама делът на “Нова” е 50-60% за 2017 и 2018 г. по данни на Българската асоциация на комуникационните агенции и между 48,5% и 49,4% за 2017 г. и около 43% за 2018 г. по данни GARB и Nielsen Admosphere. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\t„Нова ТВ” придобива 100% от „Нет Инфо”\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b4%d0%b0-%d0%bf%d1%80%d0%b8/", "text": "Бургаската университетска МБАЛ е в готовност да приеме хора, които са заразени с коронавирус. Три стаи, всяка с по 2 легла, в Инфекциозното отделение на здравното заведение са предназначени за целта. „В случай на нужда може да се отцепи целия етаж ни изолатора. Достъпът до там е забранен“, коментира изпълнителният директор на здравното заведение д-р Бойко Миразчийски. Бургаската болница е определена за лечебно заведение в региона, където могат да бъдат настанявани заразени с вируса. За целта те трябва да бъдат идентифицирани при стъпването им на летището и да има съмнения, че са вирусоносители. „Тези хора не могат да дойдат на собствен ход. Те трябва да бъдат транспортирани със специализиран автомобил до болницата и настанени в изолатора“, обясни д-р Миразчийски. Пробите, които ще има бъдат взети за изследвания ще бъдат изпратени чрез РЗИ в столицата за анализ. Резултатите излизат до няколко часа. „Не всеки пациент с висока температура е заразен с коронавирус. Трябва да се имат предвид и симптомите“, поясни д-р Иван Йотов – шеф на Инфекциозното отделение в болницата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tБургаската болница в готовност да приеме заразени с коронавирус\t\t\t"}
{"url": "https://trud.bg/%d1%81%d0%bb%d0%b5%d0%b4-10-14-%d0%b4%d0%bd%d0%b8-%d1%89%d0%b5-%d0%bd%d0%b0%d1%81%d1%82%d1%8a%d0%bf%d0%b8-%d0%bf%d0%b8%d0%ba%d1%8a%d1%82-%d0%bd%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82/", "text": "Пикът на разпространението на новия коронавирус в Китай ще настъпи след 10-14 дни, прогнозира ръководителят на специалната комисия на Държавния комитет по въпросите на здравеопазването на КНР Чжун Наншан, цитиран от ТАСС. „Трябва да засилваме профилактичните мерки за ограничаване на разпространението му и бдителността ни не трябва да отслабва“ заяви Наншан. Той изтъкна, че на сегашния етап разпространението на коронавируса се намира все още в стадий на растеж. Според прогнозата на китайските специалисти епидемията ще достигне общонационално ниво, но ще остане локална, пише БТА. Междувременно генералният директор на Световната здравна организация Тедрос Аданом Гебрейесус каза, че няма нужда от мерки, които „ненужно пречат на международните пътувания и търговията“ в опит да се спре разпространението на коронавируса, който досега причини смъртта на 361 души в Китай. Той добави, че необходимите инвестиции в „епицентъра“ на заразата в Китай ще помогнат за „минималното и бавно разпространение“ на заразата на други места и тя „може да бъде контролирана“. Според посочените от него данни досега са регистрирани 151 случая на заболявания от опасния вирус в 23 страни извън Китай. Той похвали социалните мрежи за помощта им за спиране на дезинформацията за коронавируса и подчерта, че солидарността сега е от най-голямо значение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tСлед 10-14 дни ще настъпи пикът на разпространението на коронавируса в Китай\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d1%82-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b8%d0%b7%d1%85%d0%b2%d1%8a%d1%80%d0%bb%d1%8f%d0%bd%d0%b5-%d0%bd%d0%b0-%d0%b1%d0%be%d0%ba%d0%bb/", "text": "Сигнал за нерегламентирано изхвърляне на боклук в коритото на река Чая се проверява от институциите, информира БНТ. Еколози от община Садово се натъкнали на бали със стружки и полиетилен за рециклиране, както и битови и строителни отпадъци. Очаква се на място да отидат експерти на РИОСВ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПроверят сигнал за изхвърляне на боклук в коритото на река Чая\t\t\t"}
{"url": "https://trud.bg/%d0%b2%d0%be%d0%b6%d0%b4%d0%be%d0%b2%d0%b5%d1%82%d0%b5-%d0%be%d1%82%d0%bd%d0%be%d0%b2%d0%be-%d0%b3%d1%80%d0%b0%d0%b1%d0%bd%d0%b0%d1%85%d0%b0-%d1%81%d1%83%d0%bf%d0%b5%d1%80%d0%b1/", "text": "Супербоул оправда всички очаквания за голямо шоу, а този път дори и на терена. И изпълни изначалното си предназначение – произведе нова звезда на най-популярния спорт отвъд Океана. \nПатрик Махоумс е героят на американския футбол през новата година. Феновете може би са свикнали прекалено много с подвизите на Том Брейди, които са подобни на филмова поредица. Но 42-годишната знаменитост този път не беше сред главните действащи лица със своя „Ню Ингланд Пейтриътс“, а вместо него в главната роля влезе Махоумс. 24-годишният здравеняк от Тексас изведе своя „Канзас Сити Чийфс“ до триумфа след победа с 31:20 над „Сан Франсиско 49-ърс“ в големия мач на „Хард Рок Стейдиъм“ в Маями. \nШоуто на стадиона обаче далеч не отговаряше на името му. Супербоул мина под надслова за приобщаване на испаноезичната общност, а в главни действащи лица на почивката се превърнаха латино дивите Шакира и Дженифър Лопес. Двете блестяха поотделно, а след това и заедно за удоволствие на препълнените трибуни. И докато Джей Ло се задоволи да демонстрира корените си с пуерторикански флаг, колумбийката сътвори ново класическо „меме“ с палаво въртене на езика, а много хора си припомниха провокацията с гърдата на Джанет Джаксън отпреди години. По-младата им колежка Деми Ловато, също с латино произход, пък бе избрана да изпълни националния химн на САЩ преди мача и така влезе в компанията на икони като Лейди Гага, Алиша Кийс, Марая Кери и Уитни Хюстън. Тя обра точките като припомни свой туит отпреди 10 години. „Един ден ще пея химна на Супербоул! Един ден…“, пише малката Деми през 2010-а. „Мечтите се сбъдват“, изпя тя 10 години по-късно заедно с думите на „Знаме, обсипано със звезди“. \nГолемият мач все пак не мина без Том Брейди. След като остана извън терена, суперзвездата на американския футбол се появи в рекламите на почивката. „Казват, че всички хубавите неща имат край – похвали играчът известна стрийминг платформа. – Но аз не смятам да отивам никъде.“ \nТреньорът му в „Патриотите“ Бил Беличек пък се появи с всичките си шест шампионски пръстена на ръцете си, за да покаже кой всъщност е господарят в лигата. Може би догодина Брейди отново ще играе на Супербоул и ще вдигне купата в компанията на съпругата си Жизел Бюндхен, за да счупи още няколко рекорда и да даде нови измерения на американската мечта. Но този път победителите на терена бяха други. „Вождовете“ от Канзас Сити не позволиха на „Сан Франсиско 49-ърс“ да станат третият тим с 6 титли в НФЛ след „Пейтриътс“ и „Питсбърг Стийлърс“. При това „Чийфс“ трябваше да обръщат мача, след като изоставаха с 10 точки. Патрик Махоумс пък четири пъти беше париран от желязната отбрана на калифорнийците. \n„Не спряхме да вярваме, това ни спаси във всички мачове от плейофите – призна героят, който бе избран и за най-полезен играч на мача. – Сякаш не можем да покажем най-добрата си игра, ако не изоставаме в резултата. Направих доста грешки в началото, но момчетата се справиха отлично и не ме предадоха.“ \nТака Махоумс стана едва третият куотърбек вдигнал скъпоценния трофей „Винс Ломбарди“ преди да навърши 25 години след Бен Рьотлисбергер и самия Брейди. А либералите могат да се утешат за загубата на хипарския „Сан Франсиско“ с факта, че новата звезда е и едва третият афроамериканец на най-важния пост във футбола, триумфирал с купата. Все пак всяка хубава история освен край, има и начало. А за тима става въпрос за продължение, тъй като титлата е втора в НФЛ точно 50 години след първата. \nКакто се полага, новите шампиони получиха поздравления от президента Доналд Тръмп. „Фантастичен обрат, постигнат под огромно напрежение – написа държавният глава в Туитър. – Вие представлявате не само Великия щат Канзас, но и целите Съединени щати. Нашата страна се ГОРДЕЕ С ВАС!“ \nДребна подробност е фактът, че „Вождовете“ всъщност са от Канзас Сити, щата Мисури, но тя му спечели още няколко милиона заяждания в социалните мрежи. И все пак като почти всички, Тръмп също иска да види на Супербоул „Патриотите“ и Том Брейди… \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\t„Вождовете“ отново грабнаха Супербоул след 50 години\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d0%b3%d0%b5%d0%bd%d0%b5%d1%80%d0%b0%d0%bb%d0%b5%d0%bd-%d1%81%d0%bf%d0%be%d0%bd%d1%81/", "text": "Генералният спонсор на „Левски“ „Национална лотария“, се оттегли от клуба. Лично изпълнителният директор на компанията Димитър Ганев е съобщил новината на шефа на „сините“ Павел Колев само ден, след като напусна лагера на тима в Турция. По информация на „Спортал“, изпълнителният директор на „сините“ вече работи усилено по намирането на нов спонсор. Единият вариант е „Ефбет“, след като собственикът на компанията Цветомир Найденов изрази готовност това да се случи. Интерес има и от други места, но все още е в начален етап. Павел Колев призна, че към днешна дата съществуват твърде много неясноти около бъдещето на клуба. „Дали аз ще работя или не, е най-маловажно – обясни Колев пред Btv. – Има други по-важни въпроси, на които трябва да получим отговори. Важно е дали има зададена стратегическа цел, посока и дали този, който ръководи, има компетенцията да ръководи кораба в тази посока. Съвършено спокоен съм. Имаме си достатъчно всекидневни задачи, които да гоним. Неяснотите са много, въпросите, свързани с близкото и далечното бъдеще са много. В крайна сметка не са въпроси, на които ние може да дадем отговори. Трябва да изчакаме и да видим какво ще се случи. В момента нямам с никого контакт.“ Колев уточни, че не предстоят на дневен ред неотложни плащания, тъй като бяха направени миналата седмица към НАП и КАС. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\t„Левски“ остана без генерален спонсор\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b5%d0%bb%d1%81%d0%ba%d0%b8-%d0%ba%d0%bc%d0%b5%d1%82%d0%be%d0%b2%d0%b5-%d0%b7%d0%b0-%d1%84%d0%b8%d1%80%d0%bc%d0%b8-%d0%bd%d0%b0/", "text": "Кметовете на две търговищки села се проверяват за действащи фирми на тяхно име. Сигналът от комисията за конфликт на интереси към Общинския съвет е внесен в Общинската избирателна комисия и тече проверка, каза шефът й Младен Балуков. На кметовете на Кралево и на Острец, и двамата от ДПС, са изпратени писма, че тече проверка и могат да внесат възражения в тридневен срок. Към момента имало данни, че не са спазили едномесечния срок, след встъпване в длъжност, да прекратят дейността на фирмите си. По неофициална информация това е станало едва през януари. И двамата са били кметове на селата си и предния мандат, а фирмите им излизали действащи в търговския регистър. Техни съпартийци съобщиха, че ставало дума за реално неработещи фирми. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПроверяват селски кметове за фирми на тяхно име\t\t\t"}
{"url": "https://trud.bg/%d0%bf%d1%80%d0%b5%d1%81%d0%bb%d0%b0%d0%b2%d0%b0-%d0%bf%d0%be%d0%ba%d0%b0%d0%b7%d0%b0-%d0%ba%d0%b0%d0%ba-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%b4%d1%8a%d1%89%d0%b5/", "text": "Фолк звездата Преслава сподели забавно видео, в което „говори на бебешки“ с дъщеря си Паола, която  В клипа се вижда как малкото момиче издава типично бебешки звуци, които майка й след това повтаря. Колегите на Преслава – Галин и Бони, бяха сред първите коментирала видеото със сърца и целувки. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПреслава показа как „разговаря“ с дъщеря си (ВИДЕО)\t\t\t"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f-%d1%82%d1%80%d0%b0%d0%ba%d0%b8%d1%8f-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%82%d0%b5-%d0%bc%d1%83%d0%b7%d0%b5%d0%b8-%d0%bd%d0%b5/", "text": "Във връзка със спекулациите от страна на властимащите и противоречивата информация, касаеща колекция Васил Божков, тиражирана в публичното пространство през последните дни, от фондация „Тракия“ разпространиха следната декларация: Както потвърдиха и от Министерство на културата, към днешна дата няма нито един документ, който законово да обосновава изземането на предмети от колекцията. Предметите в колекцията са със статут на културно-историческа ценност и не следва юридически да бъдат третирани като обикновени „вещи“. Всеки един от тях е деклариран и узаконен пред държавата и разполага с целия набор необходими документи. В този смисъл, безпочвени спекулации за легитимността на колекцията са нелепи.  Всяко транспортиране и манипулиране на предметите без да бъдат спазени строгите международни стандарти за третиране на културни ценности, би довело до тяхното нараняване или унищожаване.  При хипотетичното незаконно транспортиране на предмет от наброяващата над 3 000 археологически материали в колекцията, за него трябва да бъде изготвен паспорт, състоянието му да бъде двустранно описано от експерти и да бъде изработена специална опаковка с уникално „легло“ по формата на конкретния предмет. Така опакованият предмет трябва да бъде поставен в огнеупорен, херметически затворен контейнер, който трябва да престои минимум 24 часа в помещението за климатизация, преди да да бъде изнесен.  Изработката на всяка опаковка отнема минимум месец и е задължителна стъпка при транспортитането на предметите. Обръщаме внимание, че само за подготовката и транспорта на 62-та предмета за проведената пред 2018 г. изложба в Националната галерия, част от „Европейската година на културното наследство“, беше нужна повече от половин година. По информацията, подадена ни към момента, държавните музеи не разполагат с такъв брой контейнери и подобни опаковки не са изработени. Това е огромен ресурс, който трябва да бъде осигурен от ангажираните институции. Искаме да обърнем внимание и на друг важен казус, по който до сега никой от властите не е направил изявление – застраховката на предметите от колекцията. В момента, в който предмет бъде изнесен от сградата на музей „Васил Божков“, неговата застраховка спира да е валидна. Това означава, че ангажираните институции трябва да осигурят застраховката на всички предмети от момента, в който те напуснат сградата. За целта е необходимо на всеки предмет да бъде направена оценка от  експертни застрахователи. За сравнение даваме застраховката на 62-та предмета, участвали в последната ни изложба, чиято застраховка при преместването им възлизаше на милиони евро. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tФондация „Тракия“: Държавните музеи не разполагат с достатъчно контейнери за колекцията на Васил Божков\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-e-%d1%81%d0%ba%d0%bb%d0%be%d0%bd%d0%bd%d0%b0-%d0%bd%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%bd/", "text": "Германският канцлер Ангела Меркел заяви след среща с гостуващия в Берлин австрийски канцлер Себастиан Курц, че би се съгласила на промени в Лисабонския договор на Европейския съюз, ако това е необходимо, за да се задълбочат отношенията вътре в рамите на единния блок. Меркел настоя, че след напускането на Обединеното кралство блокът ще трябва да увеличи конкурентоспособността си, като „действа по-бързо“. „Съществува общо разбиране, че не можем просто да се съсредоточим върху излизането на Великобритания от ЕС, а трябва да мислим как да задълбочим отношенията в ЕС и особено в еврозоната“, коментира немският канцлер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tМеркел e склонна на промени в договора на ЕС, особено за еврозоната\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%84%d0%b8%d1%80%d0%bc%d0%b0-%d1%83%d0%ba%d1%80%d0%b8%d0%b2%d0%b0%d0%bb%d0%b0-%d0%b4%d0%b0%d0%bd%d1%8a%d1%86%d0%b8-%d0%be%d1%82-%d1%82%d1%80%d0%b8-%d0%b3/", "text": "Дружество, извършвало продажби без да издава фискални документи, с което е избягвало плащане на дължим ДДС, е установено в хода на извършена съвместна проверка от служители на „Икономическа полиция“ в ГДНП и експерти на Националната агенция за приходите. Това съобщиха от пресслужбата на МВР. Инспекцията е осъществена на 31 януари в обект в Костинброд. Служителите първоначално направили контролна покупка на предлагани от фирмата стоки – санитарни материали, за която не им бил издаден фискален бон. Веднага след това стартирала и проверката, при която била установена липса на фискално устройство за отчитане на продажбите. На този етап е установено, че дружеството е прилагало тази практика през последните три години. Установен е собственикът на фирмата, предстои заповед на НАП за затваряне на обекта. Работата по изясняването на всички обстоятелства по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tСпипаха фирма, укривала данъци от три години в Костинброд\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d1%80%d1%83%d1%81%d0%b5%d0%b2-%d0%b2%d0%b4%d0%b8%d0%b3%d0%bd%d0%b0-257-%d0%ba%d0%b3-%d0%b7%d0%b0-%d1%81%d1%80%d0%b5%d0%b1%d1%80%d0%be-%d0%b2-%d0%b8%d1%80%d0%b0%d0%bd/", "text": "Ангел Русев събра 257 кг в двубоя, което му осигури сребро в категория до 61 кг на предолимпийския турнир по вдигане на тежести в Иран. В отделните движения 18-годишният русенец изхвърли 110 кг и изтласка 147 кг. А резултатите във второто движение и в двубоя са лични рекорди на европейския вицешампион за мъже, с 1 кг повече от досегашните. Шампион стана представител на домакините. Квалификационните турнири са до края на месец април. Първите 8 в ранглистата взимат квоти за Токио. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tАнгел Русев вдигна 257 кг за сребро в Иран\t\t\t"}
{"url": "https://trud.bg/treto-pokolenie-maldini-v-milan/", "text": "\nНеделя донесе нова порция разочарование на феновете на „Милан“. Италианският гранд записа 1:1 с „Верона“ насред „Сан Сиро“, а с това бе прекъсната серията от пет поредни победи във всички турнири. Евентуален успех щеше да изкачи „росонерите“ до шесто място (зона Европа), а освен това тимът на наставника Стефано Пиоли имаше възможност да съкрати разликата с отборите от топ 4 на само 5 точки. Това обаче не се случи, но все пак повод за оптимизъм се появи в самия край на мача. Тогава на терена като резерва влезе Даниел Малдини. Младокът записа официален дебют за „дяволите“ половин година, след като игра за първия отбор, но в контролен мач, част от лятната подготовка. Тогава офанзивният играч взе участие в контролата с „Байерн“ в Канзас Сити, загубена с 0:1, под ръководството на бившия наставник Марко Джампаоло. През ноември пък за сефте попадна в групата при равенството 1:1 с „Наполи“ в Серия А, след като броени дни по-рано парафира договор с клуба за 5 години. В неделя обаче голямото чакане приключи, а трето поколение от легендарната фамилия Малдини записа игрови минути за „Милан“. Преди това дядото на таланта Чезаре Малдини, починал през 2016 година, имаше 12 сезона за гранда от Милано, включващ четири титли и две трофея от КЕШ. Освен това той бе водил два пъти отбора в ролята на треньор. По-късно неговият син и баща на Даниел Паоло Малдини записа още по-впечатляващи успехи на „Сан Сиро“. Легендарният защитник е №1 по мачове и в Серия А, и за клуба като цяло. За първенство Паоло има 647 срещи, а цялостната му визитка включват 902 двубоя с екипа на „росонерите“. Спечелените трофеи са общо 25. Седем пъти бранителят вдига Скудетото, пет от седемте трофея от Шампионската лига са с негово участие. По този начин излиза, че с представител на знатната фамилия „Милан“ неимоверно печели трофей в турнира на богатите. И появата на Даниел в неделя може да се счита за добър знак, въпреки че времената си много различни от онези, когато на терена бе баща му. \n18-годишният офанзивен полузащитник влезе в историята с първите си 120 секунди с екипа на тима. Младокът е първият играч, роден след 2000 година, играл за италианския колос. \n„Това е сбъдната мечта – призна след двубоя с „Верона“ младият футболист. – Съжалявам само за резултата. Надявам се в следващия мач да спечелим трите точки. Този дебют беше цел, която си бях поставил. Надявам се да продължавам така и да заслужа мястото си в състава.” \nМалда, както го наричат приятелите му, се е разграничил до някъде от своите легендарни роднини. Паоло и Чезаре бяха големи защитници, докато сега Даниел е с далеч по-офанзивни функции на терена. Може да играе на двата фланга, а също и зад нападателя на така наречената позиция трекуартиста. През настоящата кампания в Примаревата (младежкият вариант на Серия А) има 10 мача със 7 гола и 4 асистенции. Бележи от фаулове, може да вкара както с ляв, така и с десен крак. При връстниците си играе с №10, но в неделя дебютът му дойде с 98 на гърба. \n„Момчето има качества, има талант, но само талант не е достатъчен. Надявах се той да играе с топката повече“, обяви след двубоя с „Верона“ Стефано Пиоли, треньорът на „Милан“. \nОще в детството си Даниел винаги е показвал, че превъзхожда по качества своя по-голям брат Кристиан, който премина през школата на „Милан“, но в момента се подвизава в трета дивизия на Италия в скромния „Фано“. Запознати с качествата му твърдят, че 18-годишният все още нешлифован диамант има елегантните движения на терена на своя баща. Освен това разполага с отличен поглед върху играта, а дрибълът му също е от силните му страни. \nДаниел има двойно гражданство, тъй като неговата майка Адриана Фоса е от Венецуала. \nИзвън терена талантът стои далеч от скандали. За разлика от много свои връстници, не е активен в социалните мрежи. Има профил единствено в Инстаграм, но рядко публикува снимки. В неделя все пак наруши тази тенденция, публикувайки кадри от първите му минути с екипа на „Милан“ на „Сан Сиро“. Другата му слабост в спорта е тенисът и не крие, че е голям фен на Роджър Федерер. \nТази зима Даниел можеше да поеме по друг път, след като интерес към него имаше от три клуба от Серия Б. „Кротоне“, „Пиза“ и „Специя“ се опитаха да вземат таланта под наем, но подобен ход не е присъщ за представител на фамилия Малдини. И Чезаре, и Паоло бяха символ на преданост и всеотдайност към идеята „Милан“. И именно това е големият въпрос сега. Ще продължи ли Даниел традицията на семейството да бъде част от големите успехи на клуба, или този път приказката ще бъде с различен край… \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tТрето поколение Малдини в „Милан“\t\t\t"}
{"url": "https://trud.bg/%d0%bd%d0%b0%d1%88%d0%b8-%d0%ba%d0%b8%d0%ba%d0%b1%d0%be%d0%ba%d1%81%d1%8c%d0%be%d1%80%d0%b8-%d1%81-%d0%be%d1%82%d0%b1%d0%be%d1%80%d0%b5%d0%bd-%d0%bf%d1%80%d0%b8%d0%b7-%d0%b2-%d0%b0%d1%82%d0%b8%d0%bd/", "text": "Кикбоксьорите на „Стар тийм“ започнаха силно сезона, като на световната купа в Атина спечелиха 55 медала, от които 23 златни. И се наредиха трети в отборното класиране. На върха стъпи италианският HMD с 98 отличия, от тях 27 титли. А втори се наредиха домакините от „Икарос“ (91). С най-много отличия от българите се върна Иван Кръстанов – шест. Европейският вицешампион 4 пъти стъпи на най-високото стъпало на стълбичката в различните стилове и категории. Победители станаха още асовете в националния ни отбор Кристина Николов (50) и Александър Ангелов (69 кг). \nА тимът бе воден от Деница Миленкова и Иван Георгиев. На снимката: Иван Кръстанов \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tНаши кикбоксьори с отборен приз в Атина\t\t\t"}
{"url": "https://trud.bg/20-%d0%b4%d0%ba%d0%b0-%d1%81%d1%83%d1%85%d0%b8-%d1%82%d1%80%d0%b5%d0%b2%d0%b8-%d0%b3%d0%be%d1%80%d1%8f%d1%82-%d0%ba%d1%80%d0%b0%d0%b9-%d0%b2%d0%be%d0%b9%d0%b2%d0%be%d0%b4%d0%b8%d0%bd%d0%be%d0%b2%d0%be/", "text": "Пожар изпепели 20 дка сухи треви в землището на пловдивското село Войводиново, съобщиха от пресслужбата на Регионалната дирекция „Пожарна безопасност и защита на населението“. Сигналът за пожара е получен около 12:30 часа. По първоначални данни огънят е обхванал сухи треви на площ над 20 дка край селскостопанския двор на селото. На място са изпратени три екипа огнеборци, за да гасят огъня. Предстои причините за пожара да бъдат изяснени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\t20 дка сухи треви горят край Войводиново\t\t\t"}
{"url": "https://trud.bg/%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%be%d1%82-%d0%b4%d0%b4%d1%81-%d1%81-42-%d1%80%d1%8a%d1%81%d1%82-%d0%b7%d0%b0-%d1%82%d1%80%d0%b8%d0%bc%d0%b5%d1%81%d0%b5%d1%87%d0%b8%d0%b5/", "text": "Събраха близо 200 млн. лв. повече от акциз върху цигарите Приходите в държавната хазна от ДДС от сделки във вътрешността на страната нараснаха с 42% през последното тримесечие на миналата година благодарение на новите изисквания за касовите апарати. От октомври до декември приходите от ДДС от сделки в страната са 1,594 млрд. лв., при 1,116 млрд. лв. година по-рано, става ясно от данни на Министерството на финансите (МФ). Първоначално крайният срок за изпълнение на изискването софтуерът за управление на продажбите да бъде вързан с касовите апарати в един търговски обект беше до 30 септември миналата година. Този срок беше удължен до 31 януари, а сега вече отново е удължен до края на месец юли 2020 г. Много търговци обаче бяха изпълнили новите изисквания още в срока до 30 септември миналата година и ограничиха схемите за укриване на ДДС, което веднага доведе до ръст на приходите в хазната. В резултат общият размер на приходите от ДДС от сделки във вътрешността на страната през цялата 2019 г. нараства с рекордните 21,8% и достигат 6,82 млрд. лв., показват данните на МФ. Приходите от ДДС от внос обаче намаляват с 4,5% през миналата година и са 4,26 млрд. лв. Като причината за това е свиването на вноса от страните извън ЕС. Излизането на част от сивата икономика на светло се потвърждава и от данните за приходите от акциз върху цигарите. За година от налога в държавната хазна са събрани 2,73 млрд. лв., което е ръст със 7,8%, или с близо 200 млн. лв. Според последното изследване за контрабандата на цигари на база изхвърлените кутии в кофите за боклук, нелегалният пазар в страната е свит до рекордно ниските 3,3%. Приходите от корпоративни данъци и от налога върху доходите на хората нараснаха с над 9% през миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПриходите от ДДС с 42% ръст за тримесечие\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d1%80%d1%8a%d0%ba%d0%b0-%d1%81-%d0%ba%d0%be%d1%81%d1%82-%d0%be%d1%82-%d0%b4%d0%be%d0%bd%d0%be%d1%80/", "text": "Трансплантация на кост от донор бе извършена за първи път от ортопедите на УМБАЛ Бургас. Операцията е първа и за града и бе единственият възможен метод, с който е спасена ръката на 68-годишен пациент. Такива операции са редки и се правят на малко места в страната. Костта е в взета от тъканната банка на УМБАЛСМ „Пирогов“. За получаването й съдейства директорът на лечебното заведение проф. д-р Асен Балтов, който поддържа дългогодишни професионални отношения с колегите си в ортопедията на УМБАЛ Бургас. Пациентът счупил ръката си между рамото и лакътя, при обичайно подпиране на масата вкъщи. При преглед със скенер било установено, че костта е изконсумирана заради метастази от онкологично заболяване, за което нито човекът, нито близките му подозирали. „На практика почти нямаше кост – ръката се държеше на субстанция, подобна на яйчена черупка. При операцията е премахнат 14-сантиметров участък, който е заменен с донорската кост. Тъй като тези случаи са редки, голямо предизвикателство за нас е да проследим пациента и неговото оздравяване. Очаква се за 3 до 6 месеца костта напълно да се интегрира със собствените тъкани“, обясни д-р Стоян Христов, началник на Отделението по ортопедия. Заради онкологичното заболяване пациентът е насочен за допълнително диагностициране и лечение към специализирана онкологична клиника. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tВъзстановиха ръка с кост от донор\t\t\t"}
{"url": "https://trud.bg/%d1%80%d0%b0%d0%b7%d0%ba%d1%80%d0%b0%d1%81%d1%8f%d0%b2%d0%b0%d1%82-%d1%82%d1%80%d0%b8-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d1%80%d0%b0%d0%b9%d0%be%d0%bd%d0%b0-%d1%81-%d0%bf%d0%bb/", "text": "Паметници и пластични композиции ще разкрасят варненските райони „Младост“, „Владислав Варненчик“ и „Аспарухово“. Това предвижда програмата за естетизация на градската среда в кварталите, която е един от приоритетите на общината за 2020 г., стана ясно на заседание на комисията „Култура и духовно развитие“ към местния парламент. „Произведенията не само ще променят облика на новите зони за отдих, спорт и развлечение, но и ще популяризират пластичното изкуство сред жителите на тези райони“, каза пред съветниците Антония Йовчева, шеф на ресорната общинска дирекция. За естетизацията на градската среда в тазгодишния бюджет на Варна са заделени близо 309 000 лв., като 269 000 лв. са за изпълнение на Програмата за паметниково, художествено-пластично и монументално изграждане. Сред шедьоврите, които ще радват варненци на открито, са каменна пластика „Диалог“, скулптура от стъкло и метал „Стъкленото цвете“, пластика „Ключарят на тайнствата“ и др. Ще бъдат изработени и две паметни плочи – на актьора Кирил Господинов и на опълченеца Георги Сивков. Проектобюджетът за култура, спорт, почивни дейности и религиозно дело за тази година е в размер на 29 млн. лв., стана ясно на заседанието. Близо 3,5 млн. лв. от общата сума са заделени за организация и подпомагане на международни и местни културни прояви, като завишението спрямо 2019 г. е с около 100 000 лв. Издръжката на читалищата ще струва на местната хазна 1,4 млн. лв., а на библиотеките – 1,27 млн. лв. За музеите и галериите с регионален характер са планирани 3 млн. лв. Зоокътът ще разполага с 1,8 млн. лв., голяма част от които са предвидени за основната му реконструкция. За отчуждаване на парцели с цел разширяване на гробищния парк в с. Тополи в бюджетът са заложени 700 000 лв., а други 10 000 лв. са отредени за погребения на бездомници и социално слаби жители на общината. Традиционно тя ще подпомогне със 166 000 лв. Театрално-музикалния продуцентски център и Кукления театър. Средствата са за закупуване на гориво за отопление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tРазкрасяват три варненски района с пластики и паметници\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%b8-%d0%b1%d0%b0%d0%bb%d0%ba%d0%b0%d0%bd-%d1%81%d0%b5-%d1%80%d0%b0%d0%b7%d0%bc%d0%b8/", "text": "Жребият размина „Левски Лукойл“ и „Балкан“ на старта на турнира за Купата на България по баскетбол. Двата тима може да се срещнат чак на финала. В първия си мач „сините“ срещат „Академик Бултекс 99“ (Пловдив) от 18 ч в четвъртък в зала „Универсиада“. А в петък тимът от Ботевград среща „Черно море Тича“. Другите четвъртфинални двойки противопоставят „Берое“ – „Черноморец“ на 6 февруари и „Рилски спортист“ – „А1Академик“ на следващия ден. Вторите срещи за деня са с начален час 20,30 ч. Полуфиналите ще се играят в събота, а битката за трофея е в неделя. \nМиналия сезон купата грабна „Левски Лукойл“. Шефът на федерацията Георги Глушков обяви, че рядко домакинът печели надпреварата. Макар, че през 2014-а „сините“ опровергават това твърдение. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\t„Левски Лукойл“ и „Балкан“ се разминаха\t\t\t"}
{"url": "https://trud.bg/%d0%be%d1%82%d0%b3%d0%be%d0%b2%d0%be%d1%80-%d0%be%d1%82-%d0%b3%d0%b5%d1%80e%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%bb%d0%be%d1%82%d0%b0%d1%80%d0%b8%d1%8f/", "text": "Ръководството на „Левски“ побърза да успокои феновете си, след като по-рано днес се появи информация, че генералният спонсор на тима „Национална лотария“ спира финансирането. Съобщението: Ръководството на „ПФК Левски“ би искало да се обърне към Вас с оглед на появилите се спекулации, че генералният спонсор официално е уведомил, че няма да финансира повече клуба, съгласно поетите ангажименти по рекламни и спонсорски договори. Такова уведомление не е пристигало в клуба нито официално, нито неофициално. Подготовката на „Левски“ за подновяването на сезона върви по план и Ви призоваваме да не се поддавате на провокации, въпреки неяснотите около бъдещето на любимия клуб. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tОтговор от „Герeна“: „Национална лотария“ е спонсор на „Левски“\t\t\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-6/", "text": "Щастлив съм, че днес Червената къща е домът и ателието на Андрей Николов и ще се боря сградата реално да бъде негов музей. Това заяви Вежди Рашидов, председател на парламентарната Комисия по културата и медиите.  „Аз лично, когато бях министър, с мъка прибрах произведенията и ги подредих в специална стая, след като соросоидните образования ги оставиха на произвола. И до днес те са складирани на рафтове за да бъдат съхранени за бъдещия музей“, обясни Рашидов.  Припомняме, че след като приключил срокът на договорите с наемателите на Червената къща, те не освободили сградата в продължение на една година, като не плащали наеми. От Националната галерия изчаквали, защото при нарушение на договора ведомството трябвало да плаща тежки неустойки.  „Няма по света къща-музей нито на Роден, нито на Пикасо, нито на Дали, или на когото и да било да бъде превърната къща за дебати. Аз питам кой дом-музей е превърнат в къща за дебати?!“, заяви Рашидов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tВежди Рашидов, председател на Комисиятa по култура В НС пред „Труд“: Ще се боря докрай Червената къща да бъде музей на Андрей Николов\t\t\t"}
{"url": "https://trud.bg/%d0%bc%d0%b2%d1%80-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d1%81%d1%8a%d0%b1%d0%be%d1%80%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%bf%d0%be-%d0%b3%d0%bb%d0%b0%d0%b2/", "text": "Полицията апелира водачите да шофират с повишено внимание. От МВР съобщават, че в последния час постъпват редица сигнали за паднали дървета и големи клони по главните пътища, основно в Северна България (Русе, Добрич, Видин), вследствие силни пориви на вятъра. До момента няма щети и пострадали. Пречките за движението се отстраняват своевременно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tМВР: Силен вятър събори дървета по главните пътища в Северна България, шофирайте внимателно\t\t\t"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b8-%d0%bf%d0%be%d0%bb%d0%b8%d1%86%d0%b8%d1%8f-%d0%bd%d0%b0-%d0%be/", "text": "Около 2000 търсещи убежище мигранти протестираха на остров Лесбос, като издигнаха плакати с надпис „Свобода“, съобщи МИА. Медиите информират за сблъсъци с полицията, която използва сълзотворен газ и шокови бомби. До инцидентите се стигна, след като полицията не позволи на мигрантите, настанени в лагера Мориа, да стигнат до център на града, след което бежанците започнали да палят нивите наоколо. Друга част от тях се отправили към близката планина, където също запалили пожари, един от тях близо до местната електроцентрала. За да им попречи, полицията използва сълзотворен газ и шокови бомби, а противопожарната служба се зае с потушаването на пожарите. Група мигранти успели да стигнат до центъра на Митилини, да блокират централния път и да разположат палатки. Сред множеството има и деца, съобщават медиите. Напрегнато е било положението и в друг бежанския лагер на острова – Кара тепе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tСблъсъци между мигранти и полиция на остров Лесбос\t\t\t"}
{"url": "https://trud.bg/%d0%b4%d0%b0%d0%bd%d1%87%d0%be-%d0%ba%d0%b0%d1%82%d0%b0%d0%b4%d0%b6%d0%b8%d1%8f%d1%82%d0%b0-%d1%81-%d0%b2%d0%b5%d1%82%d1%80%d0%b8%d0%bb%d0%be-%d0%be%d1%82-%d0%b1%d0%b0%d0%bd%d0%ba%d0%bd%d0%be%d1%82/", "text": "Хвърлил камък за заблуда и скочил за кръста Брат му е задържан за 24 ч за нападение над репортерски екип на Нова тв Пътен полицай от Ловеч и негов колега от патрула се снимат с ветрила от банкноти. Йордан Петков, известен в града като Данчо Катаджията, преди да се качи в патрулката, отива на работа с джип “Ауди Q7”. Притежава селски язовир, който се води на баща му, както и две предприятия, записани на брат му. Това разкри журналистическо разследване на Нова телевизия. Братът Калоян Петков никога не е имал книжка, но репортерите го снимали как си тръгва от селска кръчма с автомобил и кара почерпен. В отговор той ги нападнал и счупил камерата им. Венец в кариерата на Данчо Катаджията станало хвърлянето на кръста в река Осъм на неговия имен ден. Той се наредил във водата до мъжете, които ще се състезават. Незабелязано метнал камък, всички скочи в тази посока, а само Данчо се хвърлил за кръста. След излъчване на тв разследването Катаджията подал молба за напускане на МВР и се надява да бъде пенсиониран, за да си прибере 20 заплати. Днес от прокуратурата в Ловеч съобщиха, че наблюдават две досъдебни производства. Първото е образувано още през ноември м. г. за принуда при разпореждане с имущество, но по него се проверяват и данни за още престъпления на Данчо. Второто дело е само срещу брат му Калоян, който е и задържан за 24 часа за чупенето на камерата на журналистите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tДанчо Катаджията с ветрило от банкноти (обзор)\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d1%80%d0%b0%d0%bd%d0%b8-%d0%bc%d0%be%d0%bc%d1%87%d0%b5-%d0%b8-%d0%bc%d0%be%d0%bc%d0%b8%d1%87%d0%b5/", "text": "36-годишен шофьор на „Фиат“, седнал зад волана след солидна почерпка, рани момче и момиче при катастрофа, съобщиха от варненската полиция. Пътният инцидент станал миналата събота около 20,15 ч. На кръстовището на бул. „Христо Смирненски“ и ул. „Евлоги Георгиев“ виновникът навлязъл в лентата за насрещно движение и блъснал лека кола „Хонда“. 19-годишният й водач и 18-годишната му спътница получили контузни наранявания, които за щастие не били тежки. След преглед двамата били освободени за домашно лечение. При извършената на място проверка с дрегер уредът отчел 3,45 промила алкохол в издишания от шофьора на италианската кола въздух. Срещу него е образувано досъдебно производство. От полицията допълниха, че разследват и катастрофа с „Ягуар“, станала в Суворово. В неделя около 18,30 ч. колата излетяла от пътя и се ударила в дърво. Леко пострадали двама мъже – на 44 и 45 г. Все още не е ясно кой от тях е управлявал автомобила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПиян шофьор рани момче и момиче\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8-%d1%80%d1%83%d1%81%d0%b8%d1%8f-%d0%bf%d1%80%d0%b5%d0%b4-%d0%b4%d0%b8%d1%80%d0%b5%d0%ba%d1%82%d0%b5%d0%bd-%d0%ba%d0%be%d0%bd%d1%84%d0%bb%d0%b8%d0%ba%d1%82/", "text": "Анкара се ангажира с укрепването на Идлиб Властите в Турция обявиха в понеделник, че са подложили на обстрел над дузина цели на сирийските правителствени войски в района на провинция Идлиб, след като петима турски войници са били убити в същия район по-рано, предаде агенция Ройтерс. Турският президент Реджеп Ердоган съобщи за „между 30 и 35“ сирийци „неутрализирани“ по време на военния отговор на „интензивни бомбардировки“ срещу позиции в района на размирната провинция, последен бастион на започналата през 2011 г. съпротива срещу режима на президента Башар Асад. Турция се ангажира с укрепването на Идлиб, която лежи на пътя между нейната граница със Сирия, като предизвикателство към Дамаск и руските покровители на режима в сирийската столица, припомнят наблюдатели. Ердоган настоя, че турската страна е предупредила руските си партньори за планирана операция през южната си граница, докато министерството на отбраната в Москва отрече да е получавало каквото и да е ранно предупреждение. Според независимата базирана в Лондон Сирийска обсерватория за човешки права, най-малко 13 военнослужещи от силите на режима са били убити при турските удари, въпреки твърденията държавната телевизия че не е имало пострадали. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tТурция и Русия пред директен конфликт в Сирия\t\t\t"}
{"url": "https://trud.bg/k%d0%b0%d0%bd%d0%b0%d0%b4%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%b1%d0%be%d0%b8%d0%bd%d0%b3-767-%d0%ba%d0%b0%d1%86%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%be/", "text": "Самолет „Боинг 767“ на авиокомпания „Еър Канада“ се връща към летище „Барахас“ в Мадрид след излитането си за Торонто, за аварийно приземяване след като колесник се откъсна и попадна в двигателите, съобщи БТА. „Сепла“ добави, че машината ще трябва в продължение на три часа да изразходва горивото си, преди да се приземи. Екипажът на боинга се свързал с въздушния контрол 30 минути след излитането и поискал слот за извънредно кацане, съобщи говорителка на оператора на летището. Испанският в. „Мундо“ съобщи, цитирайки източници от летището, че самолетът превозва 130 пътници и е загубил колело на колесник при излитането. Жители на Мадрид публикуваха онлайн видеоклипове, на които се вижда самолет, летящ необичайно ниско над центъра и предградията на испанската столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tKанадски самолет „Боинг 767“ каца аварийно в Мадрид заради откъснат колесник (ВИДЕО и СНИМКИ)\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b2-%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2-%d1%81%d0%be%d1%84%d0%b8%d1%8f-%d0%b8%d0%bc%d0%b0/", "text": "Пожар в жилищна кооперация на столичната улица „Св. Св. Кирил и Методий“, предаде БТВ. Има загинал човек. Сигналът за пожара е подаден малко след 18 ч. Според очевидци жертвата е възрастен мъж на около 70 г. На място има два пожарни екипа и екип на Спешна помощ. Пожарът е възникнал в подпокривното пространство, не се е наложила евакуация на сградата и на тези в съседство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПожар гори в жилищна сграда в София, има загинал човек\t\t\t"}
{"url": "https://trud.bg/%d0%b2-%d0%b8%d0%b7%d1%80%d0%b0%d0%b5%d0%bb-%d0%b4%d0%b0%d0%b2%d0%b0%d1%82-3200-%d0%bb%d0%b2-%d0%bd%d0%b0-%d0%bd%d0%b0%d1%88%d0%b8-%d0%ba%d0%be%d1%84%d1%80%d0%b0%d0%b6%d0%b8%d1%81%d1%82%d0%b8/", "text": "Удържат пари за наем В Израел търсят български строители. Квотата за работници от България е 3500 души, посочват от Агенцията по заетостта. Обявите са за майстори, които могат да облицоват подове и стени, да правят мазилки, търсят се и кофражисти и арматуристи. Заплатата е 1800 долара, или 3200 лв. месечно, като може да нарасне до 3500 лв. при изработване на допълнителни часове. Документи могат да се подават в Бюрата по труда в цялата страна, а избраните ще подпишат едногодишен трудов договор с възможност да бъде продължен до срок от 3,5 години. Кандидатите трябва да са на възраст между 25 и 50 години, както и да не са работили в Израел. На тях ще им бъдат осигурени квартири, но работодателите могат да удържат до 260 лв. месечно за наем. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tВ Израел дават 3200 лв. на наши кофражисти\t\t\t"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%b1%d1%80%d0%be%d0%bd%d0%b8%d1%80%d0%b0%d0%bd%d0%b8%d1%8f-%d0%bc%d0%b0%d0%b9%d0%b1%d0%b0%d1%85-%d0%bd%d0%b0-%d0%b2%d0%b0%d1%81%d0%b8%d0%bb-%d0%b1%d0%be/", "text": "Легендарният брониран „Майбах“ на хазартния бос Васил Божков бе иззет от разследващите по време на обиски в офисите и имотите на обвиняемия бизнесмен. Освен тузарското возило, описани иззети като веществени доказателства са още един брониран   „BMW”, както и 4 джипа от същата марка, съобщи „Монитор“. До изземването на колите се стигна, след като цял ден в понеделник експерти от Министерството на културата и МВР започнаха вчера опис на съкровището на Васил Божков в офиса на „Нове холдинг“. Още в ранни зори десетина души влязоха в сградата, която е със статут на музей и започнаха да  Когато всичко бъде подготвено в НИМ и Националната художествена галерия, ще започне пренасянето на картините и грифоните, както и другите уникални ценности. Още миналата седмица културния министър Боил Банов обяви, че Божков притежава около 3000 артефакти, но само 212 от тях имат нужните документи. От фондация „Тракия“, която се грижи за съкровището на Божков възроптаха срещу действията на прокуратурата и МВР, но веднага им бе отговорено, че НИМ и галерията разполагат с нужните инсталации, за да се запазят находките. В интервю пред  , който работи във фондацията на обвиняемия олигарх, обяви, че Божков притежава най-добрата частна колекция в света, а само един от грифоните бил купен за 2,5 млнл.евро. Арестуваният в ОАЕ бизнесмен пък го накарал дори да говори как за някои от находките наддал повече от Ермитажа и ги купил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tИззеха бронирания „Майбах“ на Васил Божков\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bd%d0%b0%d0%b9-%d0%b0%d1%82%d1%80%d0%b0%d0%ba%d1%82%d0%b8%d0%b2%d0%bd%d0%b0%d1%82%d0%b0-%d0%bb%d0%be%d0%ba%d0%b0%d1%86%d0%b8%d1%8f-%d0%b7/", "text": "40 хил. кв. м споделени пространства Наемите на индycтpиaлни плoщи са от 3,8 евро до 4,2 eвpo за кв. м. България е най-атрактивната локация в Европа за първокласни офис площи, заради дoxoднocтта им от 7,5% и кaчecтвoто нa aктивитe. Именно доходността е една от причините големи международни фондове да гледат към България. Наематели също са чужди компании, предимно от IT и аутсорсинг сектора, каза по време на имотен форум експертът Михаела Лашова. Най-големият офисен пазар у нас е Coфия. На година в столицата наемат около 140-160 xил. кв. м офиси, cвoбoдни са 9,1% от площите, а 383 xил. кв. м са в cтpoeж cъc cpoк на въвеждане в експлоатация до 2022 г. Част от офис сградите, които излизат на пазара, са отдадени още на етап “в строеж”. Гъвкавите бизнес решения навлизат бързо и над 40 хил. кв. метра споделени офис площи са на пазара в София. Нaeмите са oт 12 евро до 14 eвpo/кв. метър за второклани офис плоши и 15 евро/кв. м за първокласни. За сравнение в Букурещ наемите са 19 евро/кв. м с доходност от 7%, в Будапеща са 25 евро/кв. м с доходност от 5%, а в Прага – 23,5 евро/кв. м с доходност от 4,2%. В страната са реализирани сделки с бизнес имоти на стойност 118 млн. eвpo зa първите девет мeceцa нa 2019 г., заявиха експерти от бранша. Голяма част от сделките са с ваканционни хотели и малки офис сгради. В столицата има 1,257 млн. кв. м индycтpиaлни плoщи, като 2-3% са нeзaeтите плoщи, а нaeмите са от 3,8 евро до 4,2 eвpo/кв. м. Сегментът се развиваше бурно през последните години, а очакванията са през 2020 г. да има повече проекти, които се изграждат, за да се отдават под наем, а не за собствени нужди, както досега. Гpaдcкитe xoтeли също ca ceгмeнт, кoйтo ce paзви добре пpeз пocлeднитe гoдини. Към момента в столицата има 1300 стаи в 5-звездни хотели, а само до март 2020 г. предстои да се появят още 600 нови стаи, което е ръст с 46%. В рамките на година на пазара ще излязат още 300 стаи и така увеличението ще достигне 80%. Близо 70% от приходите от хотели в София се генерират именно от петзвездния сегмент. А общият брой на туристите в столицата нараства с 3-4% годишно. Според експерти, София е достигнала не повече от 10-15% от капацитета си за привличане на туристи. При търговските площи в София се появяват малко нови проекти, а тези, които вече са на пазара, са се утвърдили. Площите в търговските центрове са общо 815 хил. кв. метра. Наемите на магазините се повишават, защото растат доходите на хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tБългария е най-атрактивната локация за луксозни офиси\t\t\t"}
{"url": "https://trud.bg/%d0%be%d0%bf%d0%b8%d1%81%d0%b2%d0%b0%d1%82-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b0%d1%82%d0%b0-%d0%bd%d0%b0-%d0%b2%d0%b0%d1%81%d0%b8%d0%bb-%d0%b1%d0%be%d0%b6%d0%ba%d0%be%d0%b2-%d0%be/", "text": "Фондация “Тракия”: След изнасянето, да осигурят застраховка на всеки предмет Картините са в НХГ Спецпрокурори, следователи и експерти от Министерството на културата и Националния исторически музей (НИМ) влязоха сутринта в офиса на Нове холдинг, за да описват съкровищата на Васил Божков. Огледите стават в присъствието на екип от служители от фондация “Тракия”, сред които е и професор. д-р Веселина Инкова, специалист по консервация и реставрация, отговарял с години за състоянието на колекция. Васил Божков, трима от бизнес съдружниците му, бившият и настоящият шеф на Държавната комисия по хазарта са обвинени за участие в престъпна група, извършвала изнудване, данъчни престъпления, опити за подкупи на длъжностни лица. Колекцията на Божков е от близо 3000 предмета, 2700 от които са в процес на регистрация от 2010 г. насам. Всеки един трябва да бъде сниман и описан с протокол, преди изнасянето му от сградата на Нове холдинг и постъпването му в хранилището на НИМ. Процесът ще отнеме дни, седмици и дори месеци, твърдят учените. Днес от фондация “Тракия” заявиха, че само за подготовката на 62 предмета и изнасянето от колекцията през 2018 г. е била нужна половин година. За всеки предмет се изработва специална кутия. Освен това, след излизането на антиката от сградата, престава да важи застраховката й, така че изземващите трябва да се погрижат за този въпрос.. Подобна процедурата се спазва и с картините, иззети от дома на Божков и резиденцията в парк “Витоша” и 20 картини вече са прибрани в хранилищата, стана ясно от думите на Ярослава Бубнова, шеф на Националната художествена галерия (НХГ). Днес в офиса на Нове холдинг пристигна и спецпрокурорът Ангел Кънев, за да наблюдава процеса. Той обаче отказа коментар. По-късно от подземния гараж на дружеството с полицейски ескорт бяха изкарани луксозни автомобили на фирмата, които заминаха в неизвестна посока.   От Национална лотария обявиха:  Спечелилите от билети и игри са реални лица Платени били всички държавни такси “Всички спечелили от билетите и игрите са напълно реални лица. Това е най-проверяваната тема през годините и при проверките не са констатирани никакви нередности.” Това се казва в официална позиция на “Ню Геймс” АД по повод твърденията, че част от спечелилите от Национална лотария лица не съществуват. От фирмата са готови отново да предоставят необходимите документи на компетентните органи, за да извършат проверка и да установят самоличността на участниците и получените от тях печалби. “Ню геймс” припомниха, че на интернет сайта им има информация за печелившите участници, размера на печалбите им и игрите, от които са ги спечелили. Билетите се печатили в една от най-големите печатници в света – на американската компания “Scientific Games International”. “Именно печатниците отговарят за разпределението на печалбите, описани на гърба на билетите. Ние не разполагаме с информация каква сума има в съответния билет при пристигането му в България и дали е печеливш или не”, казаха от “Ню геймс”. И отново заявиха, че компанията е изплатила всички държавни такси. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tОписват съкровищата на Васил Божков (обзор)\t\t\t"}
{"url": "https://trud.bg/%d0%bc%d0%b0%d1%85%d0%b0%d1%82-%d1%80%d0%be%d1%82%d0%b0%d1%82%d0%b8%d0%b2%d0%ba%d0%b8-%d0%b8-%d0%b1%d0%b8%d0%bd%d0%b3%d0%be-%d0%be%d1%82-%d0%b6%d0%b8%d0%bb%d0%b8%d1%89%d0%bd%d0%b8-%d0%b1%d0%bb%d0%be/", "text": "Съдебната практика е противоречива Редица бинго зали и помещения с ротативки в блокове ще бъдат затворени заради текстове, внесени от депутата от Обединени патриоти Валери Симеонов между първо и второ четене на промените в Закона за хазарта. Да бъде забранено организирането на хазартни игри в жилищни сгради с режим на етажна собственост без нотариално заверено писмено съгласие на всички собственици на самостоятелни обекти в тях, предлага Валери Симеонов. Сега в закона е записано, че организирането на хазартни игри в един обект е разрешено при съгласието на всички съсобственици. Но съдебната практика е противоречива. В някои съдебните решения се приема, че за израза “съсобствени обекти” трябва да се приема определението в Закона за устройство на територията и става въпрос за сгради с режим на етажна собственост. Т. е. необходимо е съгласието на всички собственици на жилища в даден блок. Други съдебни състави обаче приемат, че в даден обект в жилищна сграда може да се организират хазартни игри само със съгласието на неговия собственик, стига да не се използват общи части от сградата. За да бъде избегнато такова противоречиво прилагане на закона Валери Симеонов предлага да бъде записано, че е нужно съгласието на всички собственици на имоти в дадена жилищна сграда. Тъй като в един голям блок винаги може един от собствениците да е против хазартните игри, някои от залите ще трябва да бъдат затворени. Често в даден блок пък някой собственик е в чужбина и осигуряването на нотариално заверен подпис от него е доста трудно. Щом е забранено организирането на хазартни игри в училища, за да бъдат предпазени децата, това трябва да се отнася и за техния дом, мотивира се Валери Симеонов. Предложението му тото игри и моментни лотарии с търкане на билетчета да може да бъдат организирани само от държавния Български спортен тотализатор вече е прието на първо четене в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tМахат ротативки и бинго от жилищни блокове\t\t\t"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b8-%d1%89%d0%b5-%d0%ba%d1%83%d0%bf%d1%83%d0%b2%d0%b0%d1%82-%d0%be%d0%bd%d0%ba%d0%be%d0%bb%d0%b5%d0%ba%d0%b0%d1%80%d1%81%d1%82%d0%b2%d0%be-10-%d0%bf%d1%8a%d1%82/", "text": "Лекарството Пеметрексед, чиято доставна цена в държавните и частните болници се оказа с разлика от 7 пъти – от 130 до 1063 лева, вече ще се доставя на цена под 101 лева във всички лечебни заведения. Това стана възможно след първия електронен търг за онкомедикаменти за болниците. След конкуренция между фармацевтичните компании цената на онкопрепарата бе свалена на 101 лева, при регистрираната максимална в Националния съвет по цени и реимбурсиране от 1063 лева. Здравното министерство класира шест фирми, които сега ще трябва да се яват на т. нар. малки търгове във всяка една болница, която работи с Пеметрексед. Това ще свали цената още. Зам.-здравният министър д-р Бойко Пенков обясни, че засега има само още 3 медикамента, при които има такава огромна разлика в цената като при Пеметрексед. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tБолници ще купуват онколекарство 10 пъти по-евтино\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81%d0%b5-%d0%be%d0%b1%d1%8f%d0%b2%d0%b8-%d0%b7%d0%b0-%d0%bf%d0%be-%d1%82%d0%b5%d1%81%d0%bd%d0%b8-%d0%b2%d1%80%d1%8a%d0%b7%d0%ba%d0%b8-%d1%81-%d0%bf%d0%be%d0%bb/", "text": "Президентът на Франция Еманюел Макрон днес призова за по-тесни връзки с Полша в сферата на сигурността и отношенията с Русия при пренастройването на ЕС след напускането на Великобритания, предаде Асошиейтед прес. „Бих искал това посещение, нашите разговори да бележат истински повратен момент в ролята, която заедно можем да играем за утрешна Европа“, изтъкна Макрон пред журналисти, застанал до полския си домакин Анджей Дуда след среща между двамата, предаде Франс прес. Дуда също говори за „пробив“ и приветства подписването на програма за полско-френско сътрудничество в рамките на тяхното „стратегическо партньорство“. Полският президент каза, че след Брекзит ЕС трябва да придобие нова форма и да се създаде нова конфигурация на различните роли в ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tМакрон се обяви за по-тесни връзки с Полша в ЕС след Брекзит\t\t\t"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bd%d0%b0-%d0%ba%d0%be%d1%81%d0%be%d0%b2%d0%be-%d0%b3%d0%bb%d0%b0%d1%81%d1%83%d0%b2%d0%b0-%d0%ba%d0%be%d0%b0%d0%bb%d0%b8%d1%86/", "text": "Парламентът на Косово гласува правителството на Албин Курти с 86 гласа „за“ и десет въздържали се, съобщи Радио Свободна Европа. Правителството е коалиционно на движение Самоопределение и Демократичния съюз на Косово. Премиер е Албин Курти, правителството има 15 министри и 33 заместник министри, което е голямо намаление в сравнение с предишния кабинет, който имаше 23 министри и около 80 заместник министри. В кабинета на Курти има двама представители на Сръбската листа. Министър на общностите и завръщането е Далибор Йевтич, министър на регионалното развитие е Иван Милоевич. Сръбската листа, която има десет депутати, обяви по-рано, че няма да гласува за правителството на Курти. Според косовската конституция в кабинета задължително трябва да има представители на малцинствените общности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПарламентът на Косово гласува коалиционното правителство на Албин Курти\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-575/", "text": "Магистрала „Струма” може да пламне отново Огромна камара с отпадъци е опасно близо до съоръжението.             Язовири пълни, няма тръби до Перник “Пчелина” и “Бушляк” могат да осигурят вода за “Стомана”, ако се изгради инфраструктура.             Безплатен очен преглед за работещите с компютър Трудово-правна консултация на „Труд“.           Оставам в България заради доверието между лекар и пациент Стресът е изключително голям бич – затова усмихвайте се повече и се обичайте, казва д-р Андрей Андреев, кардиохирург в болница „Сърце и мозък“ – Бургас, в интервю за „Труд“.             Реални и измислени тревоги: Еврозоната и България Изглежда, че страховете са безпредметни, ако всичко върви по план. Иначе казано, основният проблем са политическите рискове у нас – анализ на Красен Станчев.           Дъщерята Силует на Джералдин Чаплин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tВижте акцентите в броя на вестник „Труд“ във вторник, 4 февруари 2020\t\t\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d0%be%d1%87%d0%b5%d0%bd-%d0%bf%d1%80%d0%b5%d0%b3%d0%bb%d0%b5%d0%b4-%d0%b7%d0%b0-%d1%80%d0%b0%d0%b1%d0%be%d1%82%d0%b5%d1%89%d0%b8%d1%82%d0%b5/", "text": "Въпрос:  Работата ми е изцяло свързана с компютър и други технологии с диспели и очите са ми натоварени постоянно докато изпълнявам служебните си задължения. Има ли изисквания, които работодателят трябва да спазва, когато работата на служителиите е свързана със стоене пред монитор и друг вид дисплеи? В. Дафинов, гр. София Отговор:  Съгласно чл. 8. от Наредбата, работодателят следва да организира трудовата дейност на лицата, работещи с видеодисплеи, по начин, осигуряващ периодични прекъсвания на работата с видеодисплеи, които се ползват за: Регламентирани почивки, като техният брой, продължителност и ред на ползване се определят в съответствие с изискванията на Наредба ? 15 от 1999 г. за условията, реда и изискванията за разработване и въвеждане на физиологични режими на труд и почивка по време на работа; Извършване на други дейности с цел намаляване на натоварването, дължащо се на работата с видеодисплеи. Пълния отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tБезплатен очен преглед за работещите с компютър\t\t\t"}
{"url": "https://trud.bg/%d1%8f%d0%b7%d0%be%d0%b2%d0%b8%d1%80%d0%b8-%d0%bf%d1%8a%d0%bb%d0%bd%d0%b8-%d0%bd%d1%8f%d0%bc%d0%b0-%d1%82%d1%80%d1%8a%d0%b1%d0%b8-%d0%b4%d0%be-%d0%bf%d0%b5%d1%80%d0%bd%d0%b8%d0%ba/", "text": "Ремонтират напоителни канали с европари Два язовира могат да осигурят водоподаване за индустрията в Перник, но няма изградена инфраструктура. Язовир “Пчелина” е пълен и “Стомана” Перник може да получава вода от него, но за целта трябва да се ремонтира каналът, обясни пред “Труд” изпълнителният директор на Напоителни системи Снежина Динева. Причината е, че мрежата е корозирала, защото не се ползва от 2003 година. Ние обаче не можем да направим тези ремонти сами, защото нямаме нужните средства. Ако държавата осигури финансиране, сме готови да съдействаме, допълни тя. За да черпи вода от “Пчелина”, пернишкият комбинат трябва да подаде искане до Министерство на околната среда и водите. Такова при нас не е постъпвало, казаха за “Труд” от екоминистерството. Другият водоизточник, който предприятието може да ползва, е язовир “Бушляк”, обясни директорът на Напоителни системи. 80% от обема на язовира е запълнен. Там нещата са малко по-добре, защото сме ремонтирали роторите. От язовира могат да бъдат подадени 700-800 куб. метра вода, обясни Динева. “Труд” потърси Константин Стаменов, директор “Стратегическо планиране и инвестиции” в “Стомана Индъстри”, с въпрос дали предприятието има интерес да ползва водата от язовирите “Пчелина” и “Бушляк”. “Нищо не зависи от нас. Няма линия, която да доведе водата до предприятието. Когато има такава, можем да говорим”, посочи Стаменов. Той обясни, че в момента заводът ползва вода от два алтернативни източника. Справка на Напоителни системи показва, че през януари тази година общият приток към язовирите е едва 19 млн. куб. метра. За сравнение през януари 2019 г. е бил 88 млн. куб. м, а през 2018 г. – 131 млн. куб. метра. Дружеството подготвя проект, с който ще кандидатства за европейско финансиране по мярка 4.3 на Програмата за развитие на селските райони. С парите ще се рехабилитират всички канали в поливните райони. Язовир “Пчелина” обаче не влиза, защото няма искания от земеделски стопани за ползване на водите му. Той се ползва основно за стопански цели, поясни Снежина Динева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЯзовири пълни, няма тръби до Перник\t\t\t"}
{"url": "https://trud.bg/%d0%b4%d0%be%d1%81%d1%8a%d0%b4%d0%b5%d0%b1%d0%bd%d0%be%d1%82%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be-%d0%b7%d0%b0-%d1%81%d0%bc%d1%8a%d1%80%d1%82%d0%be%d0%bd/", "text": "Срещу 49-годишния шоф  Сливен смъртоносно блъсна чакащ на автобусна спирка мъж, се води досъдебно производство под наблюдението на Окръжната прокуратура, съобщиха от обвинението. Постановлението за привличане на водача в качеството му на обвиняем е готово. Но то ще бъде връчено на 7 февруари, тъй като неговите защитници са възразили относно реда на призоваване. Тежкото произшествие стана вечерта в неделя на автобусна спирка по бул. „Панайот Хитов“. Водачът на автомобил „Ланд Роувър“, като е нарушил правилата за движение, по непредпазливост е причинил смъртта на 69-годишен пешеходец, казаха още от прокуратурата. Пострадалият е бил откаран в областната болница, където е издъхнал. От общината в Сливен съобщиха, че до скоро пътят е бил част от републиканската мрежа. В момента е собственост на общината. Има поставени мантинели, които да спират автомобилите. Предстои да бъдат поставени допълнителни колчета, както и на други спирки в града. Изготвя се проект за обезопасяване на участъка. Зам.-кметът Румен Иванов, който е и председател на Комисията по безопасност на движението, изказа съболезнования на близките на загиналия човек. Той призова водачите да спазват правилата за движение и ограниченията на скоростта, особено в градска среда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tДосъдебното производство за смъртоносния инцидент в Сливен се води под наблюдението на Окръжната прокуратура\t\t\t"}
{"url": "https://trud.bg/%d1%82%d0%b8%d1%85%d0%be%d0%bc%d0%b8%d1%80-%d0%b8%d0%b2%d0%b0%d0%bd%d0%be%d0%b2-%d0%b7%d0%b0%d0%bc%d0%b5%d0%bd%d1%8f-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d1%81-3-%d1%82%d1%83/", "text": "Отмяната на световното в Китай заради коронавируса промени плановете и на най-добрия ни състезател в скока на височина Тихомир Иванов. \n„Определено разчитах на първенството, за да трупам точки за ранглистата за олимпийските игри в Токио – заяви плевенчанинът, който преди ден стана шампион на България в зала за седми пореден път. – Бяхме планирали в Нанджин да съм в топ форма, но…“ Шампионатът на планетата бе отложен за следващата година по същото време. \nИначе Иванов фиксира 2,25 метра в зала „Асикс Арена“, с което грабна титлата. Той опита и личен рекорд на 2,29 метра, но не успя и при трите си излизания в сектора. \n„На тренировка скачах 2,15 метра – разкри Тихомир. – Не бях преодолявал 2,20 м. Доволен съм, но ми се искаше да се получи и на 2,29 м, което щеше да ми е лично постижение в зала.“ И допълни, че до края на зимния сезон ще има още 3 старта – Балканиадата в Истанбул на 15 февруари, после състезание в Барселона, а на 27-и февруари ще скача и в Белград. Седмата си поредна титла в зала спечели и Йоло Николов на 3000 метра с време 8:29,04 минути. Това е и втори медал за него от шампионата, след като по-рано взе сребро и на 1500 метра, изпреварен единствено от Християн Стоянов, световен шампион за хора с увреждания. В същата дисциплина победителка стана Милица Мирчева с 9:33.61 минути. Снимка СПОРТАЛ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tТихомир Иванов заменя  световното с 3 турнира\t\t\t"}
{"url": "https://trud.bg/%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d1%81%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%b2%d0%b7%d1%80%d0%b8%d0%b2-%d0%b2-%d0%b0%d0%bf%d0%b0/", "text": "79-годишен мъж и съпругата му на 75 г. са транспортирани в МБАЛ-Силистра, след като в апартамента им, на шестия етаж в жилищен блок по ул. „Ал. Стамболийски“, е възникнал пожар, предаде БГНЕС. На сигнала за произшествието, получен днес в 16:11 часа, са се отзовали екипи на пожарната, полицията и Бърза помощ. Пожарът е овладян, по непотвърдена информация става въпрос за взрив на газова бутилка. \n АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tМъж и жена са в болница след взрив в апартамент в Силистра\t\t\t"}
{"url": "https://trud.bg/%d0%b7%d0%b0%d0%bc%d0%b5%d0%bd%d1%8f%d1%82-%d0%b4%d0%b2%d1%83%d1%81%d1%82%d0%b0%d0%b9%d0%bd%d0%b8%d1%82%d0%b5-%d0%b4%d0%be%d0%bc%d0%be%d0%b2%d0%b5-%d1%81-%d0%bf%d0%be-%d0%b3%d0%be%d0%bb%d0%b5%d0%bc/", "text": "Купуват предимно ново строителство Нараства търсенето на тристайни жилища в Бургас, заявиха брокери на имоти. Благодарение на изгодните банкови условия много собственици на двустайни жилища взимат решение да продадат апартамента си и да купят по-голям, за да осигурят по-голямо удобство на семействата си. В Бургас най-голям е интересът към жилищата ново строителство. Купуват се както жилища на етап “в строеж”, така и готови, завършени апартаменти. Няколко са факторите, оказващи влияние върху състоянието на имотния пазар в града – демографски тенденции, икономическа и социална среда. През последното десетилетие градът се превърна в пример за успешна реализация на инфраструктурни проекти, което значително подобри облика му. Освен за живеене, градът предлага и възможности за покупка на имот с цел инвестиция. Това се дължи на завишения туристически интерес към черноморския град. Все по-голямо значение за купувачите е сигурността на имота. Това е причината желани да бъдат жилищата в затворени комплекси. Те предлагат повече сигурност, допълнителни удобства и значително по-добро качество на живот. Засиленият интерес на купувачите към апартаментите в затворени комплекси, определя и тенденцията в изграждането на такъв тип имоти в морския град. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЗаменят двустайните домове с по-големи\t\t\t"}
{"url": "https://trud.bg/%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b5%d0%bd%d0%b8%d0%b5-%d0%b7%d0%b0-%d1%83%d0%b2%d0%be%d0%bb%d0%bd%d0%b5%d0%bd%d0%b8%d0%b5-%d0%b7%d0%b0-%d1%83%d1%87%d0%b8%d1%82%d0%b5/", "text": "Учителката Вера Маратилова е   за уволнение, съобщи директорката на училище „Проф. Иван Батаклиев“ Даниела Кемчева, предаде „ „. Тя уточни, че с децата работят психолог и педагогически съветник. Тя допълни, че Вера Маратилова съжалява за случилото се и е обяснила, че в края на работния ден е изтървала нервите си. Шефката на РУО – Пазарджик Валентина Кайтазова заяви, че съжалява за случилото се и поднася извиненията си на родителите на детето. „Недопустимо е подобно поведение от страна на учителката. Има друг начин и друг ред, по който децата да бъдат наказвани”, подчерта Кайтазова, но уточни, че РУО няма правомощия да наказва педагожката. „Всичко е в правомощията на директорката на училището. Тя е в състоянието да наложи дисциплинарно наказание на учителката”, добави шефката на РУО-Пазарджик. Тя допълни, че става дума за нелепа ситуация, при която преподавателката е реагирала неадекватно. До този момент срещу нея не е имало сигнали и оплаквания от родителите, които много я харесвали. „Надявам се да е инцидентен случай. Предстои в училището да се организира родителска среща, да се проведат разговори по повод на това, как следва да се процедира с деца, които не спазват реда в училището, за да може да се избягват подобни ситуации в бъдеще”, посочи Валентина Кайтазова. „Преподавателката е невероятен и иновативен учител, тя е добър педагог с 25 години педагогически стаж и има подкрепата на родителите. Те внесоха подписка в нейна защита”, посочи Кемчева. Директорката допълни, че детето е преместено в друго училище. По думите й с него досега повече се е занимавала бабата, отколкото родителите му. Даниела Кемчева добави, че учителката е провела родителска среща и се е извинила на родителите от класа за случилото се. Директорката окачестви поведението й в тази ситуация като непрофесионално и недопустимо. Ръководството на училището разработва програма под надслов „Изкуството да общуваме” – цикъл от игри, с които през втория учебен срок ще се занимават децата от класа, а също и от останалите класове в учебното заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tПредупреждение за уволнение за учителката, накарала деца да заплюят съученик в Пазарджик\t\t\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b8-%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b8%d1%82%d0%b5-%d0%b4%d0%be%d0%b3%d0%be/", "text": "Министрите на външните работи на Русия и на Турция – Сергей Лавров и Мевлют Чавушоглу, са обсъдили ескалацията на конфликта в Северозападна Сирия и са се съгласили, че двустранните договорености за областта Идлиб трябва да бъдат спазвани. За това съобщи агенция Ройтерс, позовавайки се на руски медии. По-рано Анкара обяви, че 5-има турски войници и 1 цивилен са загинали при обстрел на сирийската армия край град Саракеб и че в отговор Турция е нанесла серия въздушни удари. Турският президент Реджеп Ердоган призова руската страна да спазва договореностите от Сочи и Астана. Той поясни, че ситуацията в Идлиб е станала „неуправляема“ – вследствие от офанзивата на сирийския режим срещу местните бунтовници близо 1 милион бежанци се стичат към турските граници. Ердоган каза това при визитата си в Киев, където обяви пълна подкрепа за териториалната цялост на Украйна и заклейми като незаконно анексирането на полуостров Крим от Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЛавров и Чавушоглу: Двустранните договорености за Идлиб трябва да бъдат спазвани\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d1%89%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%be%d1%82%d0%ba%d0%b0%d0%b7%d0%b2%d0%b0%d1%82-%d0%bb%d0%b5%d1%87%d0%b5%d0%bd%d0%b8%d0%b5-%d0%bd%d0%b0/", "text": "Лекари и зъболекари ще могат да отказват помощ на агресивни пациенти съгласно записаното в Националния рамков договор за следващите 3 години. Изключение ще се прави единствено, ако пациентът е в спешно състояние. В етичния кодекс на лекарите е записано отдавна, че на агресивен пациент може да бъде отказана помощ. От тази година въпросният текст вече е част от договор, който урежда отношенията между лекарите и НЗОК. През първите шест месеца на 2019 г. над медици в спешни отделения са общо 34. 230 пък са случаите на вербална агресия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.03", "title": "\n\t\t\tЛекари ще могат да отказват лечение на агресивни пациенти\t\t\t"}
