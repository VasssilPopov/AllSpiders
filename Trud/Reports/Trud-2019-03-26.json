{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d1%85%d0%b8%d0%b6%d0%b0-%d0%b8-%d1%85%d0%be%d1%82%d0%b5%d0%bb-%d0%bd%d0%b0-%d0%b2%d0%bc%d0%b7-%d1%81%d0%be%d0%bf%d0%be%d1%82/", "text": "Сградите се рушат, изискват разходи за поддръжка Планинска хижа, недостроен хотел и терен с промишлени сгради на ВМЗ-Сопот ще бъдат приватизирани. Предложението за това е вмесено от Министерски съвет в парламента и предстои да бъде разгледано. Идеята е да бъде приватизирана хижа “Чевира” в Средна гора – масивна триетажна сграда със разгърната застроена площ от 1215 кв.м, столова към хижата с площ 285 кв.м и прилежащия терен от 1,1 млн. кв.м край село Старосел, който представлява планинско пасище с гори. От 2010 г. насам хижата не работи и реално се руши. Районът около хижата обаче е много красив, базата е имала 80 легла и се намира на около час ходене от връх Богдан. Другата сграда, която ще бъде приватизирана, е в Сопот. Тя е започната с намерението да бъде хотел, но така и не е завършена. Ще бъде продаден и теренът под нея с площ 1062 кв.м. За приватизация ще бъде предложен и поземлен имот с площ от 6852 кв.м в с. Калояново, върху който има осем едноетажни промишлени сгради с обща застроена площ от 2000 кв.м. Тези обособени части нямат пряко отношение и не са необходими за производствената и търговска дейност на ВМЗ-Сопот. Те не се използват, сградите се рушат и изискват допълнителни разходи за поддръжка, пише в мотивите за обявяването им за приватизация.", "date": "2019.03.26", "title": " Продават хижа и хотел на ВМЗ-Сопот\t\t\t"}
{"url": "https://trud.bg/%d0%bf%d1%80%d0%b0%d0%b2%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b2%d1%8a%d1%80%d0%bd%d0%b0-%d1%81%d1%82%d0%b0%d1%80%d0%b8%d1%8f-%d0%bf%d1%80%d0%b0%d0%b3-%d0%bd%d0%b0/", "text": "Правната комисия в Народното събрание окончателно и на второ четене върна стария праг на преференциите- 7% от подадените гласове за парламентарни и за местни избори и 5% за евродепутати. Не беше прието предложението на Христиан Митев от НФСБ за местните избори прагът да скочи от 7 на 20%. То беше отхвърлено с гласовете на депутатите от ГЕРБ, гласували „въздържал се“. Същото се повтори и при гласуването на текстовете на ДПС за отпадане на ограничението до 35 секции в страни извън ЕС, за агитация на майчин език и за отпадане на уседналостта. Отхвърлено беше и предложението на движението за видеонаблюдение в избирателните секции. На заседанието на правната комисия стана ясно, че вносителите на предложението общинските съветници да не подават имуществени декларации, ще се откажат от промяната на второто четене на поправките в антикорупционния закон при гласуването му в пленарната зала. То беше внесено от Хамид Хамид от ДПС и от Данаил Кирилов от ГЕРБ с аргумента, че прекомерно се натоварват проверяващите с разширението на кръга от проверяваните лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Правната комисия върна стария праг на преференциите"}
{"url": "https://trud.bg/%d0%bc%d0%b0%d1%81%d0%be%d0%b2%d0%b8-%d0%b0%d1%80%d0%b5%d1%81%d1%82%d0%b8-%d1%81%d0%bb%d0%b5%d0%b4-%d0%b0%d1%82%d0%b0%d0%ba%d0%b8-%d1%81%d1%80%d0%b5%d1%89%d1%83-%d1%80%d0%be%d0%bc%d0%b8-%d0%b2-%d0%bf/", "text": "Френската полиция е задържала 20 души заради серия от атаки срещу етнически роми в предградия на Париж след фалшиви слухове за отвличани деца, съобщи местната полиция. Нападенията са станали в понеделник вечерта в Бобини и Клиши-су-Боа, няма информация за пострадали, предаде  . Най-вероятно атаките са предизвикани от неверни съобщения в социалните медии за заподозрени с бял ван, които се опитвали да отвличат млади момичета в района. Полицията заяви, че това са „необосновани слухове“ и че не е получавала никакви съобщения за похитени. Властите се опитват да прекратят разпространението на фалшивата информация.  ", "date": "2019.03.26", "title": " Масови арести след атаки срещу роми в Париж"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d1%81%d1%82%d1%80%d0%b5%d0%bb%d1%8f-%d0%bf%d0%be-%d0%ba%d0%be%d0%bb%d0%b5%d0%b3%d0%b0-%d0%b0-%d1%81%d0%bb%d0%b5%d0%b4/", "text": "Полицай стреля по свой колега и се простреля на летището в град Кайсери, Централна Турция. Инцидентът е станал на терминала за вътрешни полети. Според турската телевизия   служителите на реда са се скарали, след което единият е извадил оръжието и е прострелял своя колега, а после и себе си. Двамата са откарани с линейки в болница в тежко състояние. Мерките за сигурност на летището са засилени.    ", "date": "2019.03.26", "title": " Турски полицай стреля по колега, а след това в себе си, на летище\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%b8-%d0%b7%d0%b0%d0%bc%d0%b5%d1%81%d1%82%d0%bd/", "text": "Главният прокурор на Република Турция Мехмет Акарджа, зам.-главният прокурор Илкнур Алтунташ и прокурор Салих Чимен разгледаха съоръженията и експозициите в Етнографския музей на открито „Етър” в Габрово. „С голямо удоволствие разгледах „Етър”-а. За мен беше чест. Поднасям своите уважения”, написа Мехмет Акарджа в паметната книга на музея. Прокурорите от Турция се включиха в инициативата „Нишки в историята”. Зам.-главният прокурор Илкнур Алтунташ сподели, че за първи път в живота си тъче. „По-рано не съм пробвала да тъка. Труден занаят, който изисква много внимание и търпение”, сподели Илкнур Алтунташ. Мехмет Акарджа разгледа основните съоръжения и експозиции, представени в единственото по рода си място у нас, където е запазен традиционния бит на българите от възрожденския период. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Главният прокурор на Турция и заместничката му в музей „Етъра”, опитаха как се тъче"}
{"url": "https://trud.bg/%d0%b0%d1%81-%d1%81%d0%b8%d1%81%d0%b8-%d0%be%d0%b1%d0%b5%d1%89%d0%b0-%d1%87%d0%b5-%d0%b5%d0%b3%d0%b8%d0%bf%d0%b5%d1%82-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b4%d0%b0/", "text": "България и Египет са в близост до регион, обхванат от продължителна криза, и са естествени съюзници в усилията си за укрепване на стабилността в Близкия Изток и в борбата с организираната престъпност, нелегалната миграция, радикализацията и тероризма. Това беше позицията, около която се обединиха президентите Румен Радев и Абдел Фатах ас-Сиси, които проведоха среща днес в Кайро. Българският държавен глава е на официално посещение в Арабска република Египет по покана на своя колега Абдел Фатах ас-Сиси. Като една от най-близките държави от ЕС до Египет, България ще продължи да работи гласът на страните от региона и на Египет да бъде чут по-силно в Европа, защото от ситуацията в Близкия изток и Северна Африка зависи стабилността и сигурността на самия Европейски съюз, подчерта Румен Радев, съобщиха от прессекретариата на държавния глава. Българският президент оцени високо приноса на Египет за разширяване на диалога между страните от Африканския съюз и Лигата на арабските държави с Европейския съюз, включително и за справяне с общите предизвикателства. „Противодействието на тероризма, на трафика на хора и нелегалната миграция не са по силите на която и да е държава и изискват обединените усилия на всички засегнати страни“, подчерта Румен Радев. Абдел Фатах ас-Сиси заяви, че Египет ще продължи да предотвратява трафика на хора и добави, че през последните месеци ефективно са били пресечени всички нелегални миграционни потоци към Европа от територията на страната. На срещата беше изразен взаимен интерес към задълбочаване на двустранното сътрудничеството в отбраната, сигурността и в областта на военното обучение. Отбелязано беше традиционно доброто партньорство на предприятията със специализирана продукция. Двустранният стокооборот между България и Египет, който достига 1 млрд. щатски долара годишно, е отлична основа за преминаване към нов етап в отношенията между двете страни – не само търговски обмен, а и засилено инвестиционно сътрудничество между бизнеса, създаването на смесени предприятия и съвместен износ на трети пазари. Като особено перспективни сфери бяха определени информационните технологии, производството на автомобилни части и компоненти, на домакински уреди и на мебели. На срещата беше обсъдено по-активното взаимодействие в рамките на смесената комисия за сътрудничество, както и създаването на Българо-египетски бизнес съвет, който да подкрепя деловите среди за реализацията на проекти от общ интерес. Румен Радев открои провеждащия се днес в Кайро Египетско-български бизнес форум с участието на над 30 български компании от отбранителната индустрия, земеделието и производството на храни, машиностроенето, високотехнологични компании и в сферата на туризма с представители на много техни партньори от Египет, като реална стъпка в развитието на двустранните отношения. По-активното партньорство в областта на въздушния и на морския транспорт също е инвестиция в разширяването на връзките между бизнеса и за насърчаването на културния обмен и туризма, посочи още българският президент. „Специално в сферата на туризма и България, и Египет има много какво да предложат, но и много какво да научат един от друг“, заяви Румен Радев и покани Абдел Фатах ас-Сиси да посети страната ни за подписването на двустранните документи, с които се създават нови възможности за сътрудничеството между България и Египет. Стратегическото разположение на България и стремежът на страната ни да диверсифицира маршрутите за доставка на енергийни ресурси и за пренос на природен газ към Балканите и Европа, също беше сред акцентите на разговорите. Румен Радев отбеляза интереса на България към този процес да бъдат приобщени и потенциалните партньори от Средиземно море, включително Египет. В президентския дворец „Иттихадия“ в Кайро българският държавен глава и съпругата му Десислава Радева бяха посрещнати с официална церемония от египетския президент Абдел Фатах ас-Сиси и съпругата му Интисар ас Сиси. В Кайро президентът Румен Радев проведе срещи и с министър-председателя на Египет Мостафа Камал Мадбули и с председателя на парламента д-р Али Абдел Аал-Сайед Ахмед.", "date": "2019.03.26", "title": " Ас-Сиси обеща, че Египет ще продължи да спира нелегалните мигранти към Европа"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b5-%d0%bc%d0%b8%d1%81%d0%bb%d1%8f-%d1%87%d0%b5-%d1%81%d0%ba%d0%b0%d0%bd/", "text": "Не мисля, че скандалът с апартаментите ще разклати властта, каза пред журналисти вицепремиерът и лидерът на ВМРО Красимир Каракачанов. Каракачанов коментира и слуховете, че Цветан Цветанов ще подаде оставка като шеф на парламентарната група на ГЕРБ. „Дали Цветанов трябва да поеме политическа отговорност решава политическото ръководство на тази партия или самият той“, смята лидерът на ВМРО. Каракачанов разкри, че в понеделник или вторник другата седмица ще внесе Концепцията срещу циганизацията в Министерски съвет. Той уточни, че най-късно до понеделник трябва да се направи окончателната редакция с някои интересни идеи, които са били дадени на кръглата маса, и след това концепцията ще е готова за внасяне в Министерски съвет. Сред новите предложения са полагането на общественополезен труд. То предвижда хора, които не заплащат административните си глоби или нямат такава възможност, да полагат общественополезен труд – безвъзмезден, в полза на обществото. Според него така представителите на циганската общност, които нарушават закона, няма да остават с усещането за безнаказаност. „За част от мерките, които сме предложили, се налага само администрацията, която отговаря за тяхното прилагане, да бъде стегната и да си върши работата. Санкциите ще бъдат за администрацията, която не си изпълнява задачите“, отбеляза той.      ", "date": "2019.03.26", "title": " Красимир Каракачанов: Не мисля, че скандалът с апартаментите ще разклати властта"}
{"url": "https://trud.bg/%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%b4%d0%be%d1%81%d0%b5%d0%b3%d0%b0-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f-%d0%bf/", "text": "Прецедент, какъвто има с пакета „Мобилност“ 1, не е имало в Европейския парламент. Това каза министърът на транспорта, информационните технологии и съобщенията Росен Желязков по време на брифинг за пакета „Мобилност“. Министърът обясни, че прецедентът се изразява в това, че пакетът разделя държавите членки. По думите му става въпрос за законодателен пакет, който не е получил веднъж приемане от страна на ЕП, който в 2/3 е отхвърлен от Транспортна комисия и на предпоследно заседание на ЕП в този мандат е включен за разглеждане. „Никога, водени от принципа, че държавите-членки трябва да са единни в многообразието, не се е стигало до такова разделение. То се видя много ясно вчера при гласуването на дневния ред: 50 на 50 почти. Такова разделение ще се види и при утрешното гласуване на текстовете, ако след поредното гласуване на дневния ред бъде приет за разглеждане пакетът“, допълни Желязков. „В момента тече много интензивна кампания от страна на нашите членове в ЕП сред техните колеги“, каза още министърът. „Спекулира се по темата за пакета „Мобилност“ 1 и по темата какво е направила България по време на европредседателството ни“, заяви Желязков. „Оставам с усещането, че пакетът за мобилност, освен неговата оценка, не се познава. Това разбира се, е може би наша грешка в артикулацията“, каза министърът. По думите му за това се допускат и спекулации по темата какво е направила България по време на председателството на Съвета на ЕС, както и интерпретации свързани с българския подход да търсим вината си в себе си. Желязков обясни, че законопроектът е станал известен с названието пакетът „Макрон“, а не пакет за „Мобилност“ 1, както е коректно да бъде назавова, тъй като през 2016 г. тогавашния министър на икономиката на Франция в лицето на Емануел Макрон прави законодателно предложение за обща европейска регулация, което във Франция среща съпротива и получава наименованието законът „Макрон“. „Ще настояваме пред Румънското председателство да няма триалог по пакета „Мобилност“ 1, а без него процедурата ще остане за следващия европарламент“, каза още министърът. „Първо  трябва да видим дали пакетът ще бъде в дневния ред, защото ще има още едно гласуване. Ако бъде в дневния ред, трябва да видим какви текстовете ще бъдат гласувани“, каза министър Желязков. По думите му става въпрос за първоначалните текстове на ЕК, предложенията на докладчиците, заедно с 1600 вариации. „Ако бъдат гласувани, трябва да се види какъв ще е окончателният текст, който ще излезе в отделните директиви и регламенти. Това означава, че ще се отиде на триалог“, обясни министърът. По думите му триалогът означава преговори водени от Румънското председателство, тъй като процедурата предвижда законодателният процес да приключва след триалог и след второ разглеждане в зала на ЕП. „Ние сме сигурни и убедени и ще настояваме пред Румънското председателство да няма триалог. Това означава, че нямаме законодателен пакет и процедурата остава за следващия парламент“, допълни министър Росен Желязков. „Протестът срещу пакета „Мобилност“ 1 обединява превозвачите от страните на единомислещите и показва реалното отношение към последиците от прилагането му“, категоричен е Желязков. Министърът обясни, че организаторите категорично са заявили провеждането на протести. „Надявам се, че със съдействието на българските представители в ЕП, част от представителите на протестиращите утре ще бъдат допуснати в залата в Страсбург, за да присъстват. Напълно подкрепяме тази форма на изява, защото тя отива отвъд нашия национален демонстративен подход. Тя обединява превозвачите от страните на единомислещите, което показва всъщност реалното отношение към последиците от прилагането на пакета“, допълни още министърът на транспорта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Росен Желязков: Досега в Европейския парламент не е имало прецедент, какъвто има с пакет „Мобилност“ 1\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%82%d0%b5%d0%bc%d0%b0%d1%82%d0%b0-%d0%b7%d0%b0-%d0%b4%d1%8a%d0%bb%d0%b6%d0%b8%d0%bc%d0%b8%d1%82%d0%b5-%d0%be%d0%b1%d0%b5/", "text": "Темата за дължимите обезщетения на тракийските българи продължава да е актуална. Това е кауза, която българските представители в Европейския парламент трябва да отстояват. Това заяви лидерът на БСП – София Калоян Паргов по повод Деня на Тракия и 106 години от Одринската епопея, съобщиха от столичната структура на социалистическата партия. „Този ден е свързан в историческата памет на българския народ с военния триумф на нашата армия, но и със спомена за последвалия геноцид, извършен над българите от Беломорска и Одринска Тракия. Със спомена за кланетата от Илиева нива и Маджарово, за 60-те хиляди погубени човешки животи и за над 300 000 тракийски бежанци, прокудени от родните им домове. Ето защо е важно да помним и почитаме тези мъченици“, заяви Паргов. Според него превземането на непревземаета Одринска крепост е пример за това, че когато една битка е в името на справедливостта, е възможно да се постигне и невъзможното. „Подвигът на българската армия край Одрин е записан с ярки букви в световната военна история. Тя е емблематичен пример за стоицизма на българските войни и жертвоготовността им в името на България“, убеден е лидерът на столичните социалисти. „Поклон пред подвига им!“, завърши Калоян Паргов.", "date": "2019.03.26", "title": " Калоян Паргов: Темата за дължимите обезщетения на тракийските българи продължава да е актуална"}
{"url": "https://trud.bg/%d1%82%d0%b5%d1%81%d1%82%d0%b2%d0%b0%d1%82-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%b7%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%b2%d0%b8%d0%bd%d0%b5/", "text": "На 26, 27 и 28 март ще се проведат тестове на системата за продажба на електронни винетки. Това съобщиха от АПИ. „Заради провеждането на тестове на системата за продажба на електронни винетки, е възможно потребителите да изпитат затруднения при покупката на винетка. Молим клиентите, които желаят да купят е-винетка в този период и системата се окаже недостъпна, да опитат отново“, гласи информацията. Тестовете ще се проведат на 26, 27 и 28 март в интервала от 22:00 часа до 04:00 часа.", "date": "2019.03.26", "title": " Тестват системата за електронни винетки в продължение на три дни"}
{"url": "https://trud.bg/%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%bf%d0%be%d0%b4-%d0%b0%d1%80%d0%b5%d1%81%d1%82-%d0%bd%d0%be-%d1%89%d0%b5-%d1%81%d0%b5/", "text": "Алкохолният бос се чувствал унизен Алкохолният бос Миню Стайков остава в ареста. Това реши апелативният спецсъд. Преди седмица първоинстанционният съд го пусна срещу 500 000 лева парича гаранция, която сега бе отменена. Миню Стайков е обвинен като лидер на престъпна група за данъчни престъпления и за незаконно държане на цигари. Според магистратите ако бизнесменът излезе на свобода, може да извърши ново престъпление, тъй като повечето от разпитаните свидетели са негови подчинени, както и че делото е с фактическа и правна сложност. На 20 декември м. г. стана ясно, че той има мозъчно-съдова болест, която е придружена с пареза. Стайков бе докаран в съда в инвалидна количка. “Моля да потвърдите мярката гаранция, тъй като здравословното ми състояние е тежко, не получавам адекватна лекарска помощ и се чувствам унизен, тъй като не мога да ходя сам в тоалетната”, каза алкохолният бос пред съда. Според вещи лица той не може да се лекува в болницата към затвора. Затова съдът разпореди Стайков да бъде преместен в отделението по неврохирургия в МВР болница. Синът му – Стайко Стайков, в момента е под домашен арест. Той бе издирван от Интерпол, докато не се появи изненадващо в “Пирогов” с твърдението, че е бил отвлечен. Стайко Стайков е обвинен за участие в престъпната група на баща си.", "date": "2019.03.26", "title": " Миню Стайков остава в ареста\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%be%d0%b4%d0%b0%d0%b4%d0%b5-%d0%bd%d0%b0-%d0%ba%d0%b8%d1%82%d0%b0%d0%b9-300-%d0%b5%d1%8a%d1%80%d0%b1%d1%8a%d1%81-%d0%b0/", "text": "По време на официалната си визита в Париж президентът на Китай Си Цзинпин подписа серия търговски споразумения с френския си колега Еманюел Макрон на стойност над 40 млрд. евро. Повечето от тях са свързани с доставката на 300 пътнически самолети “Еърбъс”, предадоха световните агенции. Офертата от Франция идва на фона на продължилия над година вакуум в доставките на самолети за Китай, създал се малко след посещението на президента на САЩ Доналд Тръмп в Пекин през 2017 г. Тогава бе договорена покупката на 300 машини “Боинг” за нуждите на китайската гражданска авиация. Търговската война на Тръмп с Китай и приземяването на моделите “737-МАКС” от последните седмици несъмнено са били фактор в решението на Китай, коментират редица международни наблюдатели. На среща с лидери от ЕС – германската канцлерка Ангела Меркел и председателя на Еврокомисията Жан-Клод Юнкер, в Париж Си Цзинпин подчерта нуждата от сътрудничество в отношенията ЕС-Китай, въпреки “безболезнената” конкуренция.      ", "date": "2019.03.26", "title": " Макрон продаде на Китай 300 „Еърбъс“-а"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-48/", "text": "1. ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО.  Внася: министърът на образованието и науката 2. ПРОЕКТ НА РЕШЕНИЕ ЗА ПРИЕМАНЕ НА СПИСЪК НА ЗАЩИТЕНИ ЗОНИ ЗА ОПАЗВАНЕ НА ДИВИТЕ ПТИЦИ И НА СПИСЪК НА ЗАЩИТЕНИ ЗОНИ ЗА ОПАЗВАНЕ НА ПРИРОДНИТЕ МЕСТООБИТАНИЯ И НА ДИВАТА ФЛОРА И ФАУНА.  Внася: министърът на околната среда и водите 3. ПРОЕКТ НА РЕШЕНИЕ ЗА ОПРЕДЕЛЯНЕ НА ПРЕДСЕДАТЕЛ И НА ЗАМЕСТНИК-ПРЕДСЕДАТЕЛ НА НАЦИОНАЛНОТО БЮРО ЗА ПРАВНА ПОМОЩ.  Внася: министърът на правосъдието 4. ДОКЛАД ЗА ОДОБРЯВАНЕ НА ДОКЛАД С ОЦЕНКА ПО ПРИЛАГАНЕТО НА ЕДИННАТА НАЦИОНАЛНА СТРАТЕГИЯ ЗА ПОВИШАВАНЕ НА СЪБИРАЕМОСТТА НА ПРИХОДИТЕ, СПРАВЯНЕ СЪС СЕНЧЕСТАТА ИКОНОМИКА И НАМАЛЯВАНЕ НА РАЗХОДИТЕ ЗА СПАЗВАНЕ НА ЗАКОНОДАТЕЛСТВОТО 2015-2017 Г. ЗА ИЗПЪЛНЕНИТЕ МЕРКИ И ДЕЙНОСТИ ПРЕЗ 2018 Г.  Внася: министърът на финансите 5. ДОКЛАД ЗА ПРИЕМАНЕ НА ОКОНЧАТЕЛЕН ОТЧЕТ КЪМ 31 ДЕКЕМВРИ 2018 Г. ЗА ИЗПЪЛНЕНИЕТО НА ТРЕТИЯ ПЛАН ЗА ДЕЙСТВИЕ ЗА НАМАЛЯВАНЕ НА АДМИНИСТРАТИВНАТА ТЕЖЕСТ ЗА БИЗНЕСА С 30 НА СТО ОТ ИЗБРАНО ЗАКОНОДАТЕЛСТВО ЗА ПЕРИОДА 2015-2017 Г., И НА НЕИЗПЪЛНЕНИТЕ МЕРКИ ОТ ПЪРВИЯ И ВТОРИЯ ПЛАН ЗА ДЕЙСТВИЕ ЗА НАМАЛЯВАНЕ НА АДМИНИСТРАТИВНАТА ТЕЖЕСТ ЗА БИЗНЕСА.  Внася: министърът на икономиката 6. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: министърът на околната среда и водите 7. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ТАРИФАТА ЗА ТАКСИТЕ, СЪБИРАНИ ОТ ДЪРЖАВНАТА КОМИСИЯ ПО СТОКОВИТЕ БОРСИ И ТЪРЖИЩАТА, ПРИЕТА С ПОСТАНОВЛЕНИЕ № 299 НА МИНИСТЕРСКИЯ СЪВЕТ ОТ 1997 Г.  Внася: министърът на икономиката 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ИЗВЪРШВАНЕ ПРОДАЖБА НА ИМОТИ – ЧАСТНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА МИНИСТЕРСТВОТО НА ОТБРАНАТА.  Внася: заместник министър-председателят по обществения ред и сигурността и министър на отбраната 10. ПРОЕКТ НА РЕШЕНИЕ ЗА ВЪЗМЕЗДНО УЧРЕДЯВАНЕ НА ОГРАНИЧЕНИ ВЕЩНИ ПРАВА ВЪРХУ ИМОТИ И ЧАСТИ ОТ ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИЗГРАЖДАНЕ НА ОБЕКТ „РЕКОНСТРУКЦИЯ НА СЪЩЕСТВУВАЩ АЗБЕСТО-ЦИМЕНТОВ ЗАХРАНВАЩ ВОДОПРОВОД ОТ ЯЗОВИР „СРЕЧЕНСКА БАРА“ ДО ГР. ВРАЦА“ В ПОЛЗА НА ОБЩИНА ВРАЦА, ОБЛАСТ ВРАЦА.  Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА ВИСШИЯ СЪДЕБЕН СЪВЕТ.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ОТТЕГЛЯНЕ НА СЪГЛАСИЕТО КОНСТАНТИН ДАРАДАНОВ ДА ИЗПЪЛНЯВА ФУНКЦИИТЕ НА ПОЧЕТНО КОНСУЛСКО ДЛЪЖНОСТНО ЛИЦЕ НА КРАЛСТВО ШВЕЦИЯ В РЕПУБЛИКА БЪЛГАРИЯ И ЗА ОТКРИВАНЕ НА КОНСУЛСТВОТО, РЪКОВОДЕНО ОТ НЕГО, СЪС СЕДАЛИЩЕ ВЪВ ВАРНА И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТИТЕ БУРГАС, ДОБРИЧ, ШУМЕН, РУСЕ, ВЕЛИКО ТЪРНОВО, СИЛИСТРА, РАЗГРАД, ТЪРГОВИЩЕ, СЛИВЕН, ЯМБОЛ И ВАРНА, ВЪЗ ОСНОВА НА ПОЛУЧЕНО УВЕДОМЛЕНИЕ ОТ КРАЛСТВО ШВЕЦИЯ И ЗА ДАВАНЕ НА СЪГЛАСИЕ ЗА ПРОМЯНА НА КОНСУЛСКИЯ ОКРЪГ НА ЗОЯ ПАУНОВА, ПОЧЕТНО ГЕНЕРАЛНО КОНСУЛСКО ДЛЪЖНОСТНО ЛИЦЕ НА КРАЛСТВО ШВЕЦИЯ В РЕПУБЛИКА БЪЛГАРИЯ СЪС СЕДАЛИЩЕ В СОФИЯ И НА КОНСУЛСТВОТО, РЪКОВОДЕНО ОТ НЕЯ, ОТ ОБХВАЩАЩ ТЕРИТОРИЯТА НА ОБЛАСТИТЕ ВИДИН, МОНТАНА, ВРАЦА, СОФИЙСКА, СОФИЯ, ПЕРНИК, КЮСТЕНДИЛ, БЛАГОЕВГРАД, ПЛЕВЕН, ЛОВЕЧ, ГАБРОВО, ПАЗАРДЖИК, ПЛОВДИВ, СТАРА ЗАГОРА, СМОЛЯН, КЪРДЖАЛИ И ХАСКОВО, НА КОНСУЛСКИ ОКРЪГ, ОБХВАЩАЩ ТЕРИТОРИЯТА НА РЕПУБЛИКА БЪЛГАРИЯ, СЧИТАНО ОТ 1 АПРИЛ 2019 Г.  Внася: заместник министър-председателят по правосъдната реформа и министър на външните работи 14. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА АДМИНИСТРАТИВНОТО И ТЕХНИЧЕСКО СПОРАЗУМЕНИЕ КЪМ СПОРАЗУМЕНИЕТО МЕЖДУ РЕПУБЛИКА БЪЛГАРИЯ, РЕПУБЛИКА ХЪРВАТИЯ, УНГАРИЯ И РЕПУБЛИКА АВСТРИЯ ОТНОСНО УЛЕСНЯВАНЕ НА ТРАНСГРАНИЧНОТО ИЗПЪЛНЕНИЕ НА ФИНАНСОВИ САНКЦИИ ВЪВ ВРЪЗКА С НАРУШЕНИЯ НА ПРАВИЛАТА ЗА ДВИЖЕНИЕ ПО ПЪТИЩАТА, ПОДПИСАНО НА 5 МАЙ 2015 Г. В САНКТ ПЬОЛТЕН.  Внася: министърът на вътрешните работи 15. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА СКЛЮЧВАНЕ НА СПОРАЗУМЕНИЯ ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ ЗА ИЗПЪЛНЕНИЕТО НА ПРОЕКТИ В РЕПУБЛИКА СЪРБИЯ, РЕПУБЛИКА СЕВЕРНА МАКЕДОНИЯ, БОСНА И ХЕРЦЕГОВИНА, КОСОВО, РЕПУБЛИКА АЛБАНИЯ, РЕПУБЛИКА МОЛДОВА, УКРАЙНА, РЕПУБЛИКА АРМЕНИЯ И ГРУЗИЯ.  Внася: заместник министър-председателят по правосъдната реформа и министър на външните работи 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ПРЕДОСТАВЯНЕ НА ВЪЗМЕЗДНИ КОНСУЛТАНТСКИ УСЛУГИ МЕЖДУ МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО НА РЕПУБЛИКА БЪЛГАРИЯ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ.  Внася: министърът на регионалното развитие и благоустройството 17. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И УТВЪРЖДАВАНЕ НА ПРОТОКОЛА ОТ ПЪРВАТА СЕСИЯ НА БЪЛГАРО-ЕГИПЕТСКАТА МЕЖДУПРАВИТЕЛСТВЕНА СМЕСЕНА КОМИСИЯ ЗА ИКОНОМИЧЕСКО СЪТРУДНИЧЕСТВО, ПРОВЕДЕНА НА 31 ЯНУАРИ И 1 ФЕВРУАРИ 2019 Г. В СОФИЯ.  Внася: министърът на земеделието, храните и горите 18. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТА ПО КОНКУРЕНТОСПОСОБНОСТ НА ЕВРОПЕЙСКИЯ СЪЮЗ, ФОРМАТ „НАУЧНИ ИЗСЛЕДВАНИЯ“, КОЕТО ЩЕ СЕ ПРОВЕДЕ НА 2 И 3 АПРИЛ 2019 Г. В БУКУРЕЩ.  Внася: министърът на образованието и науката 19. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ И НАУЧНИ ИЗСЛЕДВАНИЯ), ПРОВЕДЕНО НА 18 И 19 ФЕВРУАРИ 2019 Г. В БРЮКСЕЛ.  Внася: министърът на икономиката 20. ДОКЛАД ЗА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ТРЕТАТА МИНИСТЕРСКА СРЕЩА НА СТРАНИТЕ ОТ ИЗТОЧНОТО ПАРТНЬОРСТВО ОТНОСНО ЦИФРОВАТА ИКОНОМИКА И В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ТРАНСПОРТ, ТЕЛЕКОМУНИКАЦИИ И ЕНЕРГЕТИКА, ФОРМАТ „ТЕЛЕКОМУНИКАЦИИ“, ПРОВЕДЕНО НА 28 ФЕВРУАРИ И 1 МАРТ 2019 Г. В БУКУРЕЩ.  Внася: министърът на транспорта, информационните технологии и съобщенията 21. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3675-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ТРАНСПОРТ, ТЕЛЕКОМУНИКАЦИИ И ЕНЕРГЕТИКА“, ФОРМАТ „ЕНЕРГЕТИКА“, ПРОВЕДЕНО НА 4 МАРТ 2019 Г. В БРЮКСЕЛ.  Внася: министърът на енергетиката 22. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ПРАВОСЪДИЕ И ВЪТРЕШНИ РАБОТИ“, ФОРМАТ „ВЪТРЕШНИ РАБОТИ“, ПРОВЕДЕНО НА 7 И 8 МАРТ 2019 Г. В БРЮКСЕЛ.  Внася: министърът на вътрешните работи 23. ДОКЛАД ЗА ОДОБРЯВАНЕ НА ГОДИШЕН ОТЧЕТ ПО ЧЛ. 39, АЛ. 1, Т. 3 ОТ ЗАКОНА ЗА КОНЦЕСИИТЕ ЗА 2017 Г. ОТНОСНО ИЗПЪЛНЕНИЕТО НА КОНЦЕСИОНЕН ДОГОВОР ЗА ДОБИВ НА ПРИРОДНО БОГАТСТВО, ПРЕДСТАВЛЯВАЩО БИОЛОГИЧЕН РЕСУРС – УЯЗВИМ РАСТИТЕЛЕН ВИД – БЛАТНО КОКИЧЕ (LEUCOJUM AESTIVUM L.), ПРИ УСЛОВИЯТА НА ОПАЗВАНЕ И РЕГУЛИРАНО ПОЛЗВАНЕ ОТ ЗАЩИТЕНА МЕСТНОСТ „БЛАТОТО“, РАЗПОЛОЖЕНА В ЗЕМЛИЩЕТО НА С. ПАЛАУЗОВО, ОБЩИНА СТРАЛДЖА, ОБЛАСТ ЯМБОЛ, ПО КОЙТО МИНИСТЪРЪТ НА ЗЕМЕДЕЛИЕТО, ХРАНИТЕ И ГОРИТЕ Е СТРАНА.  Внася: министърът на земеделието, храните и горите 24. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ.  Внася: заместник министър-председателят по обществения ред и сигурността и министър на отбраната 25. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ТЪРГОВСКИЯ РЕГИСТЪР И РЕГИСТЪРА НА ЮРИДИЧЕСКИТЕ ЛИЦА С НЕСТОПАНСКА ЦЕЛ.  Внася: министърът на правосъдието 26. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ЛОВА И ОПАЗВАНЕ НА ДИВЕЧА, ПРИЕТ С ПОСТАНОВЛЕНИЕ № 151 НА МИНИСТЕРСКИЯ СЪВЕТ ОТ 2001 Г.  Внася: министърът на земеделието, храните и горите 27. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ДЪРЖАВНИТЕ ИЗИСКВАНИЯ ЗА ПРИЗНАВАНЕ НА ПРИДОБИТО ВИСШЕ ОБРАЗОВАНИЕ И ЗАВЪРШЕНИ ПЕРИОДИ НА ОБУЧЕНИЕ В ЧУЖДЕСТРАННИ ВИСШИ УЧИЛИЩА, ПРИЕТА С ПОСТАНОВЛЕНИЕ № 168 НА МИНИСТЕРСКИЯ СЪВЕТ ОТ 2000 ГОДИНА.  Внася: министърът на образованието и науката 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ИЗДАВАНЕ НА УДОСТОВЕРЕНИЯ, СВЪРЗАНИ С ПРИДОБИТА ПРОФЕСИОНАЛНА КВАЛИФИКАЦИЯ НА ТЕРИТОРИЯТА НА РЕПУБЛИКА БЪЛГАРИЯ, НЕОБХОДИМИ ЗА ДОСТЪП ИЛИ ЗА УПРАЖНЯВАНЕ НА РЕГУЛИРАНА ПРОФЕСИЯ НА ТЕРИТОРИЯТА НА ДРУГА ДЪРЖАВА ЧЛЕНКА, ПРИЕТА С ПОСТАНОВЛЕНИЕ № 74 НА МИНИСТЕРСКИЯ СЪВЕТ ОТ 2011 Г.  Внася: министърът на образованието и науката 29. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ОТПЕЧАТВАНЕ И КОНТРОЛ ВЪРХУ ЦЕННИ КНИЖА, ПРИЕТА С ПОСТАНОВЛЕНИЕ № 289 НА МИНИСТЕРСКИЯ СЪВЕТ ОТ 1994 Г.  Внася: министърът на финансите 30. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРАВИЛНИК ЗА УСТРОЙСТВОТО И ДЕЙНОСТТА НА ДЪРЖАВНО ПРЕДПРИЯТИЕ „УПРАВЛЕНИЕ И СТОПАНИСВАНЕ НА ЯЗОВИРИ“.  Внася: министърът на икономиката 31. ПРОЕКТ НА ПОСТАНОВЛЕНИЕ ЗА ПРИЕМАНЕ НА УСТРОЙСТВЕН ПРАВИЛНИК НА ИЗПЪЛНИТЕЛНА АГЕНЦИЯ „МЕДИЦИНСКИ НАДЗОР“.  Внася: министърът на здравеопазването 32. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК ЗА АГЕНЦИЯТА ЗА СОЦИАЛНО ПОДПОМАГАНЕ, ПРИЕТ С ПОСТАНОВЛЕНИЕ № 25 НА МИНИСТЕРСКИЯ СЪВЕТ ОТ 2003 Г.  Внася: министърът на труда и социалната политика", "date": "2019.03.26", "title": " Вижте какво ще решава Министерският съвет утре, 27 март 2019"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bb%d0%b0%d0%b7%d0%be%d0%b2-%d0%be%d1%81%d0%bd%d0%be%d0%b2%d0%b5%d0%bd-%d1%81%d0%b2%d0%b8%d0%b4%d0%b5%d1%82%d0%b5%d0%bb-%d0%bf%d0%be-%d0%b4%d0%b5%d0%bb%d0%be%d1%82/", "text": "Моделът бил: Една фирма, един шеф, една каса Банкерът беглец Цветан Василев е плащал по 25 000 лева на месец на бившия премиер Иван Костов и дъщеря му Мина. Това заяви в показанията си пред Специализирания наказателен съд Бисер Лазов – основният прокурорски свидетел по делото за фалита на Корпоративна търговска банка (КТБ). От прокуратурата прогнозираха, че Костов няма да е единственият политик, чието име ще бъде цитирано в съдебната зала. Бисер Лазов започна изложението си още от 1994 г., когато е работил в Централна кооперативна банка (ЦКБ) и се запознал с Цветан Василев, който идвал при него като клиент – шеф на финансова къща “Фина-С”. През 1995 г. Василев сам постъпил като шеф на дирекция в ЦКБ и му станал началник, а през 1998 г. Лазов бил поканен за главен счетоводител на финансовата къща и други 3-4 фирми на Василев. При разговорите им Василев обяснил своите принципи. Първо – фирмата му е една, в нея има единоначалие и един шеф. Независимо колко дружества ще бъдат регистрирани, те ще имат общо счетоводство и обща каса, за които отговарят само един счетоводител и един касиер. Бисер Лазов станал този счетоводител на “Фирмата” и останал такъв до 2014 г., когато всичко се срутило. Всеки ден Лазов изготвял справка за приходите и разходите на всички дружества от групировката, независимо че от 4-5 към края на периода фирмите станали 150. Според Лазов първият период в бизнеса на Василев бил до края на 90-те години, когато “Фирмата” се занимавала основно с обмен на валути и използвала няколко банки, като печалбите идвали от разликите в курсовете. През 2000 г. Василев станал изпълнителен директор на “малката банка” КТБ, собственост на 11 офшорни фирми. Тогава започнал втори период, при който се печелело по-скоро от кредитиране на фирми на подставени лица на Василев. С пари на КТБ се купували предприятия, после се продавали с печалба, покриваща кредитите, а с придобитите пари се изкупували акции до 2008 г., когато самият Василев станал основен акционер в КТБ. “През 2000 г. по повод публикации, че са давани дарения на фондация “Демокрация”, Василев ми каза, че една банка, ако няма лоби в държавата, не е никаква банка”, разказа Лазов. Според него оттогава датира връзката на Василев с Иван Костов, който до 2001 г. беше министър-председател. Сътрудничеството им било системно и продължило с години. “През 2010 г. Василев ме покани да разгледаме една административна сграда на бул. “Цар Борис III”. Там дойде дъщерята Мина Костова и Василев се ангажира пред нея да наемем офисите в сградата и нашите фирми да я напълбнят. На мен ми нареди да комуникирам с Мина Костова. През февруари 2013 г. вече всичките ни дружества бяха там, а Василев ми нареди да се срещна с Костов и и дъщеря му и да уредим начин те да получават по 25 000 лв. на месец”, каза още Лазов. Той заяви още, че с години е смятал Василев за успешен бизнесмен, възхищавал се е на моделите му и заедно с него е мечтаел да постигат успехи. Лазов първи станал подставено лице при сделка с “Мина Станянци”, която по-късно била продадена на Христо Ковачки. После и други хора от “Фирмата” ставали подставени лица, докато кръгът се разширил до шофьори и охранители. Те не печелели от това друго, освен доверието на Василев, че изпълняват с успех задачите му. След 2008 г. КТБ започнала да финансира губещи сделки, затова започнали да вземат нови кредити, за да покриват загубите. Разпитите на Лазов продължават и днес, след което свидетелят ще отговаря на въпроси на прокуратурата и 20-ината адвокати на банкера беглец и останалите 17 подсъдими.   Заместник главният прокурор Иван Гешев: Свидетелят бил дясна ръка на Василев  Защитата ще се мъчи да го компрометира Свидетелят е бил дясната ръка на подсъдимия Цветан Василев и моите първи впечатления от изложението му са, че над 90 % пред съда повтаря това, което вече е казвал пред нас по време на разследването. Това коментира заместник главният прокурор Иван Гешев, който се явява по делото “КТБ”. Гешев допълни, че лично е бил на повечето разпити на Бисер Лазов, но целта на прокуратурата не е да преразказва какво е говорил един или друг свидетел, а когато показания се дават на публичен процес, те да станат достояние на обществото и хората сами да си направят изводи. Например – за обвързаността между банкери и политици, доколкото Лазов е посочил връзките на Василев с някогашния министър-председател Иван Костов. “Защитата ще се опита да дискредитира и компрометира този свидетел”, каза още Гешев запитан дали Лазов не е бил съучастник на Василев. Но добави, че голяма част обвиненията по делото “КТБ” са за длъжностни присвоявания при кредитиране от банката, а Лазов не е работил в КТБ.    ", "date": "2019.03.26", "title": " Бисер Лазов, основен свидетел по делото “КТБ”: Цветан Василев плащаше на Иван Костов и дъщеря му (обзор)\t\t\t"}
{"url": "https://trud.bg/%d1%80%d0%b0%d0%b4%d0%b8%d1%87%d0%ba%d0%be%d0%b2-%d0%b4%d1%83%d0%b1%d0%b0%d1%80%d0%be%d0%b2%d0%b0-%d0%b8-%d0%b4%d0%b8%d0%bb%d0%be%d0%b2-%d0%b1%d0%b0%d1%89%d0%b0-%d0%b2%d0%bb%d1%8f%d0%b7%d0%be%d1%85/", "text": "Алеята на писателите в Двора на кирилицата в старата столица Плиска се увеличи с още четири личности – във вторник бяха открити паметниците на якутския писател Ексекулеех Елексей и българските творци Йордан Радичков, Петя Дубарова и Любен Дилов. Церемонията стартира с уникален шамански ритуал, в който участва не само якутската делегация, но зрелищният танц и заклинание увлякоха всички гости. Сибирски шаман изпълни древния ритуал „Алгыс“ около огън и после всички якути и българи се хванаха за ръце, докато водачът произнасяше магическите си слова. Писателят Ексекулеех Елексей е потомък на виден шамански род и това провокира изненадата от страна на чуждестранната делегация, оглавена от зам.министъра на външните работи на Република Якутия Владимир Василев. Бюст-паметникът на Елексей бе открит от внучките му Лариса и Раиса Кулаковски. Той е изработен и дарен от народния художник скулпторът Афанасий Романов, който също дойде за откриването. Паметникът на писателя Йордан Радичков е дело на неговия дългогодишен приятел проф. Емил Попов, който уважи събитието. Лентата бе прерязана от децата на известния творец – синът Димитър и дъщерята Розалия. Паметникът на Любен Дилов е първият в Алеята на писател фантаст. Той е изработен от проф. Димитър Рашков. Развълнуван от оказаната чест го откри Любен Дилов-син. Образът на нежната поетеса Петя Дубарова е изваян от скулптора Снежанка Стоянова. Елица Дубарова, сестра на поетесата, с голямо вълнение го откри за възхитената публика. По традиция пред всеки от постаментите беше положена пръст от родното място на творците. Паметниците бяха осветени от отец Андрей. Гостите на тържеството се насладиха на уникални български и якутски музикални и танцови изпълнения. Венци от Двора на кирилицата бяха положени пред всеки паметник, цветя поднесоха и Област Шумен, Общините Бургас, Каспичан, Горна Оряховица, Асоциация на българите по света, Генерално консулство на Русия в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Радичков, Дубарова и Дилов-баща влязоха в Двора на кирилицата\t\t\t"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%81%d0%b5%d0%b4%d0%bc%d0%b8%d1%8f%d1%82-%d1%81%d0%b5%d0%b7%d0%be%d0%bd-%d0%bd%d0%b0-%d1%84%d1%83%d1%82%d0%b1%d0%be%d0%bb-%d0%b7%d0%b0-%d0%bf%d1%80/", "text": "Началото на седмия сезон на Международната детска социална програма „Футбол за приятелство“ бе дадено днес от Газпром, официален партньор на Шампионската лига на УЕФА. Финалните събития от сезона ще се проведат в Мадрид, Испания, от 28 май до 2 юни. Основните цели на програмата са да подкрепя детския и младежкия спорт, да насърчава здравословен и активен начин на живот като ценности, както и да подхранва у младите уважение към различни националности и култури.  Момчетата и момичетата, включително деца с увреждания и специални нужди, ежегодно участват във „Футбол за приятелство”, насърчавайки деветте ценности на програмата: приятелство, равенство, справедливост, здраве, мир, преданост, победа, традиции и чест.  През седмия сезон на „Футбол за приятелство“ събитията ще бъдат организирани в различни страни по света. Съставът на смесените международни отбори на приятелството ще бъде определен по време на  открит жребий . Асоциирайки се с екологична мисия на програмата, отборите ще бъдат кръстени на редки и застрашени видове животни. Светът ще празнува и  , децата и възрастните от различни страни ще подкрепят програмата, ще участват в мачове на приятелството и открити уроци, и ще завържат  гривни за приятелство  – официален символ, направен от сини и зелени нишки, символизиращи футболно игрище и спокойното небе.  Младите журналисти от цял свят ще се посветят на отразяване на събитията от новия сезон в  . Младежите ще придобият необходимите умения на репортери и ще имат възможност да ги използват по време на финалните събития, както и да си сътрудничат с водещи медии по света като кореспонденти.  Не само журналисти, играчи и треньори, но и млади съдии – ученици от съдийски училища от различни страни – ще представляват младите участници в тазгодишната програма. Всички те ще станат част от   за няколко дни и ще участват в различни спортни и образователни мероприятия: уъркшопи с известни футболисти, обучения под ръководството на младите треньори, както и майсторски класове и игри в рамките на   По време на финалните събития ще се проведе  Международния форум „Футбол за приятелството“ , а   ще се превърне в централно събитие с финала, който ще се проведе в сърцето на Мадрид – площад Плаза Майор. Седмият сезон ще завърши с посещение на финала на Шампионската лига 2019 г. на стадион Ванда Метрополитано в Мадрид.  „ , казва Микел Пуиг, собственик и главен изпълнителен директор на Младежката футболна школа Барселона.  Според младия журналист, представляващ България през миналата година, Миа,  . Повече за „Футбол за приятелство“:  ", "date": "2019.03.26", "title": " Стартира седмият сезон на „Футбол за приятелство“\t\t\t"}
{"url": "https://trud.bg/%d0%b1%d0%b8%d1%82%d0%ba%d0%b0%d1%82%d0%b0-%d0%bd%d0%b0-%d0%b4%d0%b2%d0%b5%d1%82%d0%b5-%d1%81%d1%82%d0%b0%d1%82%d1%83%d0%b8-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b8-%d0%b4/", "text": "На централния площад в Скопие се издига огромна бронзова статуя върху кръгъл пиедестал, изобразяваща древен воин яздещ подивелия си кон с издигнат меч в ръка. Официалното му име до скоро бе „Воин на кон“, но всички знаеха, че в действителност става дума за Александър Велики, яздещ известния си кон Буцефал. Тази статуя е произведена в леярните Ferdinanto Marineli на Флоренция, като общата стойност е 9,4 милиона евро (5,3 самата статуя и 4,1 основата заедно с шадравана, осемте лъва). Височина надхвърля 23 м, което я превръща в най-голямата скулптура, която съществува до този момент в Европа. Поставена на площада в Скопие през Юни 2011 г., в стремежа на Никола Груевски да свърже историята на неговата страна с епохата на древна Македония и големия пълководец Александър. Две десетилетия по-рано, през 1988 г. в центъра на атинския площад „Омония“ бе поставена ексцентрична стъклена статуя, изобразяващи фигура на бегач (Дромеас). Модерно произведение за онази епоха, различно от естетиката на гърците, които трудно се разграничават от стандартите на археологичните статуи. От първия момент произведението привлече фанатични поддръжници и противници. Скулпторът е Костас Вароцос, преподавател в Солунската художествената академия. „Дромеас“, така бе наречено произведението, остана десет години на площад „Омония“, но когато започна строежът на метрото, бе преместено на друг атински площад, срещу Националната художествена галерия. Статуята е висока 12 метра и тежи 7 тона. Проектът стана известен, когато министърът на културата Мирсини Зорба покани скулптора на „Дромеас“ и поиска от него разрешение за осъществяване на тази размяна. Вароцос в началото помисли, че става въпрос за шега, след което побесня. Още повече побесняха гръцките медии. „Не стига, че ни взеха името Македония, сега ще ни изпратят и техни статуи“, писаха гръцките вестници. Министърът на културата сблъсквайки се с негативните реакции, се изплаши и отстъпи. Първоначално каза, че никога не се е срещала с Вароцос, но когато разбра, че е видян да влиза при нея, заяви, че е проведен общ разговор, но без конкретно предложение за размяна. Така или иначе не бе достатъчно разрешението на твореца, за да стане тази размяна. Вароцос притежава авторските права върху художественото произведение „Дромеас“, но собствеността на статуята принадлежи на Атинската община. Но защо толкова реакции и врява, след като става въпрос за размяна на две статуи между страните, което е нещо обичайно. Вероятно, защото Преспанското споразумение е изключително неприемливо в Гърция. Колкото международните организации и лидери прославят Ципрас и Заев за подписването му, толкова гърците се изнервят с това споразумение. Всички проучвания показват, че 70% от гърците го смятат за недопустимо. В Северна Гърция процентите на правителството паднаха под 10%. В този общ климат на реакции, идеята да се размени „Дромеас“ срещу Александър от Скопие, бе приета като възмутителна и доказателство, че правителството на Ципрас буксува. Истината е, че тези статуи бяха поставени от Груевски в центъра на Скопие, за да създаде изкуствено една древна Македонска история, която се превърна в постоянен повод за изнервяне на гърците. Преспанското споразумение възстанови тази историческа истина, като бе признато, че днешната македонска етническа група няма нищо общо с гръцкото древно наследство. Тук се появи и друг забавен факт. Премиерът Заев, заяви, че древногръцките статуи на Александър Велики, на неговия баща Филип, на майка му Олимпия и други подобни, поставени от Груевски, ще бъдат премахнати. Когато бе поставен огромният Александър, повечето страни на ЕС получиха протестни ноти от Атина с предупреждение към Скопие да „не предизвикват гърците“. Поради тази причина статуята тогава не бе наименувана Александър, а „Воин на кон“, въпреки че всички знаеха за кого става дума. Към днешна дата премиерът Заев реши в крайна сметка да не бъде премахната статуята, а да бъде наречена вече с истинското й име, като бъде поставен надпис в основата й, който да обяснява, че става въпрос за паметник на гръцкото и световното историческо наследство. Съответно атинският „Дромеас“ премина в един втори период на слава. Дори и тези, които не искаха да го виждат и проявяваха безразличие, днес го обикнаха невероятно. Всички вече говорят за него с гордост и са готови да го защитят в случай, че се появи вероятност за преместването му. Показателно за блясъка, който отново изживява статуята, е фактът, че преди няколко дни по време на демонстрация от протестиращи медицински сестри, спряха за малко пред статуята, поклониха се и поставиха цветя, като че става дума за паметник на герои и всички приветстваха тяхното преклонение, а до преди няколко години подобно „преклонение“ щеше да бъде саркастично поругано. С две думи, ако размяната бъде направена, след две десетилетия Александър отново ще се намести в статуята си в центъра на Атина, след което ще последва историческо продължение на сагата „Чий е Александър Велики? На гърците или на македонците?“.   Културен акт В началото на април гръцкият премиер Алексис Ципрас ще посети официално Скопие в знак на добросъседство между Гърция и Северна Македония след подписване на Преспанското споразумение. По време на посещението следва да бъде обявен и един културен акт с висок символизъм. Размяната на две статуи, като доказателство на добрия климат между двете страни. Тоест, монументът от Скопие„Воин на кон“ ще замести в Атина „Дромеас“, който съответно ще бъде поставен на някой площад в Скопие. Съдбата на тези две статуи се преплете по много странен начин. Чий е Александър Велики? На гърците или на македонците?          ", "date": "2019.03.26", "title": " Битката на двете статуи – Александър и Дромеас\t\t\t"}
{"url": "https://trud.bg/%d1%84%d0%b8%d1%80%d0%bc%d0%b0-%d0%bd%d0%b0-%d0%b6%d0%b5%d0%bd%d0%b0%d1%82%d0%b0-%d0%bd%d0%b0-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%ba%d1%83%d0%bf%d0%b8%d0%bb%d0%b0-%d0%be/", "text": "Елисавета Панова е платила 93 004,5 лв. за обща площ от 211,2 кв.м при пазарна стойност на имота по това време от 455 761 лв. Съпругата на председателя на Върховния касационен съд (ВКС) Лозан Панов – Елисавета e придобила евтино луксозен апартамент от „Артекс“, съобщи  . От справка в Имотния регистър става ясно, че на 10 април 2013 г. „Артекс Инженеринг“ продава на „Ганева 2000″ ЕООД апартамент от 172 кв.м. и два гаража, съответно по 19,5 и 19,7 кв. м, в кооперация на ул. Елемаг“ № 32 в елитния столичен квартал „Изгрев“. В справката е посочено, че за общата площ (от 211,2 кв.м) са платени 93 004,5 лв. или по 225 евро на квадрат. Проверка в един от най-големите сайтове за недвижими имоти установява, че средната пазарна цена на апартаментите в кв. „Изгрев“ през март-април 2013 г. е била 1101 евро на квадрат. Така излиза, че ако Елисавета и Лозан Панови е трябвало да придобият апартамента и двата гаража по пазарни цени от 1101 евро, то реалната стойност на имота е щяла да достигне 232 531 евро или 455 761 лв., вместо платените 93 000 лв. От публикуваните през годините отчети на „Ганева 2000“ ЕООД, чийто едноличен собственик на капитала е съпругата на Лозан Панов, става ясно, че скромната сума за придобиването на толкова солиден имот е била налична във фирмената сметка. Финансовите отчети на дружеството обаче сочат, че ако трябваше да купи на реалните цени апартамента и гаражите, Елисавета Панова (по първи съпруг Ганева-бел.ред.) не би могла да го направи, просто защото фирмата й, поне по документи, не е разполагала с такъв паричен ресурс. Апартаментът на Панови е на шестия етаж в луксозната бутикова сграда „Елемаг Дипломат“ на едноименната улица. Състои се от дневна с трапезария, разположени на площ колкото една боксониера – 41 кв.м, плюс кухненски бокс, две спални от по 20 кв.м, един кабинет, две бани, два санитарни възела, мокро помещение и две тераси. Лозан Панов никога не е посочвал в декларациите си луксозното жилище в „Изгрев“. Избягването на декларирането на апартамента е станало възможно, защото той е придобит от фирмата на Елисавета Панова, а не от нея като физическо лице. В периода 2007-2012 г. настоящият ръководител на ВКС е бил председател на Административния съд София-град.          ", "date": "2019.03.26", "title": " Фирма на жената на Лозан Панов купила от „Артекс“ четиристаен апартамент и два гаража за 225 евро на квадрат"}
{"url": "https://trud.bg/%d0%b7%d0%b0%d0%bb%d0%be%d0%b3%d1%8a%d1%82-%d0%b7%d0%b0-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%b5-%d0%be%d1%86%d0%b5%d0%bb%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-us/", "text": "Русия изнася за Венецуела ноу-хау за ефективна капиталистическа икономика  След обявеното изтегляне от Сирия във Вашингтон се наложи виждането, че САЩ губят Близкия изток. Не се развиват добре нещата и в Югоизточна, и в Южна Азия. В Европа съдбата на НАТО е несигурна. В Африка влиянието на Китай и Русия почва да изтласква западното. В такива региони паническите действия на Тръмп – като неотдавнашния му туийт за признаването на окупирания сирийски Голан за израелски – водят до по-бързо затъване. Туийтът, изненадал всички и в САЩ, дори да помогне на затъналия в скандали за корупция Нетаняху да се спаси от затвора, ще обедини Сирия, Ливан, Иран, Хизбула и широката ислямска общественост в още един общ фронт срещу американския империализъм и ще донесе нови невъобразими бедствия на американците по света. А и как отсега нататък да претендираш за Крим, щом даваш на Израел да анексира насилствено Голан? Но тези места са далече от САЩ, а Латинска Америка се смята за техен заден двор. Но през миналото десетилетие победите на Уго Чавес във Венецуела, Лула да Силва и Дилма Русеф в Бразилия, Ево Моралес в Боливия, Мишел Бачелет в Чили, Хосе Мухика в Уругвай, Фернандо Луго в Парагвай, Рафаел Кореа в Еквадор, сем. Киршнер в Аржентина, връщането на Даниел Ортега в Никарагуа, пък и дълголетието на братя Кастро в Куба, и неотдавнашната победа на Лопес Обрадор в Мексико създадоха впечатление, че и в „задния двор“ американската хегемония приключва. Според проучване на „Галъп“ за 2018 г. одобрението на политиката на САЩ в Латинска Америка е средно 31%, а неодобрението – 53%. САЩ предприеха отчаяни действия в духа на „най-добрите“ традиции да обърнат тази неприятна тенденция. Парламентарният преврат срещу Дилма, довел на власт корумпирания Мишел Темер, вече употребен и захвърлен, както и дългогодишните опити за сваляне на чависткото правителство във Венецуела, са само върхът на айсберга. Във Венецуела бяха изпробвани всички познати средства за смяна на режима, само мащабна военна агресия засега се изключва от Пентагона. Но самозванецът Гуайдо, както признават и в САЩ, няма реална власт и влияние, нито дори може да организира що-годе значително протестно движение два месеца след незаконното си назначаване за президент. Изваден бе от нафталина военопрестъпникът Елиът Абрамс, водещ аферата „Оръжие-пари-контри“ за свалянето на сандинисткото правителство в Никарагуа по времето на Рейгън, уличен в лъжа пред Конгреса на САЩ. Изпробван бе сценарият с хуманитарната помощ и нейното запалване, разобличено като инсценировка и във в. „Ню Йорк Таймс“. Саботажът срещу венецуелската енергетика, кибернетичен и физически, се оказа стар американски инструмент, изпробван месец преди преврата срещу Алиенде в Чили. На развалините на създадената в 2008 г. в Бразилия от тогавашните леви лидери регионална група „Унасур“ Вашингтон акушира нова организация – „Просур“, която през март се събира в Чили, но без Венецуела, и която явно е предназначена за борба с чавизма, след като Организацията на американските държави не можа да послужи на Тръмп да изолира Мадуро. Новата група е предназначена и за натиск срещу Куба и Никарагуа, и за противодействие на влиянието на Русия и Китай на континента. Последното е особено болезнено за САЩ, след като международното отделение на венецуелската държавна нефтена компания PDVSA бе преместено от Мадуро от Лисабон в Москва, а финансовото й обслужване бе поето от руски банки. С помощ от мастити международни адвокати от московското „сити“ венецуелската вицепрезидентка Делси Родригес започна действия за защита на държавната си собственост зад граница – Венецуела има блокирани само в САЩ активи и интереси на PDVSA за седем милиарда долара, в западноевропейски банки също са замразени нейни сметки, а Bank of England  отказва да й предаде златния запас от 1,2 млрд. долара. Всичко това може да изпрати твърде неизгоден за Запада „сигнал“ към развиващите се страни, стремящи се към повече независимост, къде да си държат авоарите и с кого да правят бизнес в бъдеще! Помощта на Русия обаче не се свежда само до адвокатстване – и до засега символичното й военно присъствие в Карибите. Времената се промениха коренно – докато Америка сега се занимава с износ на (контра)революция, саботаж и експроприация на чужди активи, Русия изнася за Венецуела ноу-хау как се прави ефективна капиталистическа икономика. По съвет от руски икономисти, командировани дългосрочно в Каракас, Мадуро например премахна външното управление на най-голямата частна банка в страната, Banesco Banco Universal C.А, въведено в 2018 г. за незаконни тогава операции с валута, и фактически отмени забраната за обмен на валута, в сила от много години. Отвориха врати първите два пункта за свободен обмен на валута в Каракас и скоро се очакват още във всички големи градове. САЩ изобщо получиха шанса да пробват да свалят популярното и подкрепяно от армията чавистко ръководство само заради погрешната му икономическа политика досега, която то явно обаче вече има сериозно намерение да изправи. А капиталистическа Русия е уникално квалифицирана да й окаже нужната помощ. Тя например има голям опит в провеждане на твърда макроикономическа политика за бързо преодоляване на инфлацията, в която Венецуела бе тласната от желанието на чавистката власт да залее нуждаещите се с нефтени милиарди, а след поевтиняването на нефта – да пусне печатницата за пари, да фиксира цени и забрани обмена на валута. Русия в последно време се научи да работи и в условията на западни санкции и враждебна международна среда, да печели дела в западни съдилища и арбитражи. А също вече единствена изглежда ще може да предложи алтернативни на западните финансови инструменти. Така че Венецуела може да се окаже изключителна победа за Русия, ако успее да докаже, че може да дава не само военнополитическа подкрепа на съюзниците си, което направи в Сирия, също противно на западните очаквания, но и икономическа и финансова помощ – да конкурира успешно западните финансови институции. Последното ще е решаващо в дългосрочен план, защото въпреки всички чавистки грешки най-голяма роля за венецуелската криза имат американските санкции. Венецуела беше и все още е нефтена монокултурна икономика, традиционно разглеждана от САЩ като отрасъл на тяхната икономика, напълно зависима и подчинена на американските нефтени корпорации и големи банки и неспособна да функционира без тях и особено при условията на американски санкции. Дори след като се намери заместител на американските нефтени корпорации за техническата преработка на нефта и се появят алтернативни финансови пазари и инструменти за венецуелския дълг, ще остане структурният проблем да се диверсифицира икономиката от монокултурното си състояние. Но и в това отношение Русия също има какво да предложи, тъй като тя самата се бори със същия проблем и вече постига известни успехи. Венецуела например може също да са научи сама да си произвежда основните храни и потребителски стоки. Всички тези реформи обаче не бива да се съпровождат с остеритет в стил МВФ, с приватизация на стратегически активи и с разрушаване на националната икономика. И чавистите, и Русия разбират добре това. Чавизмът се крепи на симпатиите на мнозинството бедни венецуелци и техните синове в армията. Ако това се осъществи, то може да стане обединително звено за нов латиноамерикански икономически съюз, в интерес на националните икономики, независим от Големия брат от север. Това ще е полезно и за прогресивна Америка, която не желае американските корпорации (американски само по име, а всъщност глобални) да ограбват народите на Латинска Америка, също както и самите американци.                                  ", "date": "2019.03.26", "title": " Залогът за Венецуела е оцеляването на US империята\t\t\t"}
{"url": "https://trud.bg/4-%d0%b5%d0%b2%d1%80%d0%be-%d0%ba%d0%b2-%d0%b7%d0%b0-%d0%bd%d0%b0%d0%b5%d0%bc%d0%b0%d0%bd%d0%b5-%d0%bd%d0%b0-%d1%81%d0%ba%d0%bb%d0%b0%d0%b4%d0%be%d0%b2%d0%b8-%d0%bf%d0%bb%d0%be%d1%89%d0%b8/", "text": "Много проекти се отдават още в строеж Със завършването на около 150 хил. кв.м складове и производствени мощности през 2018 г. и още 160 хил. кв.м в строеж в началото на 2019 г. пазарът на индустриални имоти постепенно преодолява недостига на модерни площи, коментират от консултантска компания на пазара на имоти. “Голяма част от завършваните спекулативни проекти са отдадени под наем още в строеж, но в същото време през 2018 г. бяха започнати нови складови площи, които ще подсилят предлагането. В допълнение някои от големите наематели построиха свои бази и освобождават заеманите до момента имоти. Това предполага лек ръст на свободните площи в София през 2019 г. – от 2-3% през 2018 г. до приблизително 5%, което е по-здравословно за пазара ниво”, коментира Владимир Гюрджиев, мениджър “Индустриални имоти и развитие на парцели” в компанията. Според него тези нива на незаетост са показателни за узряване и стабилизиране на пазара на индустриални имоти. Очакванията са те да имат стабилизиращ ефект върху наемните нива, които се движат около 4-4,20 евро/кв.м за средни до големи складови площи в София. Пазарът на индустриални площи извън София остава активен, основно благодарение на търсенето на терени за производство на авточасти и електроника. България е привлекателна благодарение на ниските оперативни разходи и наличието на свободни ресурси на пазара на труда. В това отношение потенциал има в северната част на страната, където в близките две години се очаква откриването на нови производствени мощности, коментират експертите от компанията.", "date": "2019.03.26", "title": " 4 евро/кв. за наемане на складови площи\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%ba%d0%bf%d0%ba%d0%be%d0%bd%d0%bf%d0%b8-%d0%b8%d0%b7%d0%b8%d1%81%d0%ba%d0%b2%d0%b0%d0%bc%d0%b5-%d0%b2%d1%81/", "text": "КПКОНПИ е изискала всички документи за продажбата на жилища от фирма „Артекс“ за три-четири години назад. Това обяви председателят на КПКОНПИ Пламен Георгиев пред журналисти в Народното събрание. Той припомни, че комисията извършва проверка на покупките на имоти от Цветан Цветанов, Цецка Цачева, Вежди Рашидов и Ваня Колева. „Тук идеята е не да претупваме нещата. Ние изискваме въобще всички документи във връзка с покупко-продажбата на жилища от фирма „Артекс“, заяви Георгиев. „По този начин ще се направи една всеобхватна проверка, като искаме всички разрешителни, които са издавани на тази фирма. Анализираме всичко, законопректите, които са внесени и които евентуално биха облагодетелствали тази фирма. Искаме да разровим докрай всичко, за да установим въобще кои лица са пазарували от фирма „Артекс“ и на какви цени“, допълни той. Пламен Георгиев отхвърли информациите, че и той е закупил жилище от компанията. „Нито съм купувал жилище от „Артекс“, нито познавам някой от фирмата“, каза шефът на КПКОНПИ. „Никога не съм имал жилище в квартал „Изток“. С чувство за хумор мога да кажа, че на някой му се иска да имам жилище там, но аз просто нямам. За съжаление не мога да си позволя, защото имам дългосрочен кредит. Явно в момента се опитват да замесят имената на всички, да се разрасне скандалът. Обяснявам си го с изборите, които идват“, посочи той. Според него около въпросната фирма има притеснителни сигнали. „Дали те ще се докажат, ще мога да ви кажа, когато приключим“, обясни още председателят на антокорупционната комисия. На въпрос в какви срокове могат да станат готови проверките Пламен Георгиев посочи: „Дадоха ни 20-дневен срок. Предполагам, че ще се наложи да бъде удължен, защото за нас най-лесно е да претупаме нещата и да направим повърхностни проверки. Идеята е да се свърши един огромен обем от работа. Искаме всички разрешителни, които са дадени от фирма „Артекс“, включително за тази сграда, до която е небостъргач. Искаме всичко да се разрови от игла до конец, за да няма никаква капка съмнения, че сме проверили всичко. Също успоредно ще проверяваме и конфликт на интереси“, посочи още Георгиев.  ", "date": "2019.03.26", "title": " Пламен Георгиев, КПКОНПИ: Изискваме всички документи за покупко-продажбата на жилища от „Артекс“"}
{"url": "https://trud.bg/%d0%b0%d0%ba%d1%80%d0%be%d0%b1%d0%b0%d1%82%d1%8a%d1%82-%d0%bf%d0%b0%d0%b4%d0%bd%d0%b0%d0%bb-%d0%be%d1%82-18-%d0%bc%d0%b5%d1%82%d1%80%d0%b0-%d1%89%d0%b5-%d0%bf%d0%be%d0%ba%d0%b0%d0%b6%d0%b5-%d1%81/", "text": "29-годишният Олег Александров е потомствен дресьор и акробат. През 2017 г. по време на репетиция пада от 18 метра и като по чудо остава жив. „Майка ми е въздушен акробат. Когато е била бременна, тя не е спирала и на практика до петия месец да лети с мен във въздуха. А на манежа стъпих за първи път на четири години. Заедно с баща ми направихме музикален номер“, разказва Олег. След невероятния успех на високотехнологичните програми “Circus 2.0” и “UFO”, “Большой Московский Цирк” стремглаво се завръща с разтърсващ двучасов шоу спектакъл “OFU – ПРИЗЕМЯВАНЕТО ”, който ще бъде показан пред българска публика за първи път. Премиерните представления в България са: 21 март Русе Арена “Монбат”, 24 март Пловдив „Колодрум”, 26 март София Арена “Армеец”. Зрителите, които успяха да се сдобият с билет за невероятното шоу “UFO” преди две години, още говорят за увлекателната история на човека, похитен от извънземни. Програмата “OFU – ПРИЗЕМЯВАНЕТО ” обръща сюжета наопаки и разказва за извънземно, случайно попаднало на планетата Земя. Неочаквани сюжетни обрати,  опасни приключения, каскади с коне и кучета, “агенти в черно” и едно изгубено извънземно. Декорите на спектакъла надвишат очакванията и на най-разглезения зрител! Освен гигантска летяща чиния, на арената ще видите огромен лунапарк, строителен кран, хиподрум, декоративен съветски цирк, Третяковска галерия и лаборатория за изследване на извънземни! Шоу спектакълът “OFU” ще остави трайна следа в съзнанието ви с невиждани циркови номера, каскади с животни, впечатляващи видео и лазерни ефекти, пищни костюми, авторска музика и много други изненади! Мащабната продукция превишава 100 души  – акробати , еквилибристи, фокусници, клоуни и дресьори на животни. На арената на цирка ще излязат едни от най – добрите циркови артисти в света –  водещи имена на руския цирк, лауреати на престижни фестивали и майстори на спорта от международна класа. Основатели на „Болшой Московский Цирк“ са  Братята Асколд и Едгар, от циркова династия Запашни – абсолютни лидери по продажба на билети в Русия и в света. На година броят на зрителите им превишава 700 000 души. Освен, че са в ТОП 100 на руския Форбс, двамата са режисьори на  спектаклите  на „Болшой Московский Цирк“. Фен базата на “Большой Московский Цирк” е огромна – от световни рок легенди като Мерилин Менсън, до политическата фигура номер 1 в Русия – Владимир Путин. Кралското семейство на Монако не пропуска спектакълите на трупата когато са във Франция! „Большой Московский Цирк” няма еквивалент в света и предлага неповторимо зрелище за малки и големи!", "date": "2019.03.26", "title": " Акробатът, паднал от 18 метра, ще покаже своя коронен животозастрашаващ номер в България\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d1%83%d1%80%d0%b8%d0%b5%d1%80-%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%bf%d1%80%d0%b8%d0%b1%d1%80/", "text": "Куриер, прибрал парите от 4 телефонни измами в Търговище и Попово, е задържан за нанесени щети от близо 10 000 лв. 50-годишният мъж от разградското село Конево е задържан в полицията в Търговище. Той е прибирал парите в периода от 20 февруари до 15 март. Жертвите са четири жени на възраст от 55 до 75 години. Най-крупна сума е била измъкната от 73-годишна жителка на град Попово, която дала 7000 лв. Освен левове, една от жените предала 100 евро и 60 паунда. Всички са били измамени, че помагат на полицията да задържи престъпници, които лъжат хората по телефона. Самият куриер е бил въвлечен в схемата, след като пуснал обява, че си търси работа. Наел го уж собственик на фирма за производство на дограма, за да взема размери и да прибира капаро от клиентите. Събраните суми куриерът  оставял близост до водопроводна шахта в село в община Разград. Има данни, че е вършел същите „услуги” и при други измами на територията на Североизточна България. Уточняването им тепърва предстои. Задържаният е осъждан. Имал кражба, шофиране след употреба на алкохол, нарушаване на съдебна заповед. Имал условно наказание, което вече е било изтекло към момента на извършване на измамите. До сега не е имал ефективно наказание, показва първоначалната информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Арестуваха куриер на измамници, прибрал пари от 4 престъпления\t\t\t"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%b0%d1%80%d0%b5%d1%81%d1%82%d0%b0-%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d0%ba%d0%b0-%d0%b8%d0%b7%d0%b4%d0%b8%d1%80%d0%b2/", "text": "Апелативният съд във Варна потвърди първоначалния арест на Станка С., задържана преди 10 дни с определение на Варненския окръжен съд на основание Европейска заповед за арест(ЕЗА), издадена от съда в Месина, Италия. Компетентните италиански власти са посочили, че на 8 септември 2017 година Станка в съучастие с други две лица инсталирали скимиращи устройства в банкомати в Таормина, на о-в Сицилия, като по този начин източили информация от чужди банкови карти, съобщиха от пресслужбата на ВАС. Властите в Италия са поискали ареста и предаването на Станка, за да бъде наказателно преследвана за поставянето на скимиращите устройства.  Варненският окръжен съд ще гледа делото за екстрадицията на 27 март 2019 г. Въпреки аргументите на защитата, че българката не е знаела за воденото наказателно преследване в Италия спрямо нея, а и се грижила за семейството и за пълнолетните си деца, то и този съд намира, че първоначалният арест има за цел да осигури присъствието на издирваното лице на делото по същество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Потвърдиха ареста на варненка, издирвана от властите в Италия"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b3%d0%be%d0%bd%d0%b8%d0%bb%d0%b8-%d0%bf%d0%b8%d1%8f%d0%bd-%d1%81-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82-%d0%b0%d0%b2%d1%82%d0%be%d0%b1/", "text": "Софийска районна прокуратура задържа за 72 часа криминално проявен за противозаконно отнемане на автобус. 44-годишният С. Христов е привлечен към наказателна отговорност за противозаконно отнемане на моторно превозно средство, което е извършено в пияно състояние, съобщиха от държавното обвинение. Христов е многократно осъждан, като в края на 2018 г. е излязъл от затвора, тъй като е изтърпял предишно наложено му наказание „лишаване от свобода“. Малко по-късно той започнал работа в сервиз за автомобилни гуми в столичния ж.к. „Красна поляна“. На паркинга на този сервиз се съхранявал автобус марка „Ивеко Дейли“, собственост на свидетеля Л. Вечерта на 24-ти срещу 25-и март, след като бил употребил алкохол,  Христов подкарал автобуса, насочвайки се към площад „Сточна гара“. По време на движението бил подаден сигнал със „стоп палка“ от служители на МВР, на който обвиняемият не реагирал. Поради това последвало преследване на инкриминираното превозно средство от автомобил на полицейските служители, в района на центъра на столицата. На кръстовището, намиращо се в непосредствена близост до посолството на Република Румъния, Христов катастрофирал, блъскайки огражденията, поставени между двете платна. На същото място той бил задържан от полицейските служители, които установили неговата самоличност, а по случая е образувано досъдебно производство под ръководството и надзора на Софийска районна прокуратура. Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му  в сградата на Софийски районен съд за разглеждане на искане за вземане спрямо него на мярка за неотклонение „Задържане под стража“.", "date": "2019.03.26", "title": " Полицаи гонили пиян с откраднат автобус в центъра на София"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d1%88%d0%b5%d1%81%d1%82%d0%b8-%d0%b0%d1%80%d1%82%d0%b8%d0%bb%d0%b5%d1%80%d0%b8%d0%b9%d1%81%d0%ba%d0%b8-%d0%bf%d0%be%d0%bb/", "text": "Паметникът на Шести артилерийски полк в Сливен няма да бъде преместван. На едно от заседанията на Областната комисия за военните паметници е взето решение за преместването, но по-късно е получен отказ от Министерството на отбраната. Възоснова на това общината е изготвила нова план-сметка за разходите, които са необходими за реставриране на 7-метровата композиция. Общата сума възлиза на близо 100 хил.лева. От тях 18 841,45 лева ще бъдат осигурени от набраните дарения в кампанията за спасяване на паметника, открита от общината преди две години. Други 2000 лева са налични под формата на строителни материали, а 10 хил.лева са предвидени в местния бюджет. „План-сметката ще бъде обсъдена на заседание на Областната комисия за военните паметници на 27 март“, заяви кметът Стефан Радев. Към момента паметникът се намира в бивша казарма в центъра на града. Големият проблем е, че достъпът до него не е добър, каза още кметът. „Това, върху което работим, е близо 10 дка от този терен да бъдат предоставени за изграждането на нова сграда за Районната пожарна служба в Сливен. Текат разговори с МВР. Ако това стане, ще бъде изградена улица, която да улеснява излизането на пожарните автомобили и тя ще свързва северната и южната част на града. Паметникът попада до оградата на този терен“, заяви Радев. По този начин ще бъде решен проблемът със свободния достъп до него. Паметникът на Шести артилерийски полк е открит през 1924 г. Изграден е с лични средства на войниците и офицерите, които се завръщат живи от фронтовете на трите освободителни войни в началото на 20 век. Монументът представлява фигура на артилерист с насочена към Одрин ръка, стъпила върху постамент. Композицията е от врачански камък и бетон. Под влияние на атмосферните промени фигурата е започнала да се руши. Общината има намерение да възстанови постамента и пространството около него, фигурата на артилериста да бъде експонирана в музей, а на нейно място да бъде поставена реплика от бронз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Паметникът на Шести артилерийски полк в Сливен няма да бъде местен"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%b0%d0%bd%d1%82%d0%b8%d0%bc%d0%b0%d1%84%d0%b8%d0%be%d1%82-%d1%81%d1%8a/", "text": "Върховен касационен съд окончателно произнесе оправдателна присъда за антимафиот от Шумен, който беше съден за разгласяване на инфорамция. Сагата продължи дълго – само в Окръжен съд-Шумен по секретното дело е имало 12 съдебни заседания. Сега върховните магистрати оставят в сила решение на Апелативен съд–Варна, с което се потвърждава постановената по делото оправдателна присъда на Шуменски окръжен съд за С.Неделчев. Делото бе образувано в края на 2016 г. по внесен обвинителен акт, според който служителят в сектор БОП – Шумен през периода декември 2010 г. – март 2011 г., при условията на продължавано престъпление разгласил информация, представляваща държавна тайна. Спореда запознати, става дума за изнасяне на информация до лица, чийто провеки предстоят. В Шумен делото се гледа при закрити врати, заради гриф за секретност и продължи 15 месеца, в които бяха проведени 12 съдебни заседания и приключи с оправдателна присъда. Тя бе протестирана от прокуратурата пред Апелативен съд – Варна, който с решение от месец август 2018 г. потвърди, като правилен и законосъобразен съдебният акт на Шуменския окръжен съд. Така делото стигна и до Върховния касационен съд, които в рамките на касационната проверка не намерил нарушения на процесуалните правила при разглеждането на делото, при анализа на доказателствата и направените от предходните инстанции правни изводи. Решението на ВКС е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Окончателно оправдаха антимафиот, съден като информатор"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%81%d1%82%d0%b0%d0%bd%d0%b0-%d1%82%d1%80%d0%b5%d1%82%d0%b8-%d0%bd%d0%b0-grand-prix-%d0%bf%d0%be-%d0%ba%d0%b0%d1%80%d0%b0%d1%82%d0%b5-%d0%ba%d0%b8/", "text": "Националът по карате киокушин Кристиян Станков стана трети на престижния турнир Grand Prix по киокушин в Токио, който се проведе в неделя. Състезателят на бургаския СК „Самурай“ спечели бронза в категория до 75 кг. Той е и единственият медалист при мъжете, който не е с японски произход, съобщиха от Българската карате киокушин федерация. В турнира в Токио се включиха около 700 участници от 14 страни. Федерацията изпрати в Япония осем състезатели. Треньорът на националния отбор по киокушин на България Сенсей Захари Дамянов и Сенсей Петър Мартинов бяха начело на българския тим в Токио. За здравето на националите ни се грижи доктор Стоян Стаматов. От българска страна в турнира се включиха и Кристиян Дойчев, Стоян Илчев, Стилиян Петков, Георги Иванов и Йордан Миладинов от мъжете и Ия Костова и Мариела Любенова при жените. Кристиян е многократен медалист от редица национални и международни състезания. Лауреат на Фондация Димитър Бербатов, световен шампион по карате киокушин и многократен европейски.", "date": "2019.03.26", "title": " Българин стана трети на Grand Prix по карате киокушин в Япония\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%87%d0%bb%d0%b5%d0%bd%d1%81%d1%82%d0%b2%d0%be%d1%82%d0%be-%d0%b2-%d0%b5%d1%81-%d0%bd%d0%b5-%d0%be%d0%b7%d0%bd%d0%b0%d1%87/", "text": "„Членството в Европейския съюз не означава, че някой друг трябва да взема решенията вместо нас. Не трябва да чакаме само механичния превод на европейските директиви.“ Това заяви вицепрезидентът Илияна Йотова на дискусия „България 2019 – нови хоризонти: съмнения, надежди, перспективи“, съобщават от президентството. Форумът, на който млади експерти представиха своите визии за развитието на страната, се организира от Институт за социална интеграция и Фондация „Фридрих Еберт“. По думите на вицепрезидента рискуваме да проведем кампания за европейските избори като „провинциална“ страна, да се изключим от големия разговор за бъдещето на Европа. „В България липсва дебат за нашето място в ЕС, за функционирането на съюза и съдържанието на политиките му“, отбеляза Илияна Йотова. „Когато имаме ясни позиции, можем да търсим своите съюзници в Европа“, изтъкна вицепрезидентът. Илияна Йотова заяви, че страната ни няма позиция за новата отбранителна политика на ЕС, а тя крие рискове от създаването на втори Шенген – този път в сферата на отбраната. Нямаме позиция и по отношение на европейските финанси за следващия програмен период. Вицепрезидентът коментира пакета „Мобилност“, като подчерта, че българската държава не му е обърнала необходимото внимание навреме. Гласуването му в дневния ред на Европейския парламент в „12 без 5“, без достатъчно аргументи и сериозна дискусия Илияна Йотова определи като поредната проява на двойни стандарти. „Малко над 300 души се опитаха да решат съдбата на хиляди европейски граждани“, отбеляза вицепрезидентът. „Да се опитаме да проектираме националните проблеми върху европейските политики“, призова Илияна Йотова. По думите на вицепрезидента в България не се води дебат и за националните приоритети, липсва диалогът с гражданите и експертите по важните за страната теми. „Най-лошите проявления на тази липса са в българското законодателство, което се ремонтира постоянно именно заради липсата на експертна оценка и на аргументирана дискусия“, заяви Илияна Йотова. „Разговорът за демография е разговор за икономиката и нейното развитие“, убедена е вицепрезидентът. По думите на Илияна Йотова в България не се прави целенасочена политика с ясни приоритети за развитие в следващите години. Вицепрезидентът посочи, че страната ни има много неизползван потенциал за развитие в редица области – високите технологии, туризма, селското стопанство. „Нулевите години във вузовете може да са инструмент в борбата с несъответствието между търсене и предлагане на пазара на труда, но те не правят политика“, отбеляза Илияна Йотова. Вицепрезидентът изтъкна, че българската държава е донор в Европа и света на много добре подготвени кадри. „Липсва реална национална политика за западащите и периферните региони на България. Европейските средства не са достатъчни за развитието на икономиката“, подчерта Илияна Йотова. Визиите на млади автори за развитието на България са събрани в книга. Вицепрезидентът поздрави авторите и издателите за смелото начинание и изтъкна важността на такъв тип форуми, на които се обменят идеи за развитието на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Илияна Йотова: Членството в ЕС не означава друг да решава проблемите ни"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%b5-%d0%b2%d0%b5%d0%bb%d0%b8%d0%ba%d0%b0%d0%bd-%d1%82%d0%b2%d1%8a%d1%80%d0%b4%d0%b8-%d0%bc%d0%b0%d1%80%d0%b0%d0%b4%d0%be%d0%bd%d0%b0/", "text": "Христо Стоичков е футболен великан. Признанието дойде от Диего Марадона, избран от ФИФА за играч №1 на ХХ век. Аржентинският идол отприщи гняв заради изказване на големия си съотборник Марио Кемпес. Голмайсторът на  Мондиал’78  каза, че не трябва да сравняват Марадона с Меси. Причината е, че Лео е трябвало първо да се мери с Роналдиньо, а сега и с Кристиано Роналдо. А по времето на Марадона подобна конкуренция не е имало. Дон Диего обаче използва своя туитър. Направи уникален колаж, по който написа: „Как може да се казва, че не съм имал никаква конкуренция, когато играех с такива великани? Само уважение, към вас, момчета!“ На снимката освен Стоичков фигурират Мишел Платини, Зико, Карл-Хайнц Румениге, Брайън Робсън, Лотар Матеус, Рууд Гулит, Карлос Валдерама, Ромарио, Енцо Франческоли, Михаел Лаудруп, Георге Хаджи, Роберто Баджо и още други величия от 80-те и 90-те години на миналия век. В Аржентина дискусията за №1 между Марадона и Меси не спира. Лео не спира да бъде критикуван, че не дава всичко на националния отбор. Дори Мароко поиска от Аржентина медицинско удостоверение, че Меси наистина е бил контузен за снощната контрола в Танже. След 1:3 от Венецуела, в която игра 90 минути, треньорският щаб го пусна да се лекува в „Барселона“. По договор аржентинците трябваше да гостуват в Северна Африка с пълния си състав, където на първо място е именно Меси.  ", "date": "2019.03.26", "title": " Стоичков е великан, твърди Марадона"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d0%be%d0%bb%d0%b8%d1%82%d0%b8%d1%86%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0/", "text": "Близо 1 млрд. лв. са изразходвани през последните години за интеграцията на циганите без особен резултат. Няколко месеца се води един дебат в обществото по тази концепция, която бях лансирал като концепция за справянето с циганското население в България. Държа да подчерта, че в България има няколко документа, по които е трябвало да се провежда национална политика в тази насока. Те са предназначени основно не толкова да приобщят циганското население към обществото и да го приучат към нормални навици, а към това да направят българското общество толерантно към това, което правят нашите съграждани от цигански произход, каза вицепремиерът и лидер на ВМРО Красимир Каракачановна на откриването на организирана от него кръгла маса в Министерския съвет за Концепцията срещу циганизацията на България. През последните години финансиране от държавния бюджет и външни програми са изразходвани близо 815 млн. лева (Пряко държавно финансиране около 196 млн. лв и външно финансиране около 618 млн. лв.) за интеграцията на циганите. Голяма част от средствата са използвани от около 500 броя ромски НПО-та, които са се регистрирали, само за да усвоят определен ресурс, без да се свърши нищо реално. Резултатите от тези програми са налице и нищо основно не се е свършило. Около 500 човека от държавната администрация са ангажирани в различни структури, като заплатите им са на стойност около 5 млн. лева. Сумарно средствата, изразходвани за социализацията на циганите през последните години, стават около 1 млрд лева. Какво бихме могли да направим с всички тези средства, ако стимулирахме грамотната раждаемост или са бяха използвани за българските общности извън страната? Днес на тази кръгла маса не сме поканили структури и хора, които са изразили крайно негативно отношение към ромите, защото не е целта да създаваме напрежение, а да търсим реални мерки. Фокусът на мерките в концепцията са такива насочени към държавните органи, от които зависи приобщаването на циганското население, и такива срещу засилването на злоупотребите със социални плащания. Идеята е да се постави акцент върху социализацията и приобщаването им към общите стандарти и законови норми, обясни Каракачанов. Смятам, че този проект е много интересен с предложенията и страгетията. Закъснели сме с около 2-3 деситилетия. Докато ние говорим тези хора продължават да правят деца на деца, което е по-страшното. Мерките трябва да са още по-радикални, каза Христо Мутафчиев. Само се страхувам, че докато ние се опитваме да говорим тук, едва ли има смисъл действията, защото в крайна сметка всеки, който иска да влезе в политиката, опира до този етнос. Въпросът е как ще се справите, когато те потрябват за избори, попита председателят на Съюза на артистите в България. Самите политици трябва да сложат цензура. Политици, които се изказваха отрицателно, ме срещаха в Народното събрание на парламентарен контрол и ми казваха: „Да, стратегията е хубава, ама нали знаеш, политика“. Е, докато си играем на политика, няма как да постигнем нищо. По подобен въпрос и проблем ние политиците трябва да имаме обща стрегия“, каза още Каракачанов.   Опитът до този момент показва, че тези срещи не водят до нищо. Въпросът е тази среща какво ще постигне. Въвеждането на машинно гласуване е фундаментална глупост, както се досещате – каза математикът и изборен експерт проф. Михаил Константинов – На местните избори в края на октомври ще се гласува за до пет неща. Кмет, районен кмет, кмет на населено място, общински съвет и преференциално гласуване. Това въвежда естествено образователен аспект, защото избирателят ще трябва да се справя с 5 екрана. Според изследванията с една машина могат да гласуват до 200 човека. В една махала с по-слабо грамотно население, ако се въведе машинното гласуване – гласуване просто няма да има. Ние се готвим да си го причиним. Представете си искрено желаещ да гласува представител на малцинството и трябва да се справи с 5 екрана. Ще стои в стаичката, ще станат скандали, просто ще се изпобият в тези секции. В много страни на запад съществува едно понятие „позитивна дискриминация“, което всъщност е оксиморон. Те обаче имат предвид че е хубаво малцинствата да бъдат стимулирани. Във Великобритания и САЩ хора от различни етноси работят като полицаии – изключително полезно нещо. Когато трябва да се овладее бунт в техните гета, тези хора са в особена помощ, защото местните им имат доверие. Аз смятам, че ще е полезно малцинството да бъде привличано в органите на МВР, а защо не и в армията при този дефицит на кадри. Би могло това да се направи пристижно и достойно за тях, призова проф. Константинов. За да си полицай, трябва средно образование, но аз знам, че поне 15-20 процента от циганското население имат такова. Трябва да се работи за подбор на подходящите – каза още Красимир Каракачанов – През 1999 г. реализирахме подобен пример в Петрич. Полицаят беше от ромски произход и в гетото се разбираха, защото го знаеха като „тяхно момче“.   Концепцията, ако бъде приложена такава какавато е, би дала много добри резултати. Може би трябват още по-крути мерки по отноешение на престъпленията и извращенията. Тази среща и стратегия са безпредметни, докато не бъдат одобрени от властта. Това нещо се рискува да мине само като един елемент от едно продължаващо говорене от 30 години. За да има успех тази концепция, аз очаквах да видя одобрението на властта, от премиера Бойко Борисов. На хората, които приемат политиката на тази държава. Не чух нищо такова – каза Васил Василев от комитет „Васил Левски“. Днес децата се учат на родолюбие. Пълно е и с примери на циганчета, които се учат на родолюбие. Те са прекрасни примери на хора, на които държавата трябва да помогне да си стъпят на крака и да не попаднат в гетото. Ромските барони не дават нищо това да се случи. Този етнос няма нацониални герои и тези деца прегръщат нашите герои като свои. Те обичат Левски. Има много примери за потенциал, който, ако не се използва, всичко се изпуска. Държавата трябва да обърне внимание на приобщаването на циганските деца към нормите. Ако те бъдат като нас, няма да има някаква граница. Трябва да помогнем на тези деца да се отскубнат от гетото. Тогава обществото ще спечели, каза още Василев. Как ще реагират, ще разберем другата седмица. Това повече не може да продължава. Следва всеки един политик да има морал и да има визия за страната. Аз ще го внеса като предложение и ще се борим това да влезе в законодателството, за да има промени. Аз си върша моята работа и не го правя, защото съм вицепремиер по сигурността, а защото тази тема я говорим отдавна. Време е за мерки, защото след 50 години ще сме малцинството, ще сме в държава, която няма да е ясно дали трябва да се казва България, каза Красимир Каракачанов. Дали ни харесва или не – проблем има. Този проблем същестува не от днес, а от много отдавна. Тук трябва да кажем, че легендите за това, че ще изчезне българсият характер в обществото, е инструмент, който да събуди обществото внимание. Ние и нашите внуци няма да видим такав катаклизъм, заяви бившият социален министър Иван Нейков. Едно от нещата които управлението трябва да разбере, е защо досега не успяваме и защо не функционират контролните механизми. Голям ефект обаче няма от тяхната работа. Ще акцентирам за социалната сфера: влинияето на държавата върху ромския етнос е преди всичко през социалната сфера. Това е мостът, който същестува за много от членовете на този етнос въобще с държавата. След като обществото дава, обществото има право да иска определен тип поведение. Обществото има и волята, и моралът да оказва подкрепа, но това значи че има право да иска това поведение. Един от много важните инструменти за интегрирането на хората от ромски етнос е създаването на ззаетост. Помощите сега се получават на база на съществуващи програми – няма и правна и морална пречка срещу тези помощи да се иска полагане на труд. Когато човек работи човек ще има квалификация, ще се реши проблемът със здравните осигуровки, ще има и стаж. Друга легенда е, че тези хора нищо не могат освен в зоната на сивата икономика. Всъщност се оказва, че много от хората от ромския етнос има определени умения, придобити по неформален начин. Работодателите обаче искат професионални сертификати. Няма как тези хора да ги върнем в училище, начинът за справяне на този проеблем е т. нар. валидиране на знания, придобити по неформален начин. Ако един ром е натрупал знания и умения, могат да бъдат признати по реда за признаване на такива знания, без да ги връщаме 4 години в училище. Ако искаме работата по тази концепцията да не спре и да не потъне някъде по чекмеджетата, би трябвало да се приеме пътна карта за решаването на проблема. Трябва да изберем. Трябва да се набележат основните стъпки с които цели от стратегията да се започне, каза още Нейков.    ", "date": "2019.03.26", "title": " Каракачанов: Политиците трябва да имаме обща стратегия срещу циганизацията"}
{"url": "https://trud.bg/%d0%bd%d0%be%d0%b2-%d1%81%d1%82%d0%b0%d1%80-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%b2%d1%8a%d0%b2-%d0%b2%d0%b5%d1%80%d0%b5%d1%8f/", "text": "Странният живот на аутсайдера в Първа професионална лига „Верея“ продължава. Новите чуждестранни собственици, които дойдоха около Нова година, вече са напуснали. Управлението на клуба отново се поема от бизнесмена Галин Михайлов, реши управителният съвет. С него се завръща треньорът Иван Вутов, като помощник ще му бъде Тодор Станев. Михайлов ще е почетен президент, а действащ ще бъде Християн Първанов. „Благодаря от името на ръководството на Вутов, че се съгласи да поеме отбора – каза Първанов. – Разчитаме на него за успешен край на начинанието.“ Когато „Верея“ направи 0:0 с „Лудогорец“ на старта на новата година, в отбора играха почти само чужденци. Сега от тях ще останат само двама, останалите ще са българи. Целта на „Верея“ е да запази мястото си в елита. Тъй като отборът е тотален аутсайдер в точките, ще се опита да го направи през баражите по подобие на „Витоша“ (Бистрица) преди две години.", "date": "2019.03.26", "title": " Нов стар собственик във „Верея“"}
{"url": "https://trud.bg/%d0%bd%d0%be%d0%b2%d0%b0-%d0%b2%d0%be%d0%b4%d0%bd%d0%b0-%d1%81%d1%82%d0%b5%d0%bd%d0%b0-%d0%bf%d0%b5%d0%b9%d0%ba%d0%b8-%d0%b8-%d0%be%d1%81%d0%b2%d0%b5%d1%82%d0%bb%d0%b5%d0%bd%d0%b8%d0%b5-%d0%bd%d0%b0/", "text": "Нова водна стена, осветление и градско обзавеждане са поставени на площад „Гарибалди“, който е част от строителните работи по обновяването на централната зона 2 на София. Започна премахването на строителните огради в участъка, за да се облекчи преминаването на пешеходците на площада, съобщават от Столична община. Само преди няколко дни там (по улиците „Иван Денкооглу“ и „Княз Александър“) беше отворено движението и за автомобили. Това позволи на строителите да започнат активна работа по кръстовището на ул. „Солунска“ и площад „Славейков“. Големите пейки от лят камък с дървени седалки и кошчетата за отпадъци на пл. „Гарибалди“ са доставени от един от водещите световни производители на градско обзавеждане, фирма, която има повече от 500 патента. Водната стена е облечена с полиран гранит, чешмичката – също. На площада е поставено модерно видео наблюдение, а осветлението е в духа на Стара София и е свързано с цялостната обновяване на осветлението в централната градска част. Предстоят довършителни дейности по озеленяването. В момента строителят работи приоритетно по кръстовищата на „Дякон Игнатий“, „Шишман“ и „Любен Каравелов“. Срокът за обновяването на Зона 2 е 300 дни, а строителят получи към момента общо 86 дни компенсация заради лоши метеорологични условия. Зона 2 е част от проекта „Изграждане, възстановяване и обновяване на публични пространства от Централна градска част в град София“, осъществяван с финансовата подкрепа на Оперативна програма „Региони в растеж“ 2014 – 2020, съфинансирана от Европейския съюз чрез Европейския фонд за регионално развитие, с бенефициент Столична община.", "date": "2019.03.26", "title": " Нова водна стена, пейки и осветление на площад „Гарибалди“\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bb-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2-%d1%81%d0%b0%d1%80%d0%b0%d1%84/", "text": "Прокурорът при Софийска градска прокуратура Дарин Христов, бе удостоен с грамота в ежегодния конкурс за магистрати и полицаи, организиран от Община Благоевград и Посолството на Република Италия в памет на италианския магистрат Джовани Фалконе. През 2018 г. Софийска градска прокуратура номинира за приза  прокурор Дарин Христов за проявен висок професионализъм, всеотдайност в работата и реален принос в ограничаване разпространението и употребата на наркотици, проституцията, детската порнография, корупцията, тероризма и изразена подкрепа на каузи в полза на обществото за формиране на хуманни модели за поведение у подрастващото поколение, съобщиха от държавното обвинение. Прокурор Христов работи в Софийска градска прокуратура от  пролетта на 2016 г., като за времето до настоящия момент ръководи разследвания за тежки криминални престъпления. Умението му успешно да използва целия процесуален инструментариум за разкриване на обективната истина се явява ключово за справяне с едно от най-сериозните предизвикателства в неговата кариера – ръководството и надзора над разследването на атентата в Сарафово. В резултат на неуморните му усилия това досъдебно производство приключи с изготвяне и внасяне в Специализирания наказателен съд на обвинителен акт срещу лицата, отговорни за смъртта на шестима граждани на Израел и един български гражданин, и телесните повреди на още 35 лица. От учредяване на конкурса „Страхливият умира всеки ден, смелият –само веднъж“  през  2009г.,  четирима прокурори от Софийска градска прокуратура са удостоени с наградата.", "date": "2019.03.26", "title": " Прокурор, разследвал атентата в Сарафово, с приз в памет на Джовани Фалконе"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b0%d1%82%d0%b0-%d0%b4%d0%be%d0%b7%d0%bd%d0%b0%d1%82%d0%b5%d0%bb%d0%ba%d0%b0-%d0%b5-%d1%83%d0%ba%d1%80%d0%b8%d0%bb%d0%b0-%d0%b5%d0%b2%d1%80/", "text": "Арестуваната дознателка от полицията в Благоевград Розалина Кьосева е укрила европейска заповед за екстрадиция на затворник и докато той се е укривал от властите му е носила храна в тайната квартира. Освен това е снабдявала затворника-любовник и със справки за магистрати-съдии, прокурори, следователи,в които се съдържали лични данни за тях. Общо четири обвинения ще бъдат повдигнати на 28-годишната Розалина Кьосева, която бе арестувана вчера при спецакция на прокуратурата  и вътрешна сигурност. Кьосева е била следена  от четири месеца и подслушвана , а сигналът срещу нея е дошъл още преди една година за евентулна престъпна дейност. Това се разбра от брифинга на говорителката на Главна прокуратура Румяна Арнаудова и наблюдяващия прокурор по делото от РП-Благоевград Борислав Ковачки. Дознателката, която има едва 4–ри години стаж в системата на МВР, е била лудо влюбена в криминално проявения Владимир Т. с прякор Боклука. Тя е използвала служебното си положение, за да дава изпреварваща информация на престъпника, който в момента излежава присъда за наркотици в Бобовдолския затвор. От множеството събрани доказателства, претърсвания,обиски, СРС-та и разпити на 13 души, са повдигтнати четири обвинения на разследващата полицайка- за престъпление срещу правосъдието,за издаване на служебна тайна,за лично укривателство и документно престъпление,стана ясно от брифинга на прокурорите в Благоевград. Кьосева е била разследващ полицай по дело свързано с  приятеля и,което тя е забатичала съзнателно. Не е провело нито едно процесуално действие по дознанието. Второ тя е разбрала,че има  европейска заповед за екстрадицията му в Гърция и му е съобщила това обстоятелство. Така  мъжът се е укрил, тя е знаела квартирата му и му е носила храна. По-късно,когато лицето е влязло в затвора, тя е влизала многократно при него като е представяла пред затворинческата администрация документи, според които тя е трябвало да извършва служебни разпити на затворника. Оказало се,обаче че не е вярно и документите нямат отношение към затворника.  Вчера е правен и обиск на килията на Боклука, намерен е мобилен телефон по който двамата са говорили и са били подслушвани. Кьосева до толкова е била лудо влюбена в криминалния тип,че дори е теглила 25 хиляди лева потребителски кредит, като му дала парите. Говори се,че някой е снимал двамата в любовна ситуация и той трябвало с тези пари да откупи клипчето. Към момента няма събрани достатъчно данни за това,че баща и Георги Кьосев,шеф на охранителна полиция в Благоевградската дирекция,  има отношение към престъпната дейност на дъщеря си. Засега той не е привлечен като обвиняем, не е и задържан. Но е в отпуск и срещу него тече дисциплинарна проверка, казах и шефът на ОДП-Благоевград комисар Хаджиев. Наблюдаващият прокурор от Благоевград Борислав Ковачки заяви,че тя до момента не говори и се е възползвала от правото си да не дава обяснения. Разследването продължава, а прокуратурата ще иска от съда да даде най-тежката мярка“задържане под стража“ за арестуваната полицайка. Мотивите за всички деяния не са финансови, а много лични. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.26", "title": " Арестуваната дознателка е  укрила европейска заповед за екстрадиция и е давала на затворник справки за магистрати"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%ba%d0%be%d0%bd%d0%ba%d1%83%d1%80%d1%81%d1%8a%d1%82-%d0%b7%d0%b0-%d0%bd%d0%b0%d0%b9-%d0%b5%d1%81%d1%82%d0%b5%d1%82%d0%b8%d1%87%d0%bd%d0%be-%d0%be/", "text": "Стартира традиционният конкурс за най-привлекателно околоблоково пространство в Търговище, който цели ангажиране и на гражданите в създаване на по-естетична градска среда. До 18 април всички, които полагат грижи за зелените площи около блоковете, могат да се запишат за участие, съобщават от местната администрация. Комисия ще направи оглед и ще класира тези, които са постигнали най-добър вид на терените около жилищните сгради, създали са условия за почивка с парково оборудване, осигурили са разнообразие на растителни видове и други. Допълнителни точки ще носи решение на етажната собственост за участие в надпреварата, както и такова за начина, по който ще се ползва наградата. За най-красивото пространство тя е 200 лв. Второто и третото място ще получат съответно по 150 и 100 лв., които обаче задължително трябва да се ползват за допълнителни дейности в околоблоковото пространство. Отделен конкурс общината в Търговище пуска за училищата и детските градини. При тях ще се оценяват чистота в и около дворните пространства, условията за разделно събиране на отпадъците, използването на отпадъчни и/или рециклирани материали за аранжиране на вътрешните и външни пространства. Ще се вземат предвид участието и инициирането на различни природни и екологични дейности, както и устойчивост на провежданата екополитика във възпитанието на децата, уточняват от администрацията. Наградите и от двата конкурса ще бъдат връчени на 25 април, като подробните регламенти са публикувани на сайта на общината.", "date": "2019.03.26", "title": " Стартира конкурсът за най-естетично околоблоково пространство в Търговище\t\t\t"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%bd%d0%b0%d1%86%d1%8f%d0%bb%d0%be-%d0%bb%d0%b8%d1%84%d1%82%d0%b0-%d0%be%d1%82-%d1%81%d0%bb%d0%b8%d0%b2%d0%b5%d0%bd-%d0%ba%d1%8a%d0%bc-%d0%bc/", "text": "Предвижда се цялостен ремонт на лифта от Сливен към туристическата местност Карандила в Балкана, ще бъдат обновени машините, въжената линия седалките, каза кметът Стефан Радев. Подобен основен ремонт не е извършван, откакто е било открито съоръжението в далечната 1974 година.   Лифтът обхваща трасе с дължина от 1895 метра, началната станция е на надморска височина от 390 метра, а горната – на близо 1000 метра. Въжената линия осигурява най-прекия и бърз достъп на планинарите, които са решили да посетят Карандила без автомобили. Обновяването ще стане възможно по европейски проект, с който Сливен ще кандидатства по процедура за развитие на туристическите атракции по ОП „Развитие на човешките ресурси“.  Предстоят ремонти и консервация на къщите-музеи на Хаджи Димитър и Добри Чинтулов, на първата фабрика за сукно на Балканите, открита от Добри Желязков, на къщата на сливенския бит,  тракийската могила в с.Калояново и на историческа местност на Карандила. Проектът ще бъде изпълнен съвместно с Регионалния исторически музей и общинската фирма „Пътнически превози“, собственик на лифта. По друг проект ще бъдат разкрити две социални услуги, които досега липсваха в общината: Център за бездомни лица и Център за лица, пострадали от домашно насилие. По първия проект очакваното финансиране е за 9 млн.лева, а по втория договорените средства са за 2,2 млн.лева.", "date": "2019.03.26", "title": " Обновяват нацяло лифта от Сливен към местността Карандила в Балкана"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d1%81%d0%bf-%d0%bd%d1%8f%d0%bc%d0%b0-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b3/", "text": "Няма да влизаме в парламента за гласуване на промени в кабинета, съобщи на брифинг лидерът на БСП Корнелия Нинова в отговор на питане дали левицата в залата за гласуването на правосъдния министър Цецка Цачева. Попитана дали БСП не „проспа“ спорен избор за подуправител на БНБ, Нинова посочи: „Един от аргументите ни да напуснем парламента беше, че не искаме да легитимираме това мнозинство. Не искаме да участваме в този задкулисен сговор между ГЕРБ и ДПС. Оставаме на същата позиция. Не бихме влезли и гласували едно или друго кадрово назначение. Мисля, че времето, което изтече от излизането ни до днес убеди и най-големите ни скептици, че ходът ни е правилен“, коментира тя. „Всеки ден, всяка седмица те дават доказателства, че това мнозинство е изчерпано, и като законодателство, и морално, и политически“, заяви Корнелия Нинова. Нинова коментира и скандала с евтините апартаменти на някои от министрите в кабинета на Борисов. Дори Цветан Цветанов да си отиде, както явно ще се случи, ще дойде друг, смята тя. „Една седмица цяла България се занимава с апартаментите на властта. Гадае се каква ще е съдбата на Цветан Цветанов, как Бойко Борисов ще реагира и ще реши проблема“, коментира тя. „Няма как Борисов да реши проблема, защото „Апартаментгейт“ е следствие, не причина“, заяви лидерката на БСП. „Проблемът е в изградения модел на управление през последните 10 години. Всички правителства и мнозинства приемат лобистки закони в интерес на определени олигарси, които им се отблагодаряват дали с пари, дали с апартаменти“, посочи Нинова. „Бойко Борисов казва, че е създал партията си, за да се бори с корупцията. След 10 години управление корупцията му пребори партията“, каза още Корнелия Нинова. Според нея докато Бойко Борисов управлява, „няма как нещо да бъде променено“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.26", "title": " Корнелия Нинова: БСП няма да участва в гласуването на промените в кабинета\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b1%d0%b0%d1%80%d0%b5%d0%ba%d0%be%d0%b2-%d0%bc%d0%be%d0%b3%d0%b0-%d0%b4%d0%b0-%d0%bf%d1%80%d0%be%d0%bc%d0%b5%d0%bd%d1%8f-%d0%bf%d0%be%d0%b7%d0%b8%d1%86/", "text": "Евродепутатът Николай Бареков, който вчера стана една от  , заяви, че е склонен да промени мнението си по въпроса, но само при две условия. „Аз мога да променя позицията си до утре, ако моят глас е толкова златен, при две условия – незабавно увеличаване на заплатите на шофьорите на камиони с 20 % и второ – всички трудови договори да бъдат ревизирани и държавата да се намеси, така че българските шофьори, които карат по пътищата на Европа, да не взимат минималната заплата, а да взимат реалните пари, които им се полагат. Така превозвачите ще трябва да платят малко повече данъци и осигуровки на държавата, но ще трябва да спазват закона, както го спазват всички граждани“. Това каза Бареков пред  . В предаването „12+3“ на програма „Хоризонт“ Бареков коментира, че съзнателно не е гласувал и добави: „Коя е българската позиция по пакета „Мобилност“- на едрите превозвачи, които карат техните работници да работят на минимална работна заплата и без осигуровки, или на шофьорите – трудовите хора на България“. Според него гледната точка на шофьорите не е защитена, а те насила са карани да протестират в защита на работодателите им. Евродепутатът от АЛДЕ/ДПС Неджми Али също обясни защо не е бил вчера в Страсбург, а именно поради лични причини. „Имах купен билет и си го отмених заради лична причина – майка ми“, уточни той. Али коментира, че два от трите пакета предложения са били отхвърлени по време на заседание на комисията и не е било редно да бъдат входирани в пленарна зала. Бившият транспортен министър и председател на Форума за балкански транспорт Петър Мутафчиев коментира пред БНР: „Трябва да се зададе въпросът за социалната защита на шофьорите – това е работа на държавата, но другият въпрос е свободният транспортен пазар в Европа и неговата регулация“. „Не може с нови, нарочни регулации да се прави опит за изкривяване на пазара“, заяви Мутафчиев. По думите му проблемът е сериозен, особено защото се случва преди евроизборите. Според него много късно са започнали мерките на българските институции срещу т.нар. пакет „Макрон“. Мутафчиев изрази надежда, че заедно с другите страни, засегнати от пакета „Мобилност“, ще се намери някакъв взаимоприемлив вариант. Пакетът „Мобилност“, оспорван от българските превозвачи, ще бъде обсъден в Европейския парламент утре. Подготвя се голям протест в Страсбург на превозвачи от Румъния, Полша и Литва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Николай Бареков: Мога да променя позицията си относно пакета „Мобилност“ при две условия"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%bf%d1%8a%d1%80%d0%b2%d0%b0%d0%bd%d0%be%d0%b2-%d0%b5-%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd-%d0%be%d1%82-%d0%b4%d0%bb%d1%8a%d0%b6/", "text": "Със заповед на министър-председателя Бойко Борисов от длъжността заместник-министър на енергетиката е освободен Красимир Първанов. Това съобщиха от правителствената информационна служба. Първанов подаде оставка във връзка със   на властта. Подписана е и заповедта за освобождаване на Ваня Колева от поста заместник-министър на младежта и спорта.", "date": "2019.03.26", "title": " Красимир Първанов е освободен от длъжността заместник-министър на енергетиката"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b5%d1%88%d0%b8-%d1%81%d0%bf%d0%b8%d1%80%d0%b0%d0%bc%d0%b5-%d0%b4%d0%b0-%d0%bc%d0%b5%d1%81%d1%82/", "text": "Европейският парламент подкрепи предложението на Европейската комисия за прекратяване на смяната на сезонното часово време, но отложи крайната дата от 2019 за 2021 г. Държавите от ЕС, които изберат да останат на лятно часово време, ще сменят стрелките за последен път в последната неделя на март 2021 г. Онези, които предпочитат астрономическото (зимно) часово време, ще могат да настроят часовниците си за последно в последната неделя на октомври 2021 г., предвижда законопроектът, одобрен от евродепутатите с 410 срещу 192 гласа. 51 членове на ЕП са се въздържали.  ", "date": "2019.03.26", "title": " Европарламентът реши: Спираме да местим стрелките, но през 2021 г."}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d0%b1%d0%b2%d0%b8%d0%bd%d0%b8-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5-%d0%bc%d0%b5/", "text": "Американският президент Доналд Тръмп днес отново обвини медиите, че са отразили пристрастно разследването на специалния прокурор Робърт Мълър за руска намеса в президентските избори и ги обяви за „враг на народа“ и „реална опозиционна сила“, предаде Франс прес. „В продължение на две години (големите медии) налагаха тази лудост за руски сговор, макар да знаеха, че сговор няма. Те наистина са враг на народа и реална опозиционна сила“, написа Тръмп в Туитър два дни след като главният прокурор Уилям Бар оповести резюме от доклада на Мълър. Според резюмето на Бар липсват доказателства за съглашателство на Тръмп с Русия. Милиардерът републиканец има навика да използва израза „враг на народа“ за американските медии, които обвинява, че отразяват управлението му по неблагоприятен за него начин. След като докладът на прокурора стана публичен, президентът Тръмп изглежда удовлетворен, но и реваншистки настроен, посочва АФП.  „Има много хора, които извършиха ужасни неща, бих казал дори неща, които говорят за предателство срещу нашата страна“, заяви вчера президентът. „Ще трябва да се занимаем с това“, заплаши той. След двегодишно разследване, докладът на специалния прокурор Мълър оневинява Тръмп и приближените му за сговор с Русия, според резюмето, публикувано в неделя. Документът обаче не оневинява изцяло президента за възпрепятстване на правосъдието по това дело. Разследването за вероятно съглашателство между Москва и предизборния екип на Тръмп през 2016 г. дълго време беше трън в петата на американския президент, над когото бе надвиснала дори и сянка на импийчмънт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Доналд Тръмп обвини американските медии, че са врагове на народа"}
{"url": "https://trud.bg/%d0%b1%d1%80%d0%be%d1%8f%d1%82-%d0%bf%d0%b0%d1%82%d1%80%d0%be%d0%bd%d0%b8%d1%82%d0%b5-%d0%bd%d0%b0-%d0%be%d1%81%d1%8a%d0%b4%d0%b5%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be/", "text": "Патроните за учебна стрелба, които осъденият за убийството на родителите си бивш полицай Венцислав Караджов е получавал, ще бъдат проследени един по един още от постъпването му в МВР през 1991 г. досега. Това реши Пловдивският апелативен съд по искане на столичиня адвокат Васил Василев, който се присъедини към защитата на осъдения на първа инстанция на доживотен затвор служител на МВР. Важността на въпросните патрони идва от факта, че точно с такива боеприпаси на 15 май 2016 г. са застреляни Цветан и Божура Караджови. Преки доказателства по делото няма – нито очевидци, нито уличаващи Караджов записи от камери, не е намерен и пистолетът, но патроните с които са убити двамата Караджови, са произведени през 80-те години в „Арсенал“ – Казанлък. Боеприпаси от тези партиди никога не са били продавани в магазинната мрежа, но са зачислявани на МВР за учебни стрелби и сега ще се проверява имал ли е Караджов възможност да си задели от тях. По делото ще се издирва и торба с флашки от записи на камери както от района на къщата, в която е извършено убийството, така и около тогавашното жилище на полицая. Според защитата му по време на разследването са събрани записи от много камери с продължителност 10 часа, но като доказателства по делото са приобщени само много малка част от тях. Следващото заседание по делото е на 21 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Броят патроните на осъден за убийството на родителите си полицай от 1991 г. насам\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7%d0%b0-%d1%83%d0%b1%d0%b8%d0%b9%d1%81%d1%82/", "text": "Старозагорският окръжен съд остави за постоянно в ареста 28-годишния Тодор Владимиров. Мъжът е обвинен в  на 22-годишната Мария, с която живеел на семейни начала. В събота вечерта двамата се усамотили в къща на ул. „Витоша” в квартал Лозенец. В неделя мъртвото тяло на жената открива 5-годишния син на двойката/ Няколко часа по-късно мъжът е заловен в къщата на майка си. 28-годишният Тодор е криминално проявен. Излязъл е от затвора преди четири месеца. Последната му присъда е заради размахване на нож в центъра на Стара Загора срещу бременно момиче. Съдът уважи съображенията на обвинението, че заради криминалното си минало и тежкото престъпление, в което е обвинен, има опасност 28-годишният мъж да се укрие. В съдебна зала Тодор Владимиров запази мълчание. Не изказа съжаление за случилото се. Поиска само по-лека мярка за неотклонение – домашен арест. Съдът не уважи искането му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Оставиха в ареста обвинения за убийството на 22-годишна жена в Стара Загора"}
{"url": "https://trud.bg/%d0%b8%d0%bd%d1%86%d0%b8%d0%b4%d0%b5%d0%bd%d1%82-%d0%b2-%d0%bf%d0%bb%d1%83%d0%b2%d0%b5%d0%bd-%d0%b1%d0%b0%d1%81%d0%b5%d0%b9%d0%bd-%d0%b8%d0%b7%d0%bf%d0%bb%d0%b0%d1%88%d0%b8-%d1%83%d1%87%d0%b5%d0%bd/", "text": "Инцидент в плувен басейн паникьоса ученици и родители в бургаското училище „Братя Миладинови“. Учителят по физическо възпитание в школото – Георги Балабанов обясни, че влязъл в стаичка до басейна да смеси в кофа два препарата – дезинфектанти. Получила се реакция, наоколо се разнесла силна миризма и той се развикал на децата да излизат от помещението. Кофата с препарата не е изсипвана във водата, стаичката е съвсем встрани, отделно от помещението с басейна, подчерта Балабанов. Късно вечерта той се обадил на всички родители на децата – третокласници, за да пита дали няма оплаквания от случилото се. Всички казали, че са добре. В държавната болница с оплаквания кихане и кашляне са отишли десетина деца с родителите си. Те били прегледани, но според лекарите, нищо опасно не било констатирано. Родителите дори отказали да ги оставят в болничното заведение, за да подишат кислород. Директорът на училището Бочко Бочев каза, че на следващия ден след случилото се, родителите на три от децата, които твърдели, че кихали и кашляли заради задушливата миризма, дошли при него и го уверили, че всичко е наред.", "date": "2019.03.26", "title": " Инцидент в плувен басейн изплаши ученици и родители"}
{"url": "https://trud.bg/%d0%b4%d0%be%d0%bf%d0%b8%d1%82%d0%b2%d0%b0%d0%bd%d0%b5-%d0%b7%d0%b0-%d0%b5%d1%82%d0%b0%d0%b6%d0%bd%d0%b8-%d0%bf%d0%b0%d1%80%d0%ba%d0%b8%d0%bd%d0%b3%d0%b8-%d0%b2-%d0%b1%d1%83%d1%80%d0%b3%d0%b0%d1%81/", "text": "В продължение на десет години Община Бургас ежегодно залага в бюджета си целеви средства и изгражда нови паркинги от конвенционалния вид – покрито с асфалт или елементи на тревна фуга пространство, разграфено за определен брой автомобили. Въпреки това проблемът с паркирането в най-силно урбанизираните територии на града продължава да е актуален. Затова Община Бургас има желанието да идентифицира подходящи свои терени, върху които да се реализират етажни паркинги. Това ще позволи да се съберат повече автомобили на едно място, вместо за същата цел да се използват три терена, при условие, че два от тях потенциално биха могли да се превърнат в детска или спортна площадка, например. Общината вече набеляза подходяща локация за първия подобен паркинг в Бургас. Това е терен в един от най-урбанизираните градски жилищни комплекси – „Възраждане“, по ул. „Македония“. Върху него и в момента паркират автомобили, но на мястото могат да се съберат едва 20-30. Според предвиждането на Общината, в един подземен и шест надземни етажа там може да се осигури паркиране на около 100 – 110 автомобила. От кметството съобщават, че започват допитване, за да се разбере дали бургазлии подкрепят тези намерения. Ако отговорът е положителен, общината ще продължи с идентифицирането на нови терени, подходящи за изграждането на етажни паркинги. От Вашето мнение зависи дали да бъде реализиран първият във „Възраждане“ и следващите такива съоръжения.", "date": "2019.03.26", "title": " Допитване за етажни паркинги в Бургас"}
{"url": "https://trud.bg/%d0%bb%d0%b0%d0%bc%d0%b0%d1%80%d0%b8%d0%bd%d0%b0-%d0%bf%d0%b0%d0%b4%d0%bd%d0%b0-%d0%be%d1%82-%d0%bf%d0%be%d0%ba%d1%80%d0%b8%d0%b2%d0%b0-%d0%bd%d0%b0-%d1%85%d0%be%d1%82%d0%b5%d0%bb-%d0%b8-%d0%b7%d0%b0/", "text": "Ламарина падна от покрива на хотел в курортния град Баня, Карловско и замалко не уби 27-годишен турист, съобщава  . Младежът е настанен в пловдивска болница без опасност за живота, но със сериозни наранявания в областта на рамото. Полицията в Карлово започна разследване по случая. 27-годишният младеж от Сопот и майка му били на открития плувен басейн към комплекса. Ламарината паднала от покрива и по чудо не обезглавила момчето, което в този момент било в непосредствена близост до басейна. Вследствие на удара то паднало във водата. Управителят на хотела посочи, че веднага са предприели мерки като се обадили на частна медицинска помощ, с която имали сключен договор. Дошла линейка на място. Медицинският екип оказал първа помощ на пострадалия и го откарали в пловдивска болница. Вече една седмица строителна фирма от Баня извършва ремонт на покрива на хотела. По думите на управителя в деня на инцидента не е имало работници, тъй като е бил почивен ден. Собственикът на строителната фирма каза за БНТ, че ламарината е изхвърчала от покрива заради внезапно появила се вихрушка. По същото време излетяла още една ламарина на север от хотела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Ламарина падна от покрива на хотел и за малко не уби турист"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d1%81%d0%bf%d0%be%d0%ba%d0%be%d0%b9%d0%bd%d0%be-%d0%b3%d0%be%d1%82%d0%be%d0%b2-%d1%81%d1%8a%d0%bc-%d0%b4%d0%be-%d1%81%d0%b5%d0%b4%d0%bc%d0%b8%d1%86%d0%b0/", "text": "Португалската звезда Кристиано Роналдо заяви, че ще се възстановява около седмица, след разтежението, което получи. Нападателят бе заменен принудително в 30-ата минута в европейската квалификация срещу Сърбия. Настоящият първенец на Стария континент записа втора поредна издънка у дома, след като направи 1:1 със Сърбия, а дни по-рано 0:0 с Украйна. За времето, в което бе на терена, Роналдо не успя да помогне на своите. Веднага след двубоя петкратният носител на „Златната топка“ все пак увери, че бързо ще се възстанови. „Нека видим как ще се чувствам в следващите 48 часа – каза Роналдо. – Не се притеснявам, защото познавам тялото си перфектно. Това е футбол и тези неща се случват. Спокоен съм, защото знам, че ще съм напълно готов за игра до една или най-много две седмици“.  По сметките на самия футболист той трябва да бъде готов за първата 1/4-финална битка на „Ювентус“ с „Аякс“ в Шампионската лига. Двубоят в Амстердам между палача на детронирания европейски шампион „Реал“ (Мадрид) и „Старата госпожа“ е на 10 април. След двубоя със Сърбия, селекционерът на португалските национали Фернандо Сантош разкри, че главният съдия Симон Марчиняк е признал – допуснал е грешка с решението си да отмени дузпата в 73-ата мин. Във въпросната ситуация Антонио Рукавина протегна ръка и отклони топката. Марчиняк веднага посочи бялата точка, но тогава се намеси един от асистентите му. След кратък разговор главния арбитър отмени решението си. „След двубоя реферът ме покани заедно да изгледаме запис от положението и да го анализираме – заяви Сантош. – Видяхме ситуацията и двамата нямахме никакви съмнения. Той ми се извини за станалото. Това обаче не ни помага с нищо.”", "date": "2019.03.26", "title": " Роналдо: Спокойно, готов съм до седмица"}
{"url": "https://trud.bg/%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d0%b8-%d0%b7%d0%b0-%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8-%d0%b1%d1%80%d0%b8%d0%b3%d0%b0%d0%b4%d0%b8-%d0%b2%d1%8a/", "text": "Възможности за студентски бригади и работа във Великобритания представиха в Стопанската академия в Свищов. В публичната среща, организирана със съдействието на Академичен център за кариерно консултиране и връзки с обществеността, участваха студенти от различни курсове и специалности, и граждани. Лектори бяха Петър Митев и Виолета Митева, собственици на дружество- дългогодишен партньор на свищовското висше училище, както и представител на ХОПС за България и гости от Великобритания. Петър Митев поясни, че ХОПС е оператор, назначен от Министерството на Вътрешните работи на Обединеното кралство за изпълнител на Програмата за сезонни селскостопански работници и е част от Националната федерация на клубовете на младите фермери (Англия и Уелс). Той поясни пред присъстващите как могат да кандидатстват за летни студентски бригади или работа във Великобритания, какви работни позиции се предлагат и какви документи са необходими. По време на срещата бе споделен и личен опит от хора, реализирали студентска бригада, работещи сезонно или на постоянни ръководни позиции в английски ферми. В отговор на зададени от аудиторията въпроси, гост-лекторите разясниха какви са изискванията на работодателите, почасовите ставки на заплащане и битовите условия за живот. Дискутиран бе и въпроса „Как гражданите на Европейския съюз ще могат да работят във Великобритания след Брекзит?”. След срещата гостите посетиха академичния музей, където разгледаха експозицията и се запознаха с историята на Стопанска академия и на нейния дарител – Димитър Ценов. Впечатлени от първата си визита, гостите от Великобритания заявиха желание през есента отново да посетят Стопанска академия и да се срещнат със свищовските студенти.", "date": "2019.03.26", "title": " Възможности за студентски бригади във Великобритания представиха в Стопанска академия"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%8f-%d1%81-%d0%b6%d0%b0%d0%bb%d0%b1%d0%b0-%d0%b4%d0%be-%d1%83%d0%b5%d1%84%d0%b0-%d0%b7%d0%b0%d1%80%d0%b0%d0%b4%d0%b8-%d0%bc%d0%b0%d0%b9%d0%bc%d1%83%d0%bd%d1%81%d0%ba/", "text": "Английският национален отбор ще подаде жалба към УЕФА след мача с Черна гора (5:1). В Подгорица част от играчите на „Трите лъва“ бяха обиждани с маймунски звуци. Става въпрос за защитника Дани Роуз, тийнейджъра Калъм Хъдсън-Одой и нападателя Рахийм Стърлинг. Случаят е докладван на УЕФА и вероятно черногорците ще понесат тежка санкция за расисткото поведение на част от феновете. „Ясно чух обидите към Дани Роуз, когато той получи жълт картон в края на мача – каза Гарет Саутгейт, селекционер на Англия. – Това е неприемливо и ние ще подадем жалба в УЕФА“.  Рахийм Стърлинг вкара петия гол за Англия, след което направи жест към фенове, че не чува скандиранията им. „Най-добрият начин да затвориш устата на хейтърите“, написа Стърлинг в Туитър след мача.  18-годишният тийнейджър от „Челси“ Калъм Хъдсън-Одой ще помни винаги мача в Подгорица заради първия си мач като титуляр с националната фланелка, както и заради расистките обиди.  „Опитвах се да се наслаждавам на момента, но когато чуваш такива неща от феновете, не е хубаво и не мога да го приема – каза талантът. – Не трябва да има дискриминация. Всички сме равни. С Роузи чухме тези маймунски звуци. Надявам се, че УЕФА ще вземе мерки“. Двата тима са в една група с България. Англичаните имат 2 победи от 2 мача с голова разлика 10:1. За първи път от ноември 1984 г. „Трите лъва“ вкараха в два последователни двубоя 5 или повече попадения, показа статистиката. Голяма заслуга за това имат намиращите се в страхотна форма Стърлинг и Хари Кейн. Играчът на „Манчестър Сити“ има 6 гола и една асистенция в последните си 4 мача за Англия. Кейн пък е със 17 попадения в 20 двубоя под ръководството на Саутгейт. Новата перла Калъм Хъдсън-Одой (18 г., 138 дни) пък стана вторият най-млад играч, започвал като титуляр за Англия след Уейн Руни (17 г., 160 дни). Снимка: Twitter  ", "date": "2019.03.26", "title": " Англия с жалба до УЕФА, заради маймунски звуци"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d1%81%d1%82%d1%80%d1%83%d0%b2%d0%b0-160-%d0%bc%d0%bb%d0%bd/", "text": "Докато Франция безметежно вкарва гол след гол в европейските квалификации, защитникът Лукас Ернандес се готви за сделка на стойност 160 милиона евро. „Петлите“ разгромиха Исландия с 4:0, а всеки момент „Байерн“ и „Атлетико“ ще обявят трансфера на един от героите на Мондиал 2018. Списание „Франс Футбол“ съобщи, че германският гранд ще плати 160 милиона евро. От тях 85 ще бъдат за „Атлетико“, а останалите са под формата на заплати. По този начин 23-годишният Ернандес ще стане най-скъпоплатеният футболист в „Байерн“. Контрактът на защитника ще е за пет сезона. „Байерн“ вече взе за 35 милиона евро сънародника му Бенжамен Павар от „Щутгарт“. Килиън Мбапе, един от голмайсторите срещу Исландия, пък е най-желаната хака за „Реал“. Все още европейският шампион е готов да инвестира 280 милиона евро, с които да накара „Пари Сен Жермен“ да продаде 20-годишния вундеркинд. Това би било световен рекорд. Досегашният №1 е Неймар, който премина от „Барселона“ в ПСЖ за 222 милиона евро.", "date": "2019.03.26", "title": " Френски световен шампион струва 160 млн. евро"}
{"url": "https://trud.bg/%d0%b5%d0%bf-%d0%bf%d1%80%d0%b8%d0%b5-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d0%b0%d0%b2%d1%82%d0%be%d1%80%d1%81%d0%ba/", "text": "Европейският парламент одобри днес спорни промени в правилата за авторското право, които дават повече правомощия на издатели на нови и звукозаписни компании срещу интернет гиганти като „Гугъл“ и „Фейсбук“, съобщи на   институцията. Eвродепутатите в Страсбург одобриха новите правила за авторското пряаво с 348 гласа „за“, 274 „против“ и 36 „въздържал се“. Членовете на ЕП бяха крайно разделени по темата, като и двете страни бяха обект на невиждан лобистки интерес от технологични гиганти, медийни фирми, създатели на съдържание и активисти за онлайн свободи. Новият текст предвижда творците да могат да контролират разпространението на авторското съдържание от онлайн потребителите и да получават възнаграждение. Европейските издатели на вестници ще могат да преговарят по какъв начин да се извършва повторната употреба на тяхното съдържание в онлайн платформите. Журналистите ще имат по-големи възможности да получават дял от приходите, събрани от прочетените им публикации. Благодарение на новите правила за лицензиране, потребителите ще могат законно да споделят онлайн съдържание със защитени авторски права в платформи като Ютюб или Инстаграм. Процедурата за това бе задействана преди две години от ЕК в опит за защита на културното наследство на Европа и за да осигури, че издатели и артисти ще получат справедлива компенсация от големите онлайн компании. Основната цел на приетата директива e да засили шансовете на носителите на правата, по-специално музиканти, изпълнители, автори, издатели и новинари, да договарят по-добри сделки за обезщетение за използването на техни работи, които се появяват в интернет платформи. Това ще се случи като интернет платформите бъдат директно отговорни за публикуваното съдържание техния сайт. И като издателите на новини получат автоматично право да договарят сделки от името на своите журналисти за текстове, използвани от агрегаторите на новини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " ЕП прие промени в правилата за авторското право в интернет"}
{"url": "https://trud.bg/%d0%ba%d0%b0%d0%bf%d0%b8%d1%82%d0%b0%d0%bd%d1%8a%d1%82-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%b5-%d0%be%d0%b1%d1%8f%d0%b2%d0%b5%d0%bd/", "text": "Виктор Йосифов оглави две класации след края на редовния сезон в италианската Суперлига по волейбол. Капитанът на националите, който играе за „Веро Волей“ (Монца), бе обявен за най-добър център. А индексът е изчислен на базата на отделните елемени. Българинът е лидер и в класацията за блокади. Той има 0,75 блока в 93 гейма. Аржентинецът Себастиан Соле е втори със средно 0,72 в 102 гейма. В подреждането по асове Тодор Скримов дели петото място с още трима с по 0,48 точки от начален удар.  В неделя ще се изиграят първите четвъртфинални плейофи. Йосифов и компания срещат тима от Перуджа. А в българското дерби Цветан Соколов и неговият „Кучине Лубе“ ще спорят срещу Матей Казийски и „Калцедония“ (Верона). Същевременно шампионките на „Марица“ (Пловдив) стигнаха до пети пореден финал в Националната лига, като спечелиха с 2:0 плейофа срещу „Раковски“. За титлата пловдивчанки ще играят срещу победителя от сблъсъка между „Левски“ и „Берое“ (Стара Загора). Резултатът е равен 1:1, а решителният мач е утре от 16 часа в зала „Сиконко“ в София.", "date": "2019.03.26", "title": " Капитанът на волейболистите обявен за най-добър център на Ботуша"}
{"url": "https://trud.bg/%d0%bc%d0%b0%d0%ba%d0%b3%d1%80%d0%b5%d0%b3%d1%8a%d1%80-%d0%b8%d0%b7%d0%bd%d0%b5%d0%bd%d0%b0%d0%bd%d0%b0-%d0%be%d1%82%d1%82%d0%b5%d0%b3%d0%bb%d1%8f%d0%bc-%d1%81%d0%b5/", "text": "Конър Макгрегър изненада феновете, а и ръководството на UFC, че се оттегля от спорта. Последният бой на звездата на ММА бе срещу Хабиб Нурмагомедов (Русия), който той загуби през октомври. А след края на срещата започна меле и в момента двамата бойци изтърпяват дисквалификация. През есента ирландецът подписа с UFC и президента Дейна Уайт нов договор за още 6 мача и все още той не е прекратен. Макгрекър вече веднъж се оттегли през 2016-а, когато загуби от Нейт Диас. Тогава отказването му продължи едва няколко дни.", "date": "2019.03.26", "title": " Макгрегър изненада: Оттеглям се"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0%d0%b9-%d0%b4%d0%be%d0%b1%d1%80%d0%b8-%d0%bd%d0%b0-%d1%81%d0%bf%d0%be%d1%80%d1%82%d0%bd%d0%b8-%d1%82%d0%b0%d0%bd%d1%86%d0%b8-%d0%b2%d1%8a%d0%b2/", "text": "Българи грабнаха големия приз на турнира по спортни танци във Вършец. За втора поредна година Емилия Джелебова и Мирослав Ботев, най-успешната ни двойки в латиноамериканските танци, ликува с титлата при състезателите над 19 г. Дуетът грабна и купата на общините. Нашите танцьори стигнаха до още две победи. Ивета Новева и Сергей Дипцев ликуваха при най-малките на стандартни и латиноаемрикански танци, а Гергана Велкова и Давид Абрашев при юношите в латинотанците. Изпълненията бяха оценявани от 12-членно жури. На паркета излязоха 219 дуета от Унгария, Словения, Гърция, Канада и България.", "date": "2019.03.26", "title": " Българи най-добри на  спортни танци във Вършец"}
{"url": "https://trud.bg/%d0%bc%d0%be%d0%bc%d1%87%d0%b5%d1%82%d0%b0-%d0%bf%d0%be%d1%82%d1%80%d0%be%d1%88%d0%b8%d1%85%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%ba%d0%b0%d0%bc%d0%b5%d1%80%d0%b8-%d0%b3%d0%b8/", "text": "Детска площадка с чешмичка и пейки беше потрошена в шуменския кв.“Добруджа“. Новоизграденият обект е под видеонаблюдение и има запис от камери как група млади хора трошат. Това казаха от Общинското предприятие по охрана, чийто служители вече са свалили и прегледали записа. Той ще бъде предаден на полицията, която единствена има пълномощия да издири извършителите. На площадката е счупена пейка,със сила е поломена чешмичката, нанесени са щети и по оградата. Неясно какво е накарало тийнейджърите да чупят. Те са действали през нощта.  ", "date": "2019.03.26", "title": " Момчета потрошиха площадка, камери ги записаха"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%be%d1%82%d0%ba%d1%80%d0%b8%d0%b2%d0%b0-4-%d0%bd%d0%be%d0%b2%d0%b8/", "text": "Университетът „Еп.Константин Преславски“ в Шумен предлага 4 нови специалности на кандидат-студенти в отговор на проекта на Министерство на образованието да ореже държавния прием в три утвърдени направления. Става дума за системи за сигурност, журналистика и връзки с обществеността, които тази година ще имат само платен прием. Ръководството на ШУ анализирало ситуацията и в отговор предлага нова специалност „сигнално-охранителни системи и сигурност“. Завършилите я ще бъдат освен специалисти по сигурност и инженери по сигнално-охранителни системи, каза зам.ректорът доц.Константин Константинов. Таксата на семестър ще бъде 275 лв.  ВУЗ-ът открива и специалност „българистика и медии“ срещу 250 лв. на семестър. Завършилите, освен медийна специалност, ще получават и филологическа, застъпено е обучение по български и литература. Така ВУЗ-ът се опитва да запази широкопрофилния си облик и да не влиза само в педагогическа рамка.  От тази година е факт и специалност „руска филология и туризъм“. „Много са рускоговорящите ни туристи и затова предприехме тази стъпка. Ако се окаже удачна, догодина ще опитаме и с други чужди езици“, каза доц.Константинов. Университетът не се е отказал и от чистия „туризъм“, а таксата е 573 лв., защото от миналата година няма държавен прием и по тази специалност.  Четвъртата нова специалност трябва да задоволи недостига от педагогически кадри: „педагогика на обучение по природни науки“, която ще подготвя учители по биология, химия и физика срещу 175 лв. на семестър. На 13 април в ШУ ще се проведе трети предварителен изпит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Шуменският университет открива 4 нови специалности"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bb%d0%be%d0%bc-%d1%89%d0%b5-%d1%83%d0%ba%d1%80%d0%b5%d0%bf%d0%b2%d0%b0-%d1%81%d0%b2%d0%bb%d0%b0%d1%87%d0%b8%d1%89%d0%b0-%d1%81-85-%d0%bc%d0%bb%d0%bd-%d0%bb/", "text": "Министърът на околната среда и водите Нено Димов и кметът на община Лом Пенка Пенкова подписаха договор за укрепване на свлачища със средства от Оперативна програма „Околна среда“ (ОПОС) 2014-2020 г. С изпълнението на проекта ще се предотвратят свлачищни процеси върху площ от 18 хектара и ще се повиши защитата на живота и здравето на над 2000 души, съобщиха от МОСВ. Дейностите предвиждат превантивни мерки за подобряване сигурността на населеното място, в т.ч. опазване жилищни, стопански, производствени сгради, земеделски площи, улици, водопроводи и друга техническа инфраструктура. По проекта ще бъдат изпълнени строителни работи за понижаване нивото на подпочвените води, за разширяване съществуващата мониторинговата система, както и изграждане на подпорна стена по бреговата линия на квартал Боруна в Лом. Общият размер на инвестицията е 8,5 млн. лв., осигурени изцяло от ОПОС 2014-2020 г.“. Срокът за изпълнение на проекта е 24 месеца. С дейностите по проекта ще се подпомогне изпълнението на Националната програма за превенция и ограничаване на свлачищата, според която предприемането на превантивни мерки е от първостепенно значение за опазване на човешкия живот и здраве и за преодоляване на тежки материални загуби от активизирането на свлачища.", "date": "2019.03.26", "title": " Община Лом ще укрепва свлачища с 8,5 млн. лв. по ОПОС"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d1%81%d0%b0%d1%89-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%bf%d1%80%d0%b0%d1%82-%d0%b4%d0%b0-%d1%82/", "text": "Съединените щати би трябвало да спрат да тормозят народа на Венецуела със санкции. Това написа във вторник на нейната страница в социалната мрежа „Фейсбук“ официалният представител на руското външно министерство Мария Захарова, цитирана от TACC. По-рано американският съветник по националната сигурност Джон Болтън написа на своята страница в социалната мрежа „Туитър“, че Русия „вместо да изпраща ядрени бомбардировачи и специални сили, за да помогне на един корумпиран диктатор, трябва да работи заедно с международната общност във Венецуела „, за да подкрепят хората в страната. Той отбеляза, че Вашингтон няма да толерира „враждебни чуждестранни военни сили, които възпрепятстват постигането на целите на демокрацията, сигурността и върховенството на закона в Западното полукълбо“. „Бих искал да напомня на Джон Болтън: ако една голяма страна в Западното полукълбо спре да налага санкции на народа на Венецуела, а втората страна в Източнато полукълбо и редица международни банкови структури разблокитрат милиарди венецуелски средства в техните сметки, тогава самите венецуелци ще могат да купуват лекарства и храни без помощта на „добрия Вашингтон“. Мерките предприети, „от чичо Сам“, причиняват историческо лошо храносмилане в района“ – каза Захарова. Първо,„ колективните строители на демокрацията и защитниците на върховенството на закона ”отнеха 30 милиарда долара от Каракас, наложиха санкции и сега подхвърлят витаминчета“- добави дипломат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.26", "title": " Мария Захарова: САЩ трябва да спрат да тормозят венецуелския народ със санкции"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d1%82%d0%b0%d1%83%d1%88%d0%b0%d0%bd%d0%be%d0%b2-%d0%b1%d0%b0%d0%b7%d0%bf-%d0%bd%d0%b0%d0%b4-15-000-%d0%b1%d1%8a%d0%bb%d0%b3%d0%b0%d1%80%d0%b8-%d1%83%d0%bc%d0%b8/", "text": "България е на първо място в ЕС по замърсяване на въздуха с фини прахови частици, които причиняват смъртта на 15 000 българи годишно. Това заяви адв. Пламен Таушанов, председател на Българската асоциация за закрила на пациентите (БАЗП) по време на семинар в БЧК, организиран от институцията съвместно с Български лекарски съюз, съобщиха от асоциацията. Той си сложи предпазна маска по време на събитието и призова всички в залата да го направят. „Надявам се в скоро време българите да свикнат да носят такива маски по улиците с цел да предпазват себе си и децата си. И най-вече да бъдат пуснати в аптечната мрежа“, посочи Таушанов. Основавайки се на приоритета в програмата за управление на правителството (2017-2021) за подобряване чистотата на атмосферния въздух, считаме, че следва ясно да се изясни какво се променя всяка година и как се допринася за намаляване на смъртността на българските пациенти, каза той. Според него с активното сътрудничество между институциите и неправителствените организации може да се постигнат реални резултати за подобряване качеството на въздуха в страната. За целта по време на срещата се състави меморандум за сътрудничество и партньорство между държавата и неправителствените организации. В него се посочва, че страните декларират стремежа си да обединят своите усилия за осъществяване на сътрудничеството и партньорство в борбата за намаляване ФПЧ10 и особено ФПЧ2.5 за благоприятен атмосферен въздух и намаляване временното и системно увреждане на българските пациенти. Заедно ще се работи за информиране на обществото и институциите за проблемите свързани със състоянието и последиците за здравето и живота на гражданите. Също така декларират готовността си всеки със своите възможности, форми и средства на действие да допринесе в общите усилия по достигане на нормите за ФПЧ на Европейската Комисия, Европейския Парламент и Световната здравна организация.", "date": "2019.03.26", "title": " Пламен Таушанов, БАЗП: Над 15 000 българи умират годишно заради замърсяването на въздуха"}
{"url": "https://trud.bg/tova-li-narichate-futbol/", "text": "Футбол – това е отборен спорт, който се играе от два отбора по единадесет души със сферична топка на правоъгълно поле, покрито с естествена или изкуствена трева. Целта е така нареченото кожено кълбо да бъде вкарано във вратата на противника. Накрая печели този, който реализира повече попадения. Проста игра за умни хора.  В съвременния футбол нещата са далеч по-eволюирали – има тактика, принципи при разиграване, техника на движенията без топка и още, и още. За жалост феновете на националния отбор на България няма как да видят всичко това в мачовете на „трикольорите“. Въпреки, че от доста време опитват като наблюдават някакъв друг спорт по родните стадиони. Странни действия, които упорито продължават да ни пробутват като най-известната игра в света – онази, която кара и най-суровите мъже да плачат от щастие или безсилие. Представителният тим на България обаче днес се явява върхът в тази новосъздадена физическа дейност. Отговорните фактори и различните треньорски щабове на свой ред също се опитват да убедят обществеността у нас, че това в действителност е футбол. Може, но в най-първоначалния му вид. Такъв, какъвто са играли по улиците на Англия през XIX век. Благодарение на кабелните телевизии и интернет платформите вече всекидневно се наблюдават истински мачове от Западна Европа. И след тях логично се питаме как така техният спорт и този, който практикуват родните играчи, наричаме с едно и също название.  В понеделник вечер „лъвовете“ на Петър Хубчев принудиха феновете на „трикольорите“ да съжалят, че са отделили 90 минути от така или иначе напрегнатото си ежедневие, за да изгледат срещата от евроквалификациите с Косово (1:1).  Мачът спокойно може да влезе в учебниците по футбол, след като гостите доказаха, че даден двубой може да не бъде загубен и без дори да се опиташ да играеш. Трудно може да се прави някакъв по-задълбочен анализ на играта на „лъвовете“, защото такава нямаше. Отстрани изглеждаше така, сякаш гостите изпитват панически ужас от съперника при все, че срещу тях бе един напълно нов отбор, дебютиращ в евроквалификация. Странни бяха и смените на селекционера, пуснал в игра 17-годишния Мартин Минчев и година по-възрастния Валентин Антов. Хубаво е, че се дава път на младите, но не беше ли по-правилно точно в този тежък, напрегнат мач да бъде изнесен от т.н. стари пушки. През втората част на терена при 1:1 се появи и бранителят Петър Занев, заел мястото на… нападателя Спас Делев. И така България откровено започна да пази с опълчение ремито с „футболния гигант“ Косово. Шок и ужас! По-точно страх и ужас срещу аутсайдера в групата поне според урните на жребия!  При невероятното 62 на 38 процента владеене на топката в полза на косоварите терен не помирисаха голмайсторът на Първа лига Станислав Костов, изработил дузпата срещу Черна гора (1:1), а също и други от офанзивните играчи – Николай Димитров, Радослав Кирилов и Антонио Вутов. Футболисти, чиито качества биха спомогнали при изграждането на бързи контраатаки, с които да изненадаме хвърлилия се в атака противник. Но всичко изброено в крайна сметка е решение на треньора, който както се казва в клишето „носи цялата отговорност“. Но каква отговорност, моля ви се, ако пак загубим квалификациите още преди да сме започнали?  След така дочаканият с облекчение последен съдийски сигнал обаче изказванията на Хубчев бяха също толкова чудати.  „Ако трябва повече да се радваме, че спечелихме точка срещу Черна гора, сега трябва малко повече да съжаляваме – обясни опитният наставник. – Изключително доволен съм от желанието, с което излязохме през първото полувреме.“ Сякаш селекционерът на „лъвовете“ описваше играта на домакините…  Апропо, фантазията ни трябва да избуи като тропическа джунгла, за да си представим при каква игра Хубчев трябва да е недоволен. Всъщност, има ли по-лошо от опълчение срещу Косово и реми с измислена дузпа срещу Черна гора?  Но пикът в изявленията след конфузията предстоеше: „Виждате, с две точки дотук сме на второто място, тоест се класираме засега. Така че трябва да сме доволни.“  Няма как да се сърдим на треньора за изказването му, когато преди малко повече от две години самият президент на БФС Борислав Михайлов, излезе с подобно изявление след драматичния старт на световните квалификации с Люксембург (4:3).  „Първи сме в групата! – заяви с усмивка бившият страж. – Това няма да е така накрая.“  И се оказа прав, накрая не бяхме първи. Нито втори. Както е тръгнало в края на тази година отново може да останем далеч от квотите за Евро 2020. И то при 24 отбора-финалисти! И така вече 15 години. Далеч от голям форум, далеч от големия футбол, далеч от сърцата на родните фенове… И с все по-голяма любов към някаква странна игра с топка.          ", "date": "2019.03.26", "title": " Това ли наричате футбол?"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%be%d0%b1%d1%8f%d0%b2%d0%b8-%d0%b7%d0%b0-%d1%80%d0%b5%d1%88%d0%b0%d0%b2%d0%b0%d0%bd%d0%b5-%d0%b4%d0%b5/", "text": "Апелативният съд в Бургас обяви за решаване дело за пране на пари в особено големи размери срещу А.М., В.М. и Е.Т., и тримата от Сливен, съобщиха от пресцентъра на съда. Съдебното производство пред Апелативния съд е образувано по протест на прокуратурата и по жалби на подсъдимите срещу първоинстанционната присъда от 22 ноември м.г. на Окръжния съд в Сливен. С присъдата подсъдимите А.М., В.М. и Е.Т. са осъдени за престъпление по чл.253 от Наказателния кодекс – против финансовата, данъчната и осигурителната система. Подсъдимите Г.Г. и С.К. са оправдани за престъплението „пране на пари“. В рамките на едно съдебно заседание въззивната инстанция приключи съдебното следствие и обяви, че ще се произнесе в законовия срок. А.М. е признат за виновен в това, че в периода от 3 юли 2007 г. до 6 юни 2008 г. в гр. Елена, област Велико Търново и Сливен е извършил сделки с недвижимо имущество и след 3 април 2004 г  до 6 юни 2008 г. е прикривал произхода на имущество и действителните права върху имущество на обща стойност за близо 1, 130 млн.лева, като деянията са извършени при условията на продължавано престъпление. Всички изпълнителни деяния са извършени повече от два пъти, средствата и имуществото са в особено големи размери, случаят е особено тежък и деецът е знаел към момента на получаването им, че същите са придобити чрез извършени от него тежки умишлени престъпления, сред които склоняване към проституция, трафик на хора, принуда, изнудване, придружено със заплаха за убийство или тежка телесна повреда, организиране и ръководене на престъпна група. Окръжният съд в Сливен е наложил на А.М. за извършеното престъпление наказание в размер на 5 г. лишаване от свобода, което да изтърпи при първоначален строг режим, и глоба  в размер на 10 000 лева. А.М.е осъден да заплати в полза на държавата сумата от близо 1,130 млн.лева, представляваща равностойността на липсващия предмет на престъплението. В.М. от Сливен е призната за виновна в това, че в периода от 15 ноември 2004 г. до 18 ноември 2005 г. в  Сливен е извършила сделки с недвижимо имущество на обща стойност 350 хил.лева, като деянията са  извършени при условията на продължавано престъпление, случаят е особено тежък, средствата и имуществото са в особено големи размери и деецът е предполагал към момента на получаването им, че същите са придобити чрез извършени от А. М. тежки умишлени престъпления. В. М. е осъдена на 3 г. „лишаване от свобода“ и глоба в размер на 10 000 лв., като изпълнението на така наложеното наказание е отложено за изпитателен срок от 5 години. Е.Т. от Сливен е признат за виновен в това, че в периода след 3 април 2004 г. до 6 юни 2008 г. в Сливен, при условията на продължавано престъпление, в качеството си на едноличен собственик на търговско дружество „Европарк“ ЕООД – гр. Сливен, от свое име, но за сметка и със средства предоставени от А. М., е спомогнал за преобразуването общо на сумата 548 556 лева, чрез влагането им за придобиване на дълготрайни материални активи на дружеството, като деянието е извършено повече от два пъти, случаят е особено тежък, средствата и имуществото са в особено големи размери и деецът е предполагал към момента на получаването им, че същите са придобити чрез извършени от А. М. тежки умишлени престъпления. Съдът е осъдил Е.Т. на 4 години „лишаване от свобода“, което наказание да изтърпи при първоначален общ режим, и глоба в размер на 10 000 лв.", "date": "2019.03.26", "title": " Апелативният съд обяви за решаване дело за пране на пари срещу трима сливенци"}
{"url": "https://trud.bg/%d0%b2%d1%8a%d0%b7%d0%bf%d0%be%d0%bc%d0%b5%d0%bd%d0%b0%d0%bd%d0%b8%d0%b5-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0-%d0%bd%d0%b0-%d0%be%d0%b4%d1%80%d0%b8%d0%bd/", "text": "Днес, в Деня на Тракия в храм „Св. Николай Софийски“ в София бе извършена света литургия за помен на загиналите в боевете при Одрин, а след това се състоя възпоменание пред Паметника на Одринската епопея. За подвига на българската войска при превземането на „непревземаемата“ Одринска крепост и за геноцида над българското население след приключването на военните действия с близо 60 000 зверски изтребени нашенци от турската армия говори председателят на Тракийските дружества Красимир Премянов. „Ние днес не можем да търсим мъст или възмездие от турската страна, но като партньори с Турция в НАТО очакваме тази страшна страница от нашата история да бъде затворена по цивилизован начин“, каза в своето обръщение зам.-кметyt на София доц. д-р Тодор Чобанов. Снимки: Цветан Томчев", "date": "2019.03.26", "title": " Възпоменание пред Паметника на Одринската епопея в Деня на Тракия (СНИМКИ)"}
{"url": "https://trud.bg/%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%bd%d0%b8%d1%8f%d1%82-%d0%ba%d0%b0%d0%bf%d0%b0%d1%86%d0%b8%d1%82%d0%b5%d1%82-%d0%b2-%d0%b1%d1%8a%d0%bb%d0%b3%d0%b0/", "text": "Тържествена церемония за обявяване на резултатите от годишно национално проучване „Индекс на административния капацитет на държавната администрация в Република България” се проведе на 22.03.2019 г. в Гранд хотел София, организирана от Стопанска академия „Димитър А. Ценов” – Свищов. За първи път в България се определя „Индекс на административния капацитет на държавната администрация”. Стопанска академия има традиция в организирането на конкурс „Най-добра администрация”, който се провежда вече три последователни години по силата на дарената от проф. Борислав Борисов на Стопанска академия търговска марка, регистрирана в Патентното ведомство на Република България и даваща право за организиране на събития под това наименование. На тържествената церемония в столицата присъстваха представители на администрациите на Президента и на Министерски съвет, на Националното сдружение на общините в Република България, на Представителството на Европейската комисия в България, Съюза на икономистите в Р България, Институт по публична администрация, Съюз на народните читалища, кметове, народни представители, преподаватели от Стопанска академия и други висши училища, студенти, медии и други гости. Обявяването на резултатите бе заключителен етап на изследване, проведено в рамките на две години по оригинална методика с участието на около 200 служители в над 80 структури на държавната администрация на централно, регионално и местно ниво. Инициатор на изследването и автор на методиката за определяне на „Индекс на административния капацитет на държавната администрация” е проф. Борислав Борисов, доктор по икономика и доктор на науките по администрация и управление, преподавател към катедра „Стратегическо планиране” при Стопанска академия. В организационен аспект изследването е подпомогнато от членове на катедрата и студенти от специалностите „Публична администрация” и „Управление на проекти”. Тържествената церемония откри проф. д-р Маргарита Богданова – ръководител катедра „Стратегическо планиране”, като акцентира че проучването на индекса на административния капацитет на държавната администрация има т. нар. „спил-овър” ефект, т.е. това е начин, по който науката се свързва с практиката и е полезна за обществото. По думите й, оценката на административния капацитет чрез единен индикатор може да послужи като отправна точка в последващите интервенции за подобряване на този капацитет и за цялостното модернизиране на системата. Проф. Богданова подчерта, че „не всяка катедра може да притежава и притежава такъв знаменателен учен като проф. Борисов, и не всяка катедра може да се похвали с такъв чудесен екип”. Приветствия към екипа, реализирал проучването и към гостите на тържествената церемония отправиха доц. д-р Иван Марчевски – ректор на Стопанска Академия, Павел Иванов – изпълнителен директор на Института по публична администрация, Леда Шиякова от Представителството на ЕК в България, Донка Михайлова – заместник-председател на УС Национално сдружение на общините в Република България, Николай Дойнов – председател на настоятелството на Стопанска академия, народните представители Станислава Стоянова, Петър Витанов и други гости на събитието. Проф. д.н. Борислав Борисов, представи резюме с резултатите от проведеното годишно национално проучване „Индекс на административния капацитет на държавната администрация на Република България”. В своето изложение той подчерта, че в администрацията на изпълнителната власт работят близо 100 000 души, заети в 10 структури на централната и териториалните администрации. По думите му, всяка една от тях се отличава от останалите по отношение на своите области на управленска отговорност, нормативна регламентация на дейността, вътрешна структура, организация на работа, функции и численост на персонала. За проучване на административния капацитет на държавната администрация в България е проведено емпирично изследване през периода септември-ноември 2017 година и октомври-декември 2018 година. През 2017 г. средната оценка на всички компоненти на административния капацитет за всички групи администрации е 2.74. През 2018 г. административният капацитет в България сe е подобрил спрямо 2017 г. с над 4%. Проф. Борисов отбеляза, че общинските администрации имат добър административен капацитет, доста над средните стойности. Той поясни, че общините са разделени на четири категории: с население до 10 000 души, от 10 000 до 50 000, от 50 000 до 100 000, и над 100 000 души. „Очевидно е, че по-големите администрации имат и по-голям капацитет. Има малки държавни комисии, агенции, в които работят 20-30-50 души, а също така и големи администрации, в които работят 500-600 души. Ето защо е важно оценката на административния капацитет да се определи по различни групи администрации”, каза проф. Борисов. Той представи и книгата си „Административен капацитет на държавната администрация в България”, която подари на гостите. За атмосферата на церемонията се погрижиха квартет „Славей” на великата Надка Караджова, номинираната от Фондация „Димитър Бербатов” 10 годишна София Иванова от Варна, рокдивата Роберта и Георги Пейчев, които със своите изпълнения реализираха концепцията на организаторите – да съпоставят индекса на българския талант с този на държавната администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Административният капацитет в България сe е подобрил  с над 4%\t\t\t"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d1%80%d1%8a%d1%81%d1%82-%d0%bd%d0%b0-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d1%81%d0%ba%d0%b8%d1%82%d0%b5-%d0%b7%d0%b0%d0%b5-2/", "text": "Депозитите се увеличиха с 6,5 млрд. лв. Потребителските заеми на гражданите нараснаха със 17,7% за година и в края на февруари са в размер на 9,207 млрд. лв., обявиха от БНБ. Това представлява повторение на рекордния ръст от края на декември, който също беше 17,7%. Предоставените от банките кредити за домакинствата се увеличават с най-бързи темпове от 2009 г. насам. Само за година обемът на отпуснатите потребителски заеми нарасна с 1,381 млрд. лв. Сред основните причини за това са ниските лихви на банките и повишаването на доходите. Голяма част от българите се чувстват по-уверени във финансовите си възможности и взимат повече заеми. Все по-често хора взимат потребителски кредит дори, за да доплатят цената за покупката на имот. Друга причина за бързото нарастване на потребителските заеми, е че банките започнаха да отпускат финансиране по-лесно. Затова много хора, които доскоро взимаха бързи заеми от различни компании, специализирани в кредитиране, вече се обръщат към банките, чиито лихви са много по-ниски. Така става трансформиране на бързи към потребителски кредити. Жилищните заеми също нарастват с много бързи темпове. За година отпуснатите кредити за покупка на жилища нарастват с над 1 млрд. лв., или с 11,3%. Сериозният ръст на заемите на граждани накара БНБ да предприеме мерки за охлаждане на пазара. Още през септември 2018 г. БНБ определи антицикличен капиталов буфер от 0,5%, който ще важи за отпуснатите заеми от 1 октомври 2019 г. Така банките ще трябва да заделят повече резерви за всеки заем. Опасенията на БНБ са, че при бъдещо покачване на лихвите или отслабване на икономиката ще се влоши способността на хората да изплащат заемите си. За година депозитите в банките са нараснали с 6,5 млрд. лв. Като от тях малко над 4 млрд. лв. е ръстът на спестяванията на домакинствата.", "date": "2019.03.26", "title": " Рекорден ръст на потребителските заеми\t\t\t"}
{"url": "https://trud.bg/700-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%82-%d1%81%d1%82%d1%80%d0%b0%d1%81%d0%b1%d1%83%d1%80%d0%b3/", "text": "Искаме промените да се гледат от следващия ЕП Български превозвачи излизат на протест на площада пред Европейския парламент в Страсбург. Днес парламентът трябва да гласува пакета “Мобилност”, след като в понеделник евродепутатите решиха точката да влезе в пленарна зала на 27 март. Очакваме 700 човека да дойдат на площада, съобщи пред “Труд” Йордан Арабаджиев, изпълнителен директор на Съюза на международните превозвачи. От София със самолет пътуват 110 човека, много колеги тръгнаха с личните си автомобили. Имаме уверения от български шофьори, които са във Франция и Германия, че ще се присъденият към нас. Очакваме и сериозна подкрепа от колегите от Румъния, посочи Арабаджиев. По думите му за пръв път се предлага такъв пакет, като “Мобилност”, който разделя Европа по географски признак. Самите превозвачи още не са наясно какво точно ще се гласува днес. На практика евродепутатите трябва да приемат решенията на транспортната комисия от 10 януари. Тогава обаче комисията отхвърли два от докладите по пакета “Макрон” – за командироването на шофьорите и забраната за почивка в кабината. Одобрен беше само третият доклад – за връщането на камиона на всеки 4 седмици, който обаче противоречи на решение на Съвета на министрите. България настоява пакетът да не се приема в последните дни на този Европейски парламент, а да се отложи след избора на нов. Протест ще има и в София, като в него ще се включат и таксиметровите шофьори, и вносителите на камиони, обясни зам.-председателят на Националното сдружение на българските превозвачи Красимир Лалов. Превозвачите се събират в 12 часа пред храм-паметника “Св. Александър Невски”, след което шествието ще се отправи към сградата на представителството на ЕК у нас на ул. “Граф Игнатиев”. Междувременно министърът на транспорта Росен Желязков заяви, че България ще настоява  пред румънското председателство да няма триалог по пакета “Мобилност”, а без него, процедурата ще остане за следващия Европарламент. Първо трябва да видим дали пакетът ще бъде утре (днес) в дневния ред, защото ще има още едно гласуване, каза министър Желязков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.26", "title": " 700 превозвачи блокират Страсбург\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-371/", "text": "Пука им на циганите, че сме профукали 1 милиард за тях Красимир Каракачанов организира кръгла маса за циганизацията на България. Началото на следващата седмица стратегията на ВМРО влиза в Министерския съвет.         НАП проверява сделките на „Артекс“ Антикорупционната комисия изисква документи от фирмата за 4 години назад. За резултати може да се говори до месец.               “Свободна Eвропа” – рестарт на матрицата “Капитал” Не чакахме дълго, за да разберем за чии грездей всъщност му е на човечеството възкресяването на медията с фаталното име „Свободна Европа” – коментар на главния редактор на в. „Труд“ Петьо Блъсков.         Палатите на депутатите За народния представител е вредно да живее натясно – „Легенди и истини в българската история“ с Росен Тахов.             Турция все повече се отдалечава от западните си съюзници САЩ обяви победата над „Ислямска държава“, но в рамките на 6 до 12 месеца тя би могла да възкръсне за нов живот, казва експертът по международна сигурност Симеон Николов в интервю за „Труд“.             Мъдрецът от Дунава Силует на професор Андрей Пантев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Вижте акцентите в броя на вестник „Труд“ в сряда, 27 март 2019"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b5%d0%b2%d1%82%d0%b8%d0%bd%d0%b8%d1%8f-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%be%d1%82-%d0%b0%d1%80%d1%82%d0%b5%d0%ba%d1%81-%d0%bd/", "text": "Заместникът на Теменужка Петкова Красимир Първанов напуска поста си заради скандалът с луксозни жилища в столичния квартал „Изток“ на преференциални цени. На улица „Тинтява” в столичния квартал „Изток” се намира блокът, в който през есента на миналата година Първанов си купува апартамент от 150 квадрата и два гаража срещу 240 хиляди лева, съобщава  . Две години по-рано „Артекс” е предлагал същото жилище, на зелено за близо 650 хиляди лева, и то без в офертата да влизат двата гаража. Първанов разказа, че е купил това жилище, защото е близо до мястото, в което живее и този апартамент ще бъде за децата му. Жилището е 150 квадрата и струва 240 000 лева. Първанов е категоричен, че това си е лично негов акт, лична сделка и няма нищо общо с поста, който заемаше до днес. Зам.-министърът ще бъде проверен от комисията Антикорупция, която се зае вече с имотните придобивки на Цветан Цветанов, Цецка Цачева, Вежди Рашидов и Ваня Колева от фирма „Артекс”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.26", "title": " Вижте евтиния апартамент от „Артекс“ на зам.-министъра на енергетиката Красимир Първанов"}
{"url": "https://trud.bg/%d1%83%d0%ba%d1%80%d0%b5%d0%bf%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%b2%d0%bb%d0%b0%d1%87%d0%b8%d1%89%d0%b5%d1%82%d0%be-%d0%bf%d0%be-%d0%bf%d1%8a%d1%82%d1%8f-%d1%81%d0%bc%d0%be/", "text": "До летния сезон се очаква да започнат дейностите по допълнителното укрепване на най-голямото свлачище в страната – това край село Тикале на главния път Смолян – Мадан. Това коментира пред журналисти министърът на регионалното развитие и благоустройство Петя Аврамова, съобщи БНР. „Това свлачище е имало аварийно укрепване, така че анкерното укрепване и мрежите са направени. Остава да бъде направено окончателното укрепване. Един от вариантите е чрез така наречените „джоб – стени“, с които да може да бъде овладяно изцяло“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Укрепването на свлачището по пътя Смолян – Мадан започва до лятото"}
{"url": "https://trud.bg/%d0%bd%d0%b0%d0%bf-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%b4%d0%b5%d0%bb%d0%ba%d0%b8%d1%82%d0%b5-%d0%bd%d0%b0-%d0%b0%d1%80%d1%82%d0%b5%d0%ba%d1%81-%d0%be/", "text": "За резултати може да се говори до месец Националната агенция за приходите (НАП) е втората институция след Комисията за противодействие на корупцията и конфискация на незаконно придобито имущество (КПКОНПИ), която се зае да проверява сделките на фирма “Артекс”. От приходната агенция съобщиха, че правят анализ на във връзка със случаите, при които представители на властта са придобили имоти под пазарната цена, предаде БНР. От агенцията отказаха да разкриват подробности преди края на проверките и отрекоха информацията, че са опростени просрочени задължения от 20 милиона лева на фирмата, натрупани от неплатени данъци и осигуровки. До месец би могло да има резултати от проверката и на Комисията за противодействие на корупцията и конфискация на незаконно придобито имущество (КПКОНПИ), която Върховна касационна прокуратура й възложи. Това заяви председателят на ведомството Пламен Георгиев. Той посочи, че са изисквали всички документи във връзка с покупко-продажбата на жилища от посочената строителна фирма за период от 3-4 години назад. Георгиев припомни, че комисията извършва проверка на покупките на имоти от Цветан Цветанов, Цецка Цачева, Вежди Рашидов и вече бившия зам.-министър на спорта Ваня Колева. Нейната оставка, както и тази зам.-министъра на енергетиката Красимир Първанов бяха приети от премиера Борисов, съобщиха от Министерския съвет. “Анализираме всичко, законопректите, които са внесени и които евентуално биха облагодетелствали тази фирма. Искаме да разровим докрай всичко, за да установим въобще кои лица са пазарували от фирма “Артекс” и на какви цени”, допълни Пламен Георгиев. Той се ангажира, че след месец би могъл да даде пресконференция за проверката и обясни, че всеки ще бъде обект на проверка.   Кирилов отрече да наследява Цачева Не са водени разговори Не са водени разговори да заема поста министър на правосъдието. Така председателят на Правната комисия и депутат от ГЕРБ Данаил Кирилов отрече слуховете, че е спряган за наследник на Цецка Цачева, която подаде оставка заради евтино купен апартамент в “Изток”. “По отношение и във връзка с твърденията за позицията министър на правосъдието, заявявам, че такива разговори с мен не са провеждани до този момент”, обяви той. “Знаете, че това е правомощие на министър-председателя. Ако има нещо в тази връзка, смятам, че ще разберете своевременно”, коментира Кирилов.   Взимат политическо решение за Цветанов Приходите са публични, заяви Цвета Караянчева Кръстина Маринова,  Труд, Варна Няма решение Цветан Цветанов да напусне парламента и да остане шеф на предизборния щаб на ГЕРБ, каквито коментари има в публичното пространство. Това заяви във Варна председателят на парламента Цвета Караянчева. “Политически ще вземем решение, когато мине Изпълнителната комисия и когато се върне г-н Цветанов от САЩ, а това ще стане утре”, добави тя. Председателят на Народното събрание каза още, че имуществото на политическия екип е публично, приходите на всички депутати и на хората от властта са прозрачни, защото ги декларират пред КПКОНПИ и пред Сметната палата.   Жената на Лозан Панов също с евтин имот  Броила малко над 93 000 евро  Съпругата на председателя на Върховния касационен съд (ВКС) Лозан Панов – Елисавета, също e придобила евтино луксозен апартамент от “Артекс”, съобщи “Правен свят”. От справка в Имотния регистър се разбира, че на 10 април 2013 г. “Артекс Инженеринг” продава на “Ганева 2000” ЕООД апартамент от 172 кв. м и два гаража на ул. “Елемаг” № 32 в елитния столичен квартал “Изгрев”. За общата площ (от 211,2 кв.м) са платени 93 004,5 лв. или по 225 евро на квадрат при средна пазарна цена през март-април 2013 г. 1101 евро на квадрат. От публикуваните през годините отчети на фирмата “Ганева 2000” ЕООД, чийто едноличен собственик на капитала е съпругата на Панов, става ясно, че скромната сума е била налична във фирмената сметка.   БСП няма да гласува промени в кабинета Няма да влизаме в парламента за гласуване на промени в кабинета. Това каза на брифинг лидерът на БСП Корнелия Нинова в отговор на питане дали левицата в залата за гласуването на правосъдния министър Цецка Цачева. Попитана дали БСП не “проспа” спорен избор за подуправител на БНБ, Нинова посочи: “Един от аргументите ни да напуснем парламента беше, че не искаме да легитимираме това мнозинство. Не искаме да участваме в този задкулисен сговор между ГЕРБ и ДПС. Оставаме на същата позиция”.   Зам.-министър напусна заради скандала Заместник-министърът на енергетиката Красимир Първанов подаде оставка, която премиерът Бойко Борисов прие. Първанов напуска, след като излезе информация, че има апартамент на цена под пазарната, купен от компанията “Артекс”. Жилището, придобито на 28 септември 2018 г., е с площ от 149 квадрата и с два гаража. Самият Първанов заяви, че върху него не е оказван натиск, за да подаде оставка. “Разразилият се скандал хвърля петно не само върху мен, но и върху Министерство на енергетиката и върху правителството и затова предприех тези стъпки”, допълни той. И поясни, че жилището, което е купил, е на груб строеж.  ", "date": "2019.03.26", "title": " НАП проверява сделките на „Артекс“ (обзор)\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b0-%d1%83%d1%87%d0%b8%d1%82%d0%b5%d0%bb%d0%ba%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b0-%d1%87%d0%b5-%d0%b4%d1%8a%d1%80%d0%b6%d0%b0%d0%bb%d0%b0-%d0%bc%d1%8a/", "text": "Бургаският съд разпита във вторник, в продължение на два часа Ваня Миразчийска – дъщерята на придобилата печална известност Черна вдовица /Веселина Г./, уморила съпруга си Димитър, чийто труп скрила в контейнер, за да взема високата му пенсия. Приживе Димитър, който е бивш нефтохимик, дори пускал бележки от прозореца си с молби за помощ, които съседи намирали. Като разбрала, Черната вдовица зазидала прозореца. Случаят лъсна, след като съпругът не бил виждан дълго време от комшиите и те алармирали в полицията. Бившата учителка е обвинена по три пункта, каза във вторник прокурор Ангел Георгиев. Първо- че е лишила противозаконно от свобода съпруга си. Второ, за убийство спрямо лице в безпомощно състояние по особено мъчителен начин и трето- с цел измама. Бившата учителка Веселина системно не му е давала достатъчно количество храна, вода и необходимите за заболяването му лекарства, лишила го е от необходимата квалифицирана медицинска помощ и грижи в болнични условия, вследствие на което на 01.08.2014 г. е настъпила смъртта му. Тя обаче не сигнализирала за това, а за да продължи да получава пенсията му /над 900 лв./, скрила трупа в контейнер за смет в морската градина. Тялото било намерено от клошари, които също бяха разпитани в четвъртък. Дъщерята на Веселина и Димитър – Ваня разказа пред съда, че преди баща и да се премести да живее при майка и /двамата съпрузи били разделени/, водел окаян начин на живот. Когато отишла да го види в стария му апартамент, тя го заварила потънал в мръсотия, по главата му имало малки рани, а в косата му- хлебарки. На всичко отгоре край него се въртял мъж, който искал пълномощно, за да се разпорежда с имотите му. Въпреки това дъщерята Ваня, която по това време работела като стюардеса и живее в София, обясни пред магистратите, че известно време след като го взела да го гледа, майка и казвала, че бащата е в старчески дом. Накрая се наложило да го издирва по телефона и така разбрала, че от неговото местонахождение се интересува и полицията. Дъщерята дори го обявила за издирване. Делото срещу Черната вдовица ще продължи и в сряда. Пенсиите, които е получила, след като укрила трупа на мъжа си, са в размер на 21 140 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Бивша учителка обвинена, че държала мъжа си под ключ и го уморила без храна и лекарства\t\t\t"}
{"url": "https://trud.bg/%d0%be%d0%b1%d0%b5%d0%b7%d0%be%d0%bf%d0%b0%d1%81%d1%8f%d0%b2%d0%b0%d1%82-%d0%bf%d0%b0%d1%80%d0%ba%d0%b0-%d0%b1%d0%be%d1%80%d0%be%d0%b2%d0%be-%d0%be%d0%ba%d0%be-%d0%b2-%d1%82%d1%8a/", "text": "Премахване на 11 опасни стари дървета, които застрашават преминаващите по алеите в парка „Борово око”, започва общината в Търговище. На мястото  им ще бъдат залесени нови видове. Това стана ясно на брифинг на кмета д-р Дарин Димитров и лесоинженер от общината. До премахването на опасните дървета се стигна след извършени експертни оценки от ландшафтни архитекти към ботаническите градини в София и Балчик. Те са направили оглед на всяко от дърветата и са дали предписание за отделните видове на база на състоянието им. Експертната оценка е установила, че тези дървета са с големи хралупи по стволовете. При други липсва част от кората и се наблюдава загиване на сърцевината. На 11 дървета пък ще бъдат окастрени короните или намалена височината, за да бъдат обезопасени. Кметът съобщи, че ще има компенсаторно озеленяване с липи, чинари, брези. Покрай езерото вече са засадени и 40 нови върби, които са от бързорастящ вид. „И на мен, като всички, много ми е мила зеленината, но по-мили са ми гражданите. Тук играят много деца, непрекъснато минават граждани и няма да позволим някой да пострада. Паркът трябва да е привлекателна зона, но най-вече безопасна”, каза д-р Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.26", "title": " Обезопасяват парка „Борово око” в Търговище\t\t\t"}
