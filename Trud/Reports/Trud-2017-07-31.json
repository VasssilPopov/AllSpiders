{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d0%be%d1%81%d0%b5%d0%bc-%d0%b4%d1%83%d1%88%d0%b8-%d1%81%d0%b0-%d0%b1%d0%b8%d0%bb%d0%b8-%d1%83%d0%b1%d0%b8%d1%82%d0%b8-%d0%b2%d1%8a%d0%b2-%d0%b2%d0%b5/", "text": "Най-малко осем души бяха убити вчера във Венецуела при протести срещу изборите за Учредително събрание, свикани по настояване на президента Николас Мадуро. Според данни на опозицията загиналите дори са най-малко 15. Властите и опозицията изнесоха и много различни данни за избирателната активност. В съответствие с досегашната конституция, за да бъде свикано Учредително събрание е необходимо да са гласували 15% от имащите право на глас. Според данните на властите избирателната активност е била 41,53%. Този процент беше оповестен от председателя на Националния избирателен съвет на Венецуела Тибисай Лусена, информира Това означава, че са гласували 8 089 320 души от 19,4 млн. регистрирани гласоподаватели. Опозицията обаче оспорва данните. Според нея вчера са гласували под 15% от имащите право на глас. Това означава, че гласа си са дали между 2 и 3 млн. души. Независимо изследване пък посочва, че гласувалите са били 3,6 млн. души, предаде Асошиейтед прес.  Опозицията отправи призив за протести днес и в сряда срещу избраното вчера Учредително събрание. „Ние не признаваме този фалшифициран процес, за нас той не съществува”, заяви опозиционният водач Енрике Каприлес. Той призова за шествие днес срещу „клането” и „изборната измама” и за протест в Каракас в сряда, когато трябва да заработи учредителното събрание. Президентът Николас Мадуро пък изпадна в неловка ситуация, след като при опит да гласува вчера изборната му карта не бе разпозната от електронния четец, предаде ДПА. В социалните медии бе разпространено видео, на което се вижда как президентът слага картата си в четеца и на него се изписва: „Такъв човек не съществува или картата е невалидна”. Телевизията предаваше на живо как гласува президентът, но камерите бързо бяха изключени, щом се разбра за техническата грешка, добавя ДПА. Мадуро след това отиде да гласува в работническо предградие в източен Каракас заедно със съпругата си Силия Флорес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Най-малко осем души са били убити във Венецуела при протести срещу изборите за Учредително събрание"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d0%bf%d0%bb%d0%b0%d0%bd%d0%b8%d1%80%d0%b0-%d0%b4%d0%b0-%d0%bf%d1%80%d0%b5%d0%b4%d0%be%d1%81%d1%82%d0%b0%d0%b2%d0%b8-%d0%bd%d0%b0-%d1%83/", "text": "Пентагонът и Държавният департамент на САЩ са разработили план за въоръжаване на Украйна с противотанково оръжие, за да я подкрепят срещу евентуална руска агресия, пише  , позовавайки се на неназовани източници от двете ведомства. Те са заявили, че оръжията са дефанзивни и „целят да предотвратят агресивни действия от страна на Москва“. САЩ отдавна обвинява Русия, че въоръжава и подкрепя сепаратистите в Източна Украйна и призовава да бъде отговорено на тези, предполагаеми, действия.  Президентът на САЩ Доналд Тръмп не е запознат с тези планове, тъй като те са още в предварителен стадий „и неговата позиция по въпроса не е известна“, пишат от изданието. Съюзниците на САЩ са разделени по въпроса за това, как да се действа в ситуацията. Франция и Германия са притеснени, че снабдяването на Украйна с оръжие, ще направи опасната ситуация още по-напрегната. Вземането на подобно решение може да отнеме месеци. Подобен ход ще вбеси Владимир Путин и ще покачи напрежението между САЩ и Русия. От WSJ сочат, че в отговор на санкциите, които наложи Конгресът на САЩ, руският президент е наредил експулсирането на 755 души от дипломатическия персонал на САЩ в Русия, което е най-мащабното в модерната история. Тръмп не е направил коментар по този въпрос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Пентагонът планира да предостави на Украйна противотанково оръжие"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d1%81%d0%b5-%d1%81%d0%bf%d1%80%d0%b0%d0%b2%d0%b8%d0%bc-%d1%81%d1%8a%d1%81-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f/", "text": "Президентът на САЩ Доналд Тръмп предвиди, че САЩ ще спрат ядрената програма на Северна Корея, броени дни след като корейците проведоха поредния си опит с междуконтинентални балистически ракети, пише  . “Ще се справим със Северна Корея. Имаме възможностите да го направим и ще го направим. Ще се справим с всичко“, заяви Тръмп пред репортери след среща на Кабинета в Белия Дом.  Припомняме, че корейците изстреляха втората си балистична ракета за по-малко от месец, като по този начин предизвикаха сериозни притеснения, че обсегът на ракетите им вече е достатъчен за да достигне до американския материк. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Тръмп: Ще се справим със Северна Корея"}
{"url": "https://trud.bg/%d1%81-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%b2-%d0%bf%d0%b8%d1%80/", "text": "В момента тече спасителна операция по спасяването на мъж, който пострада тежко край Тевно езеро в Пирин. Сигналът за затрупан от скална маса мъж е получен малко по-рано днес от Планинска спасителна служба, които се свързаха със спешния телефон на застраховка „Активна грижа“ 0800 10 200. Техни спасители вече са на място и са констатирали множество травми и сериозни разкъсвания в областта на едната подбедрица. Въздушните екипи на „Лев Инс“ и „Активна грижа“ са мобилизирани и в момента медицински хеликоптер лети към мястото на инцидента. Поради труднодостъпния район, пострадалият ще бъде изведен на борда на хеликоптера с лебедка и откаран незабавно в столичната болница „Св. Анна“. Очаква се хеликоптерът да кацне на площадката около 19 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " С хеликоптер спасяват пострадал в Пирин"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b7%d0%b0%d1%82%d0%b2%d0%b0%d1%80%d1%8f-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d1%81%d0%b8/", "text": "Великобритания ще затвори границите си за свободно придвижване на хора през март 2019 г. Това е датата, която Лондон е фиксирал за окончателно напускане на Европейския съюз. Говорител на правителството на Тереза Мей заяви днес, че спекулациите за запазване на свободното придвижване не отговарят на истината, предаде  . Границите ще бъдат затворени след приключването на Брекзит. Преди дни финансовият министър Филип Хамънд допусна, че може да има 3-годишен преходен период.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Великобритания затваря границите си за свободно движение на хора през март 2019 г."}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%b0-%d1%89%d0%b5-%d0%b5-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd/", "text": "Министър-председателят Бойко Борисов ще бъде на официално посещение в Република Македония на 1 и 2 август. Визитата е продължение на договореностите, постигнати при посещението на премиера Зоран Заев в София на 20 юни т. г. и е израз на желанието и политическата воля на двете страни за изграждане на открити, добросъседски отношения, основани на европейските ценности и взаимно уважение, съобщават от правителствената информационна служба. В Скопие министър-председателят Борисов ще проведе срещи с колегата си Зоран Заев, с председателя на парламента Талат Джафери и с президента Георге Иванов. Двамата министър-председатели ще подпишат Договор за приятелство,   и сътрудничество между Република България и Република Македония. Подписването на документа е основа за трайно и устойчиво изграждане на приятелски и добросъседски отношения и ще допринесе за засилване на сътрудничеството в двустранен и многостранен план, за разширяването на транспортните връзки и комуникации, за улесняване на контактите между гражданите на двете страни. На официалната церемония ще бъдат подписани също Меморандум за разбирателство между Министерството на транспорта, информационните технологии и съобщенията на Република България и Министерството на транспорта и съобщенията на Република Македония за развитието на железопътните връзки между София и Скопие и Меморандум за сътрудничество в областта на природния газ. Първият документ съдържа ангажимент на двете страни в съответствие със своите държавни енергийни политики и общата енергийна политика на ЕС и Енергийната общност да си сътрудничат за проучване на възможностите за развитие на нова директна връзка между газовите им системи. За целта ще бъде създадена съвместна газова работна група, която ще подготви предварително технико-икономическо проучване за изграждане на газовата връзка. С втория документ българската страна поема ангажимент за доизграждането на железопътната връзка по направлението София – Перник – Радомир – македонска граница до 2027 г. Република Македония, от своя страна, се ангажира да изгради жп направлението Крива паланка – Деве баир – българска граница до края на 2025 г. По повод отбелязването на 114-ата годишнина от избухването на Илинденско-Преображенското въстание, на 2 август министър-председателите Бойко Борисов и Зоран Заев ще участват в церемония по полагане на венци пред гроба на Гоце Делчев в църквата „Св. Спас”. При посещението си в Република Македония премиерът Борисов ще бъде придружаван от заместник министър-председателите Екатерина Захариева и Красимир Каракачанов, както и министрите Ивайло Московски и Теменужка Петкова, които ще проведат двустранни срещи със своите колеги от правителството на Република Македония. В официалната българска делегация са също посланикът ни в Скопие Иван Петков, депутатът в Европейския парламент Андрей Ковачев, председателят на Комисията по външна политика в Народното събрание Джема Грозданова, председателят на парламентарната група за приятелство България – Република Македония Борис Вангелов, народният представител Станислав Станилов, началникът на политическия кабинет на Президента на Република България Иво Христов и началникът на политическия кабинет на министър-председателя Румяна Бъчварова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Вижте каква ще е програмата на посещението на Борисов в Македония"}
{"url": "https://trud.bg/%d0%bf%d0%be%d0%b4%d0%bf%d0%b8%d1%81%d0%b2%d0%b0%d0%bc%d0%b5-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d0%b4%d0%be%d0%ba%d1%83%d0%bc%d0%b5%d0%bd%d1%82-%d1%81-%d0%bc%d0%b0/", "text": "Историческият договор за добросъседство между България и Македония подписват утре в Скопие премиерите Бойко Борисов и Зоран Заев. Преди това Борисов и Заев ще имат среща на четири очи. Подписването на договора бе уточнено по време на срещата между Борисов и Заев в София на 20 юни. В сряда (на 26 юли), правителствата на България и Македония одобриха договора и дадоха мандат на Борисов и Заев да го подпишат.  В столицата на Македония Борисов ще бъде посрещнат с държавни и военни почести. В първия ден на официалното си посещение премиерът ни ще има срещи и с президента на Македония Георге Иванов, както и с председателя на парламента Талат Джафери. Четирима министри са включени в делегацията – Екатерина Захариева, Красимир Каракачанов, Теменужка Петкова и Ивайло Московски. Очаква се по време на двудневното официално посещение в Скопие да бъде подписан първият меморандум в областта на енергетиката. България и Македония ще си сътрудничат в проучване на възможностите за нова директна връзка между газовите системи на двете страни. Другият меморандум е за жп връзката между двете страни. Според документа жп линията София-Перник-Радомир-Деве баир-Крива паланка-Скопие трябва да бъде завършена до 2027 г. През втория ден от официалното посещение Борисов и Заев ще поднесат венци пред паметника на Гоце Делчев в църквата “Свети Спас”.   Централният комитет на ВМРО-ДПМНЕ съобщи, че няма да подкрепи Договора за добросъседство с България. Партията има 51 депутати (от общо 120) в Македонския парламент. От ЦК изложиха няколко основни причина за решението си. Първата е формулировката за т.нар. македонски език, а именно “съгласно конституцията”. Втората е искането на България за промяна на съдържанието на учебниците по история в Македония. Третата е настояването на България в Договора да се запише, че двете страни имат съвместна история. Четвъртата и най-съществена причина е , че с този договор Македония би се отказала от претенциите си, че в България съществува “македонско национално малцинство”.", "date": "2017.07.31", "title": " Подписваме исторически документ с Македония\t\t\t"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2%d1%8a%d1%80%d1%85%d1%83-%d1%81%d0%b5%d0%bc%d0%b5%d0%bd%d0%b0-%d1%84%d1%83%d1%80%d0%b0%d0%b6%d0%b8/", "text": "Министерството на земеделието публикува проект на Закона за хранителната верига, който разграничава правата и отговорностите на отделните министерства по контрола върху семена, фуражи и храни. Новият закон, който е обявен за обществено обсъждане, на практика обединява сега съществуващото законодателство, навлизайки в конкретика по отношение на дейността на отделните институции. Ведомствата, които ще контролират производството, вноса и продажбите на храните, са осем – Българската агенция по безопасност на храните, регионалните здравни инспекции, регионалните инспекции по околна среда и водите, Изпълнителната агенция по сортоизпитване, апробация и семеконтрол, Изпълнителната агенция по селекция и репродукция в животновъдството, Изпълнителната агенция по лозата и виното, Министерството на икономиката и Комисията за защита на потребителите. Проектът предвижда министрите на земеделие и на  здравеопазването съвместно да отговарят за новите храни, хранителните добавки, облъчените с йонизиращи лъчения продукти, храните със специално предназначение, предоставянето на информация, влагането на добавки, замърсителите и остатъците от пестициди, опаковките, оценка на риска за здравето на човека или животните и стандартите за храни.", "date": "2017.07.31", "title": " Затягат контрола върху семена, фуражи и храни"}
{"url": "https://trud.bg/%d0%b4%d0%be-3000-%d0%bb%d0%b2-%d0%b7%d0%b0-%d1%80%d0%be%d0%bc%d0%b0%d0%bd-%d0%b8-500-%d0%bb%d0%b2-%d0%b7%d0%b0-%d1%81%d1%82%d0%b8%d1%85%d0%be%d1%81%d0%b1%d0%b8%d1%80%d0%ba%d0%b0-%d0%b4%d0%b0%d0%b2/", "text": "Община Пловдив ще набира от 1 до 31 август предложения по Наредбата за финансиране на инициативи в сферата на културата за издаване на книги на местни автори и важна за града издания. Ще се финансират книги в следните области – художествена литература (стихосбирка, сборник разкази, роман, драматургия, книга за деца), литературна критика, история или анкета, литературоведско изследване, монография; историческа литература; краезнание; изкуствознание; културология. Могат да кандидатстват и издателства, които представят пловдивски автори или преиздават книги или важни за града издания. Финансира се издаването на книги, като таванът за белетристична творба е до 3000 лв., а за стихосбирка – до 500 лв. По преценка на кандидатстващите за финансиране могат да бъдат представени допълнителни материали за дейността на твореца или творческия колектив, отзиви в медиите, рекламни материали, подкрепителни писма и писма за партньорство и други данни, удостоверяващи обстоятелствата по предложението. Предложенията следва да съдържат пълен набор от документи, включващ попълнени декларации, апликационна форма и бюджет, самото произведение – завършено и подготвено за печат, копие от документ за самоличност на автора, заверен с подпис и текст „Вярно с оригинала”. Ако авторът е с постоянен адрес извън Пловдив, се представя удостоверение за настоящ адрес. Писмено съгласие от автора е необходимо, ако издателство участва в конкурсната процедура с неговото произведение, както и нотариално заверено пълномощно в случай, че предложението за участие не се подава от законен представител на кандидата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " До 3000 лв. за роман и 500 лв. за стихосбирка дава Община Пловдив на местни автори"}
{"url": "https://trud.bg/a%d0%ba%d0%be-%d1%81%d1%82%d0%b5-%d0%bd%d0%b0-%d1%81%d1%80%d0%be%d1%87%d0%b5%d0%bd-%d1%82%d1%80%d1%83%d0%b4%d0%be%d0%b2-%d0%b4%d0%be%d0%b3%d0%be%d0%b2%d0%be%d1%80-%d0%b8%d0%bc%d0%b0%d1%82%d0%b5/", "text": "Има ли възможност да работя на две места едновременно, ако това не противоречи на трудовото законодателство? Иван П., Стара Загора  Няма законова пречка за работник, който е назначен на срочен трудов договор, да работи допълнително на друго по т. нар. външно съвместителство, стига да не се нарушава задължителната междудневна и седмична почивка, предвидена в закона.   Очакваме въпросите ви на адрес:  1797 София, ул. „Лъчезар Станчев” 7,  еmail: trud@trud.bg и trudonline@gmail.com АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Aко сте на срочен трудов договор, имате право да работите и другаде"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d1%87%d0%b5%d0%b9%d0%bd%d0%b4%d0%b6%d0%b1%d1%8e%d1%80%d0%be-%d0%bf/", "text": "На 30 юли, около 8:55 часа, бил получен сигнал за извършен грабеж в чейнджбюро в района на комплекс „Двореца” в град Балчик. По данни на служителката в обекта, докато влизала в сградата неизвестен извършител я нападнал в гръб, повалил я на земята и я завързал с кабел. След като отнел наличните пари, избягал в неизвестна посока. По първоначални данни от обекта са били отнети 6 408,20 лева и 70 евро, съобщава МВР. Незабавно на място пристигнали полицейски екипи от РУ- Балчик и колегите им от ОДМВР- Добрич. След извършения оглед, под ръководството на ГД „Национална полиция“ , стартирало и разследването по случая. В процеса на оперативно-издирвателните действия криминалистите  изградили и версия за инсцениран грабеж, по която започнали работи. В резултат на професионалните действия тази версия била потвърдена, последвало и задържането на служителката – 49 – годишна от Балчик, която признала за извършеното престъпление. При следствените експерименти и огледи на местопроизшествието, в близост до обекта, са открити два найлонови плика с банкноти в различни купюри. Парите са иззети по надлежния ред. По случая е образувано досъдебно производство и работата продължава под ръководството на прокуратурата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Задържаха служителка на чейнджбюро по подозрение за инсцениран грабеж в Балчик"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd%d0%b8-%d1%81%d0%b0-%d0%b7%d0%b0%d0%b4%d1%8a/", "text": "Мащабна специализирана полицейска операция за противодействие на разпространение на наркотични вещества е реализирана от служители на ОДМВР-Добрич, заедно с колегите им от Първо и Второ РУ. В рамките на проведените оперативни действия, в района на паркинга на гробищен парк в града, те задържали К.К. (24 г.) от Варна и добричлиите И.Д. (33 г.), Ш.Х. (35 г.) и Н.Х. (35 г.) – всичките криминално проявени, съобщават от МВР. Залавянето било осъществено непосредствено след разпространение на 250 г  марихуана и 10 г кокаин. Последвали претърсвания на шест адреса в Добрич и един – във Варна. В частен имот в района на ж.к. „Строител“ в град Добрич криминалистите открили кокаин, везна и множество полиетиленови пликчета, подготвени за пакетиране. След доклад на материалите по случая в прокуратурата, К.К. и И.Д. са привлечени като обвиняеми и на 29 юли са им наложени мерки за неотклонение „задържане под стража“. Реализацията е финален етап от стартиралата в края на месец януари специализирана полицейска операция по линия на разпространението на наркотични вещества в град Добрич. На 28 януари т.г., в момент на разпространение на наркотични вещества в района на бул. „Русия“ бе задържан Е.К. (29 г.) от град Добрич.Три месеца по-късно, в рамките на същата операция, в полицейския арест попадна и Ш.Х. (35 г.) в момент на разпространение на наркотични вещества. В дома му бе установено около 110 г суха тревна маса, електронна везна и около 200 подготвени за пакетиране полиетиленови пликчета. Работата по установяване и документиране на цялостната престъпна дейност на задържаните продължава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Четирима криминално проявени са задържани за притежание на наркотици"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%b1%d1%80%d0%b5%d0%b3%d0%be%d0%b2%d0%b0-%d0%be%d1%85%d1%80%d0%b0%d0%bd%d0%b0-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bb%d0%b0-90-%d0%bc/", "text": "Турската брегова охрана е задържала 90 мигранти, които се опитали да достигнат до гръцкия остров Лесбос. Те са от Сирия, Афганистан и редица африкански държави, предаде  . По данни на службата, координираща управлението на бежанската криза, общият брой на бежанците, които се намират на гръцките острови, възлиза на над 15 хиляди души, като най-много те са именно на остров Лесбос. Общо на територията на цяла Гърция бежанците и мигрантите са повече от 62 000.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Турската брегова охрана е задържала 90 мигранти, опитали да стигнат до остров Лесбос"}
{"url": "https://trud.bg/%d0%b6%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b7%d0%b0-%d0%bf%d1%8a%d1%80%d0%b2%d0%be%d0%bb%d0%b0%d1%86%d0%b8%d1%82%d0%b5-%d0%b3%d0%bb%d0%b0%d1%81%d0%b8-%d0%bc%d0%be%d0%bd/", "text": "Най-голямо предимство за записване в 1 клас ще имат деца, чиито родители имат постоянен или настоящ адрес в района на училището, непроменян поне 3 г. преди това. Това предвиждат промени в наредба 10 на Министерството на образованието и науката, пусната за обществено обсъждане до 28 август. Новите правила за прием се очаква да влязат в сила от следващата година, а до предлагането им се стигна след като след като Административният съд отмени редица от критериите за прием в първи клас, определени от Столичната община за тази учебна година. Според новия вариант на наредбата първокласниците ще са разделени в четири групи.  В първата са тези, чиито родители са с постоянен или настоящ адрес в прилежащия район на училището, непроменян в последните над 3 години преди подаване на заявлението. Във втората са децата, чиито родители са с адрес в района повече от година, но той е променян в последните от 1 до 3 години. В третата група са деца, чиито родители са с адрес в района, но той е бил променян през последната година. И в четвъртата група са деца, чиито родители са с адрес извън района на училището. Първо ще се приемат децата от първата група. Когато те са повече от местата ще сработват и допълнителни критерии – дете с трайни увреждания над 50%, дете с починали родители, братя и сестри в училището, деца, завършили подготвителна група в училището, други критерии на общината, които не са дискриминационни. „За гарантиране равен достъп до качествено образование и приобщаване на всеки ученик се въведе единен критерий за прием в първи клас – близостта на училището до настоящ адрес на родителите/настойниците. Така общините с повече от едно училище разработват система за прием. В някои населени места разработените от общините критерии също създадоха напрежение“, посочва в мотивите към предложените промени министърът на образованието Красимир Вълчев. Той допълва, че предложените изменения са обсъдени с членовете на работната група, назначена от него.  ", "date": "2017.07.31", "title": " Жителство за първолаците гласи МОН\t\t\t"}
{"url": "https://trud.bg/%d1%81%d0%bf%d0%b0%d1%81%d0%b5%d0%bd%d0%b8%d1%8f%d1%82-%d1%82%d1%83%d1%80%d0%b8%d1%81%d1%82-%d0%b7%d0%b0%d0%ba%d1%8a%d1%81%d0%b0%d0%bb-%d0%b2-%d0%bf%d0%b8%d1%80%d0%b8%d0%bd-%d0%b5-%d1%82%d1%80%d0%b0/", "text": " е свален с хеликоптер от Пирин планина, той е в стабилно състояние, каза дежурният служител в Планинска спасителна служба-Банско.  Туристът е бил затрупан от скална маса в района на Тевно езеро. Мъжът е получил множество наранявания, гръдна травма и счупен крак. Вероятно се е подхлъзнал и паднал. Той е на 62 години от Благоевград . Владимир Иванов е  транспортиран директно в столична клиника. Въздушните екипи на „Лев Инс“ и „Активна грижа“ са били мобилизирани за спасителната операция. Сигналът за затрупан от скална маса мъж е получен малко по-рано днес от Планинска спасителна служба, които се свързали със спешния телефон на застраховка „Активна грижа“. Поради труднодостъпния район, пострадалият е изведен на борда на хеликоптера с лебедка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Спасеният турист, закъсал в Пирин, е транспортиран за столична болница"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-20/", "text": "Вашингтон: Руснаците ще чакат с месеци за визи. Икономическите санкции са скрит протекционизъм.         Предимство за родителите с постоянен адрес над 3 години. Новите критерии за класиране на ученици ще влязат в сила от учебната 2018/2019 г.         Борисов води четирима министри в Скопие. Премиерите на двете държави ще положат цветя пред паметника на Гоце Делчев.           Ако сте на срочен договор, имате право да работите и другаде.             На скопските шовинисти по-близки са дълго и жестоко мачкалите ги сърби и дори непризнаващите ги гърци, отколкото проливалите кръв за свободата им българи – анализ на д-р Илия Илиев.             Въвлечени сме във водовъртеж от скандали, казва заместник-председателят на Народното събрание Нигяр Джафер в интервю за „Труд“.         Силует на кандидата за генерален директор на БНТ Тома Иванов.", "date": "2017.07.31", "title": " Вижте акцентите в броя на вестник „Труд“ във вторник, 1 август 2017"}
{"url": "https://trud.bg/%d0%ba%d0%be%d0%bb%d0%ba%d0%be-%d0%b2%d1%80%d0%b5%d0%bc%d0%b5-%d1%89%d0%b5-%d0%b5-%d0%bd%d1%83%d0%b6%d0%b5%d0%bd-%d0%bc%d0%b8%d1%80%d0%be%d1%82%d0%b2%d0%be%d1%80%d0%b5%d1%86/", "text": "Завършва още един политически полусезон. И отново премиер е Борисов. Имайки предвид опита от последните 8 години, можем да обобщим, че той е влезнал, подобно на Путин, в двойствена роля. Пред населението играе на защитник срещу настъплението на олигархията, а пред олигархията, на единствен, който може да приспи народа и да предотврати бунтове и безредици. Аналогична е ролята му и в геополитически план – само той може да умилостиви Брюксел и Вашингтон; но и само той може да прокара директивите им пред лековерното обществено мнение. Никой друг! Сръчност не може да му се отрече, след като по време на най-тежката криза успя да напълни хладилниците на хората с приказки и обвинения срещу вездесъщия демоничен Станишев. Затова при всеки пробив в играта на Двуликия Янус му се налага да препотвърди монополната си роля чрез политически борби и избори. Така стана през 2013-14 и 2016-17. Но и той самият вече се оплаква, че все по-трудно се управлява.Защото грешките на политиката „Дянков“ си казват думата и се наслагват върху мащабни и дългосрочни провали с АЕЦ „Белене“ и „Южен поток“. Те носят всяка година недвусмислен минус в БВП, доходите, броя на наличните в страната работници, функционалността на обществените услуги. Така приказката за вълка и агнето се доближи до интригуваща завръзка: вълкът се почувства дискриминиран. Пита се, колко време изобщо ще е нужен миротворец.  Нека първо да видим, как през тези 8 години се играеше играта. Тя изисква най-напред защита на монопола на Борисов. Нестихна словесната борба срещу най-вероятния заместител в ролята на арбитър (БСП). Само че в резултат на приключилия изборен сезон преференциалните „врагове“станаха двама – появи се и независим президент. Към него се прилага методът на интригата (Цветанов е лошото ченге, Борисов е доброто), а вече и на омаловажаването – всъщност ГЕРБ вече не искал да задържи президентството, защото Борисов осъзнал,че трябва да възстанови плурализма и здравословната конкуренция между институциите. Разбира се, гроздето е кисело, както е обяснил още Езоп. Но по последни данни на Агенция „Афис“ президентът се ползва с доверието на 60% от хората, а правителството – на 33%.  За да бъде запазена уникалната роля на ГЕРБ, евентуалните партньори по управление трябва да размиват идентичността си. Така към втората година от Борисов-1, никой не можеше да каже, какви са позициите на „Атака“, към края на Борисов-2 беше ясно, че Реформаторският блок няма позиция, освен да запази постовете си. Още в първите месеци на сегашното управление Патриотичният фронт забрави за почти всички социални съблазни в програмата си и онемя, когато става дума точно за патриотизъм. Например: 1/Демонстративното лобиране на ГЕРБ за стари Ф-16 против мнението на летците и военните стратези; 2/Излезлите в публичното пространство доказателства, че западноевропейските хранителни вериги имат два потребителски стандарта – един за Запада, друг, по-нисък, за Източна Европа; 3/Доунищожаването на паметника „1300 години България“ в София; 4/Подчинението на волята на САЩ да пазарува и занапред политическо влияние сред независимата съдебна система чрез частната фондация „Америка за България“. (Казано ни бе да не правим антиамерикански жестове – макар че е абсолютно антиамериканско да допуснеш практики, които Америка никога не би допуснала на своя територия). Мълчанието на ПФ е 22-карата злато, затова бързо се покрива с патина. Обаче вече не сме в 2009 г. Чуждестранните инвестиции се сринаха, въпреки огромните данъчни жертви, които правим, за да ги привлечем. В риск от бедност, според Евростат, живеят 40.1% от населението. Десетилетието ни в ЕС е годишнина, която не искаме да си спомняме. Между 2000 г. и 2007 г. икономиката растеше средногодишно с 5%, след което темпът спадна до 1,7%. Дълбаем в края на задънена улица. Неравенството е рекордно за ЕС. Горните 20% получават 7.9 пъти повече от долните 20%, докато същата диспропорция за Европа е 5.2 пъти. И въпреки това агитацията за засилване на огъня под социалния котел продължава с пълна пара. Нали на власт е дясна партия, значи лечението на капитализма налага още повече капитализъм. Така че в интерес на вътрешния и чуждия бизнес бе повторно внесен зловещият Закон за концесиите, който цели да приватизира всичко обществено. Обхващат се дори„услуги по държавно управление“ – затвори, охранителни услуги, услуги по наблюдение, услуги по издирване, услуги по издирване на бегълци, услуги по патрулиране, услуги по издаване на служебни пропуски, и даже, в пристъп на чувство за хумор, „религиозни услуги“. Готви се съсипително за гражданите увеличение на таксите за сметосъбиране. Замисля се радикално увеличение на съдебните такси, така че правосъдието да се превърне в класова привилегия. Запазена бе държавната помощ за частните училища за богатите, за да не би,горките,да се почувстват дискриминирани. ГЕРБ с комична гордост се кълне да запази данъчните ставки, които ни правят световно уникални. Феодалният плосък десятък не само се запазва, но се събира от хората с минимална заплата. Изключително плахо се пристъпва към мерки срещу все по-популярния обичай сред фирмите да присвояват забавени работни заплати на работниците, когато обявяват фалит. По-важното е, че от години бизнесът настоява за „Намаляване на административната тежест“, но под тази рубрика все по-често, по съветите на либертарианците, поставя остатъчнирудименти на цивилизация по нашите земи. Изведнъж, след като втора година подред работодателските асоциации саботираха определянето на минималната работна заплата, те поискаха и да падне клас прослужено време. Издействаха си правото да внасят работници от още по-тежко смазани от реформи страни като Украйна и Молдова. Така от работодатели станаха работовзиматели. Вместо да инвестират в ефективност и да задържат българите с що-годе конкурентно заплащане. Това не им стигна. Обявиха правото на сдружаване за вредно за икономиката. Оскърбиха наемните работници с имена като търтеи, лентяи. Опитаха се да посеят раздор на възрастов признак, като определиха класа прослужено време по една и съща специалност за дискриминация спрямо младите. Всъщност, цивилизованите порядки са виновни за „дискриминацията“ на човешките и прочие трансджендърни права на бизнеса, защото му се налага да заделя незначителен дял от печалбите си за опитни работници. Друга „административна тежест“ са безопасните условия на труд. От 21 хиляди проверки в предприятия са открити 106 хиляди нарушения. По пет на фирма. За първата половина от годината има 31 смъртни случая – с 4 повече от същия период на миналата година. Вместо да повиши глобите и да санкционира системните нарушители със забрана за достъп до обществени поръчки, правителството обяви война на войната по пътищата. Трябва да се отбележи, че тъкмо среднисткият електорат на ГЕРБ, обикновените „полубачкатори“- „полупредприемачи“ са опитали върху гърба си тарикатлъка на работодателите. Затова реакцията на общественото мнение беше недвусмислена. И недоволството този път е насочено срещу самия Борисов- „Защоне ги стегне!?“. А може ли?Помни ли някой обещанията, дадени от Борисов на една от честите предизборни срещи с ръководствата на бизнеса? Тогава ги попита: „Кои са те (работниците), да идват и да удрят по масата!? Ти му даваш хляб, а той ще ти удря по масата!“. И ето, т.нар. работодатели набраха кураж, именно те да са тези, които удрят по масата. Те обявиха война. И вече нямат нужда от миротворец.", "date": "2017.07.31", "title": " Колко време  ще е нужен миротворец\t\t\t"}
{"url": "https://trud.bg/%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d0%bd%d0%b0-%d1%81%d0%b0%d1%89-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f-%d0%b8-%d0%b3%d0%be%d0%bb%d0%b5%d0%bc%d0%b8%d1%8f/", "text": "Новите санкции срещу Русия, Иран и Северна Корея от страна на САЩ са симптоматични за състоянието на международните отношения днес, както и за глобалния баланс на силите. Светът вече безпрекословно е мултиполярен и това значи много неща. Очевадно САЩ, притежавайки най-голямата военна мощ – с военни разходи на правителството колкото на следващите 7 държави взети заедно – диктуват играта, ползвайки най-вече пръчката за сметка на моркова. Въпреки ядрения си арсенал, Русия е слаба икономически и търси алианси. Къде охотно, къде не, тя явно заформя такъв с Китай – икономическото чудо на нашето време. Регионални лидери като Индия тепърва ще изискват мястото си на голямата маса. Големият въпрос е: къде е Европа в пъзела и готова ли е на ценностно и икономическо равнище да балансира между собствените си интереси и антагонизмите на другите заформящи се и съществуващи вече центрове? Докато законът за санкциите прави совалки между Сената и Камарата в Конгреса на САЩ, проличават няколко неща.  Първо, русофобията и параноята на неоконсерваторите в САЩ е обладала и двете партии – демократи и републиканци. Недоказаните обвинения за руска намеса в щатските избори, целят да дискредитират избора на американския суверен за президент – Доналд Тръмп. Подминавайки иначе крещящата истина, че Хилъри бе просто ужасяващ кандидат, а избирателят така или иначе искаше промяна на курса – растеж, умерен диалог с останалия свят и мир. Такива неща обещаваше Тръмп в кампанията преди изборите, ако си припомнят близкото минало от американската левица. С тези санкции Конгресът на практика казва на Тръмп – по отношение на външната политика и обещанията за диалог, ти си с вързани ръце. Решиш ли да намалиш или забавиш темпото на санкциите, които налагаме – няма да можеш, ще питаш нас. Реално, власт Тръмп има само в посока на ескалиране на напрежението – например, атакувайки военно страни, които не са проявили агресия към САЩ, нито са имали общо с 11 септември 2001 година. Там Конгресът спи. А с истински свързаната с атентата държава дори дипломатическите отношения са топ приоритет, търговията и обмена на информация разцъфват… Скритата цел на санкциите, които на практика застрашават всички фирми, правещи бизнес с руски аналози, целят силово налагане на американските енергийни компании на европейския енергиен пазар. И ако това беше икономически ефективно и пазарно, нямаше да е проблем. Енергийната независимост и сигурност на Европа са универсални понятия и не касаят само Русия. В един момент европейските политици се озоваха между чука и наковалнята – от една страна интересите на отвъд атлантическите им партньори, от друга – на фирмите в Европа, които строят, поддържат и разработват петролопроводи/газопроводи и работят по енергийни проекти с руско участие. Проекти за стотици милиарди: „Северен поток 2“, проект за втечнен газ в Балтийско море, друг в Северна Африка… Става дума за работни места, евтин енергиен ресурс за моторите на Европа, енергийна диверсификация на източниците по различни линии, предизборни обещания и политическа цена вътре на континента. Американският протекционизъм и икономически егоцентризъм втрещи иначе доста послушния европейски политически елит, а вътрешният натиск дори създаде прецедент – автентичният европейски интерес да бъде формулиран и изразен гласно. Дори Европа заплаши с контра-санкции атлантическия си партньор, ако нейните интереси не се вземат предвид. Което отстрани изглеждаше по-скоро умилително, но пак бе някаква проява на лидерство, което като че ли през последните десетилетия отсъстваше тотално на Стария континент. Важното е интересът на европейските граждани да бъде защитен на всяка цена, а не исторически вражди на някои народи в рамките на ЕС с Русия или близостта им и зависимостта им от САЩ да диктуват условията за всички.  Междувременно угрозата американският закон да бъде атакуван от ЕК като нелегитимен спрямо международното право, а европейските фирми да плащат глоба един път зад океана, а втори – в Европа, че са платили глобата…, остана. Което вече би било връх на абсурда и цинизма, без обаче да е учудващо. И така, адският бумеранг „санкции- контрасанкции“ неизбежно води до международно напрежение. Европейските, американските и руските гражданище платят сметката по един или друг начин. Лидерите на санкционираните пък ще са големият политически печеливш – едва ли не жертва и достоен защитник на нацията от чужда агресия. И вместо да си отидат от властта, ще видят рейтингите им да полетят към небесата. А логическият край на безумието във времето надали ще зарадва дори най-върлите му защитници и глашатаи… Независимо от санкциите и контрасанкциите, сътрудничеството в Космоса между САЩ, Русия и Европейския съюз продължава. Само преди два дни екипажът на руския пилотиран космически кораб „Союз МС-05” се скачи и премина на борда на Международната космическа станция. На станцията пристигнаха руският космонавт Сергей Рязански, американският астронавт Рандолф Брезник и италианският астронавт от Европейската космическа агенция Паоло Несполи. Те бяха посрещнати от руския космонавт Фьодор Юрчихин и американските астронавти Джак Фишър и Пеги Уитсън.  За Рязански и Брезник това е втори полет до станцията, а за Несполи – трети.  Очаква се новият екипаж да остане на Международната космическа станция 139 денонощия.", "date": "2017.07.31", "title": " Санкциите на САЩ срещу Русия и големият губещ – Европа\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b2%d0%b4%d0%b8%d0%b3%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-3/", "text": "Специализирано звено „Антикорупция“ при Софийска градска прокуратура повдигна обвинение на бившия вече  , съобщиха от държавното обвинение. Мартинов е привлечен към наказателна отговорност за шест отделни престъпления. Първото обвинение касае  спрямо А.П. с цел последният да се разпореди със сумата от 15 500 лв. – престъпление по чл. 213а, ал. 3, т. 2, вр. с ал. 1 от НК. За това престъпление се предвижда наказание „лишаване от свобода” от пет до петнадесет години, както и глоба от пет хиляди до десет хиляди лева. Второто обвинение е за отправена закана за убийство – престъпление по чл. 144, ал. 3, вр. с ал. 1 от НК, за което се предвижда наказание „лишаване от свобода” до шест години. Той е обвинен и за това, че е упражнил спрямо св. А.П. принуда, като в периода от началото на 2012 г., до началото на 2013 г., в гр. Добрич, при условията на продължавано престъпление   за него – да бъде арестуван, че ще му прати данъчни проверки на дружествата за да „смачка фирмите му“, го е принудил да се разпореди безвъзмездно с общо 4 тона суров суджук от телешко, еленско и свинско и 60 килограма филе елена и телешка пастърма – престъпление по чл. 213а, ал. 3, т. 2, вр. с ал. 1, вр. с чл. 26, ал. 1 от НК. Живко Мартинов е привлечен към наказателна отговорност и за това, че през 2014 г., при условията на продължавано престъпление е направил опит да спомогне на лице да бъде осуетено спрямо него наказателното преследване и да остане ненаказано, без да се е споразумял с това лице, преди да е извършило самото престъпление, като изпълнителното деяние е било довършено, но не са настъпили предвидените от закона и исканите от дееца общественоопасни последици – престъпление по чл. 294, ал. 1, вр. с чл. 18, ал. 1, вр. с чл. 26, ал. 1 от НК. Извършеното от лицето престъпление е причиняване на смърт по непредпазливост на две лица при нарушаване на правилата на ЗДвП. Ако бъде признат за виновен по това обвинение, Мартинов може да получи наказание „лишаване от свобода” до пет години. Наказателната отговорност на Мартинов е ангажирана и затова, че през 2015 г., при условията на продължавано престъпление е употребил заплашване, с цел да принуди органи на властта – заместник директор на ОДМВР – Добрич и Началник на РУ на МВР – Балчик , да извършат действия по служба – престъпление по чл. 269, ал. 1, вр. с чл. 26, ал. 1 от НК. Според Наказателния кодекс за това престъпление се предвижда наказание „лишаване от свобода” до шест години. Живко Мартинов е с обвинение и за това, че през април 2017 г. е направил опит да принуди Директора на ВИК – Добрич, да извърши нещо противно на волята му – да уволни конкретен служител, както и да спре назначения и уволнения в дружеството за известен период от време, като злоупотребил с властта си като народен представител и употребил заплашване, като изпълнителното деяние е било довършено, но не са настъпили предвидените от закона и исканите от дееца общественоопасни последици на това престъпление – престъпление по чл. 143, ал. 1, вр. с чл. 18, ал. 1 от НК. За това престъпление законът предвижда наказание „лишаване от свобода” до шест години. Спрямо Живко Мартинов е определена мярка за неотклонение „парична гаранция“ в размер на 45 000 лева, вносима в 10 – дневен срок. В хода на провежданото разследване прокурорите от СЗА са събрали доказателства и за извършено престъпление по служба от  , заемаща длъжността Директор на Областна дирекция по безопасност на храните – Добрич. Днес тя е привлечена към наказателна отговорност затова, че на 13.07.2017 г. в град Добрич, в качеството си на длъжностно лице, заемащо отговорно служебно положение, с цел да причини вреда на конкретно дружество, е нарушила служебните си задължения като издала Заповед за спиране на експлоатация на обект на дружеството. Дружеството е собственост на лицето, което е сигнализирало СЗА за извършваната престъпна дейност от Живко Мартинов и по чийто сигнал е започнало настоящото разследване. Това лице е и свидетел по делото срещу него. Заповедта е издадена без да са налице доказателства за оплаквания от храната, предлагана в обекта, направени от потребители, без да са налице данни за вредни за здравето последици от консумираната в обекта храна, без да са налице допуснати от търговеца нарушения, свързани с негодна за консумация храна. В резултат на деянието са настъпили значителни вредни имуществени и неимуществени последици за дружеството, изразяващи се във финансови загуби и пропуснати ползи за периода, в който обектът не е могъл да извършва дейност. Действията на Брайкова се определят като престъпление по чл. 282, ал. 2, вр. с ал.1 от НК, за което се предвижда наказание „лишаване от свобода” от една до осем години. Спрямо Брайкова е наложена мярка за неотклонение „парична гаранция” в размер на 5 000 лева, вносима в 10 – дневен срок.", "date": "2017.07.31", "title": " Прокуратурата повдигна обвинения на бившия депутат от ГЕРБ Живко Мартинов за „Суджукгейт“\t\t\t"}
{"url": "https://trud.bg/541-%d0%b4%d0%b5%d1%86%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b8-%d0%b7%d0%b0-%d0%bb%d0%b5%d1%87%d0%b5%d0%bd%d0%b8%d0%b5/", "text": "Фондът за лечение на деца е финансирал за първите шест месеца на 2017-а 541 малчугана, от които 371 са намерили помощ в България, а останалите – в чужбина. Общата стойност на отпуснатите пари е малко над 5,7 млн. лв. От тях за финансово подпомагане в България са отишли 2 120 358 лв., а в чужбина – 3 201 477 лв. В сумата са включени и средствата за транспорт, престой и придружител. Най-голям брой малки пациенти, страдащи от тежки и редки заболявания – 78, се лекуват в Германия, в Австрия – 17, Франция – 14, Швейцария – 10, Великобритания – 9 , Турция – 9, Италия – 8, Люксембург – 6, и САЩ – 1. У нас най-много са случаите на деца, получили помощ в областта на неврохирургията, ортопедията и онкохематологията. Приходите на Фонда за лечение на деца в чужбина за периода януари-юни 2017 година е 6  267  264 лв. Средствата са под формата на държавна субсидия. 89  901 лв. са парите от дарения и 11 040 от глоби, санкции и наказателни лихви, посочват от институцията. Фондът има и дарителска сметка в Българска Народна Банка – IBAN:  BG63BNBG96613100128901  BIC: BNBGBGSD.", "date": "2017.07.31", "title": " 541 деца финансирани за лечение\t\t\t"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d1%85%d0%b5%d0%bb%d0%b7%d0%b8%d0%bd%d0%ba%d0%b8-%d0%ba%d0%be%d0%b9%d1%82%d0%be-%d1%81%d0%b5-%d0%b2%d1%80%d1%8f%d0%b7/", "text": "Полицията във финландската столица Хелзинки обяви, че  , който в петък се вряза с ягуара си в хора в центъра на града и уби един човек, е действал преднамерено, предаде БНТ. „Разпитите и другите следствени действия потвърдиха мнението, че заподозреният се е движил с много превишена скорост по централните улици, където нарочно е налетял на шестима пешеходци”, посочи ръководителят на разследването Теему Крускопф. Той съобщи, че разследването продължава и се провеждат разпити на свидетели, за да се изяснят обстоятелствата преди инцидента. Заподозрян е 51-годишен мъж, който е прегледан от лекари, за да се установи състоянието му. Срещу мъжа има 4 обвинения: за убийство, пет опита за убийство, управление на превозно средство в нетрезво състояние и нарушаване на безопасността на движението с отегчаващи обстоятелства. При инцидента на 28 юли загина финландка, пострадаха две руски туристки, финландец и естонец. Няколко души са с по-леки травми. Шофьорът не е спрял след сблъсъка и стигнал до близък ресторант, където е задържан. По-рано от полицията отхвърлиха вероятността да става дума за атентат и казаха, че водачът е бил пиян.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Нападателят от Хелзинки, който се вряза с кола сред тълпа, е действал съзнателно"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bf%d0%bb%d0%b0%d0%bd%d1%8a%d1%82-%d0%bd%d0%b0-%d0%b2%d0%b8%d0%ba-%d1%88%d1%83%d0%bc%d0%b5%d0%bd-%d0%bf%d1%80%d0%b8%d0%b5%d1%82-%d0%be%d1%82-5-%d0%be%d0%b1%d1%89/", "text": "Представителите на пет от общо десет шуменски общини подкрепиха бизнес-планът на ВиК-Шумен за следващите пет години до 2021 г. Така той беше одобрен от местната Асоциация по ВиК на извънредното й общо събрание в понеделник. В бизнес-плана е включено и 23% увеличение на цената на водата и то предизвика бурни дебати в общинските съвети, а в Шумен имаше и гражданска подписка. Планът беше подкрепен от общините Шумен, Нови пазар, Велики Преслав, Смядово и Каолиново, също и от държавата. Така събра 86,38%, а за приемането му бяха достатъчни 75%. Градоначалниците на Шумен Любомир Христов и на Велики Преслав Александър Горчев гласуваха, поставяйки условия към ВиК-дружеството. Община Шумен е заинтригувана да се търси финансиране за изграждане на Пречиствателна станция за питейни води и нов довеждащ водопровод от язовир „Тича“, а старата столица иска да се  изгради допълнително съоръжение за пречистване на водата. Горчев настоя и дружеството да си ремонтира дупка в центъра на Преслав, иначе ще постави указателна табела, чия е тя. Общините против се мотивираха, че стават чести аварии и нова цената на водата би била социално непоносима. Предстои бизнес-планът да бъде подложен на обществено обсъждане от КЕВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Бизнеспланът на ВиК-Шумен приет от 5 общини"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b7%d0%b8-%d0%be%d1%82-%d0%bf%d1%80%d0%b5%d1%81%d1%82%d0%b8%d0%b6%d0%bd%d0%b8-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d1%83%d0%bd%d0%b8/", "text": "Петима студенти, следващи психология в различни британски университети, ще стажуват един месец във Велико Търново. Практиката на младите хора ще премине в социалните услуги за деца и младежи, разкрити на територията на общината. Студентите ще посетят на място всеки от центровете, ще се срещнат с малчуганите и младите хора, ще обменят опит със специалистите. Инициативата е на българската студентка в Лондонския университет Мирела Великова. Начинанието й, което тя предприема по примера на популярна британска програма, веднага е подкрепено от Община Велико Търново. По-голямата част от студентите, заедно с Мирела Великова, вече пристигнаха в старопрестолния град. Те бяха посрещнати от заместник-кмета по хуманитарни дейности Ганчо Карабаджаков, заместник-министъра на труда и социалната политика Росица Димитрова, както и от директора на дирекция „Социални дейности и здравеопазване“ д-р Диляна Вачкова. В работната среща участваха социални експерти и работещи в сферата специалисти. Заместник-кметът Ганчо Карабаджаков и Росица Димитрова подчертаха, че и държавата, и общините полагат много усилия за превенция срещу изоставянето на деца и насърчаването на т.нар. „приемна грижа“. Те посочиха, че студентите ще се запознаят от първа ръка с деинституционализацията на социалните услуги, един от изразите на която е създаването на центрове от семеен тип. Д-р Диляна Вачкова запозна младите хора с видовете социални услуги на територията на община Велико Търново и последователната местна политика в тази сфера.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Психолози от престижни британски университети ще стажуват във Велико Търново"}
{"url": "https://trud.bg/%d0%ba%d0%be%d0%bb%d0%b0-%d0%b2%d0%bb%d0%b5%d1%82%d1%8f-%d0%b2-%d0%b1%d0%b5%d1%80%d0%bb%d0%b8%d0%bd%d1%81%d0%ba%d0%b0-%d0%bc%d0%b5%d1%82%d1%80%d0%be%d1%81%d1%82%d0%b0%d0%bd%d1%86%d0%b8%d1%8f-%d1%81/", "text": "Кола падна по стълбите в берлинското метро по време на полицейска гонка. При инцидента, станал късно снощи на метростанция „Ратхаус Шпандау” в западната част на Берлин, няма пострадали. Катастрофиралият автомобил бил преследван от полицейска патрулка, защото е вписан в регистрите като откраднат. 25-годишният му шофьор е бил арестуван, но по-късно е освободен. Той е признал, че е карал след като е пушил марихуана и не е имал шофьорска книжа. Колата му пък била без застраховка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Кола влетя в берлинска метростанция (СНИМКИ)"}
{"url": "https://trud.bg/%d0%bc%d0%be%d0%bd-%d1%81-%d0%bd%d0%be%d0%b2%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bf%d1%80%d0%b8%d0%b5%d0%bc%d0%b0-%d0%bd%d0%b0-%d0%bf%d1%8a%d1%80%d0%b2%d0%be%d0%ba%d0%bb%d0%b0/", "text": "Най-голямо предимство за записване в първи клас ще имат деца, чиито родители имат постоянен или настоящ адрес в прилежащия район на училището, не променян над три години преди подаване на заявлението. Това гласи променената наредба 10 на просветното министерство, информира  . Тази промяна се очакваше след като  редица от критериите за прием в първи клас, определени от Столичната община за тази учебна година. В новите критерии е залегнала идеята за уседналостта. Промените могат да се обсъждат до 28 август. Първокласниците ще са разделени в четири групи. В първата са тези, чиито родители са с постоянен или настоящ адрес в прилежащия район на училището, непроменян в последните над 3 години преди подаване на заявлението. Във втората са децата, чиито родители са с адрес в района повече от година, но той е променян в последните 1 до 3 години. В третата група са деца, чиито родители са с адрес в района, но той е бил променян през последната година. И в четвъртата група са деца, чиито родители са с адрес извън района на училището. Първо ще се приемат децата от първата група. Когато те са повече от местата ще сработват и допълнителни критерии – дете с трайни увреждания над 50%, дете с починали родители, братя и сестри в училището, деца, завършили подготвителна група в училището, други критерии на общината, които не са дискриминационни. След като Административния съд атакува предишните критерии, министерството се принуди да свърже новите с уседналостта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " МОН с нови промени в приема на първокласници"}
{"url": "https://trud.bg/%d0%b7%d0%b0%d0%bd%d0%b0%d1%8f%d1%82%d1%8a%d1%82-%d0%b1%d0%b0%d0%ba%d1%8a%d1%80%d0%b4%d0%b6%d0%b8%d0%b9%d1%81%d1%82%d0%b2%d0%be-%d0%b5-%d1%83%d0%bc%d0%b5%d0%bb%d0%b0-%d1%82%d0%b5%d1%85%d0%bd%d0%b8/", "text": "Снимката от майсторското свидетелство на Стефан Йонков Вълев, разположена на видимо място в Бакърджийската работилница в Етнографски музей на открито /ЕМО/ „Етър” в Габрово, като икона пази мястото. Годините тук са замрели, времето сякаш е спряло в това царство на старото българско занаятчийство. Днес Бакърджийската работилница е същата както в миналото. Само хората са различни, но е спазено разбирането за приемственост. Някога, преди майстор Стефан да спре да практикува, очите му се насълзявали от факта, че не иска да напусне занаята, но занаятът е започнал да го напуска. Работата в Бакърджийската работилница на ЕМО „Етър” никога не е била съставена само от труд и усилие. Емоциите, нахлували в помещението през годините, все още имат своята сила, макар днес да са само спомен. За сълзите на Стефан Йонков, първи майстор в Бакърджийската работилница, си спомня Петър Паунов , който е един от неговите някогашни чираци. В историята има всичко – и сблъсък на поколения, и респект от стария майстор, и откраднато знание. „Нали всички сме чували, че занаят се краде?“, припомня Паунов. Той е категоричен, че не се притеснява да предаде своите умения на двамата чираци – Иван Димитров и Живко Димитров, които обучава в Бакърджийската работилница на ЕМО „Етър”. Изтеклото време е променило ситуацията. Днес става въпрос да се запазят старите техники, да се съхрани един майсторлък. Няма ги еснафските организации, а занаятчийските сдружения играят малко по-различна роля. Майстор Стефан е обучил петима бакърджии и Петър Паунов е един от тях. Изтърсакът, както сам казва. „На стената сме „белязали” два образа. Той обичаше да сяда на това място и да си почива. Облягаше се, а на стената се образуваше сянка от лицето му”, спомня си Петър Паунов. Чираците издебват спящия майстор и очертават силуета. Вторият е на Александър Раев от София – най-големият бакърджия през 80-те години на ХХ век. „Добре, че не са ги замазали на стената досега”, размишлява Петър Паунов, отчитайки, че „номерата”, които някога чираците са гледали да извъртят на майсторите днес са неразделна част от историята на Бакърджийската работилница. Сега Петър Паунов е един от признатите майстори и има свои чираци. Живко Димитров и Иван Димитров нямат много време да мислят какъв номер да извъртят на майстора. Както казахме, времената вече са други. Двамата влагат много от себе си, за да получат знания и умения от един толкова сладкодумен човек, който е запазил ценни спомени. Габровците са си габровци. В миналото купували леген от тънка ламарина, защото бил по-евтин. На следващата година им се налагало отново да минат през бакърджийската работилница, за да закупят нов. Съд от дебела ламарина е символ на богатство. Ако някой казвал, че няма да купува нов леген за децата си, ставало ясно, че е взел от по-скъпите. „По-скъп е, но десет пъти повече живот има. И като чуе това, човек се научава, че от евтини неща не се пести. Който е глупав, продължава да купува легени от тънка ламарина”, смее се Петър Паунов. Днес повечето хора свързват бакърджийския занаят с предмети, които могат да служат и за украса на дома. В едно джезве можеш да приготвиш кафе за гостите си – вкусна напитка, която все още не се е превърнала в екзотика. Макар че, натам вървят нещата. Един бакърджия трябва да може да изработи чинии, кани, тенджери. Живко споделя с майстор Петър, че е запазил стари съдове от баба си. Сред тях е тенджера, в която е готвено в продължение на 40 години. Деформирана е от употреба. Петър Паунов разказва историята си на своите чираци, не от желание да се изтъкне, а за да ги научи, че упоритостта, постоянството, усъвършенстването и вярата в себе си не са празни фрази. Ако липсват, успехът ти ще е кратък. „1980 година започнах да се обучавам. Шест месеца по-късно исках да се явя за майстор, но не ми дадоха. Малък ми бил стажът. И аз да покажа, че мога взех един ибрик и го направих. Бай Стефан каза, че не вярвал, че съм можел да го направя. Гледа го, гледа и каза: „Е-е-е, Петре, сега и космически кораб да кажеш, че можеш да направиш – ще ти повярвам. На една година ме допуснаха до майсторски изпит.” Ибрикът е от най-трудните за изработка предмети. Живко и Иван са ученици номер 11 и 12 за Петър Паунов. Той не ги подлага на изпитанието да проявят търпение, но преди десетилетия е трябвало три месеца единствено да стои на оджака и да вкарва струя въздух. Днес съзнава каква закалка е това. Петър е крал занаята си в буквалния смисъл на думата. И се осланя на усета си. Казва на учениците си, че наклона на чукчето, силата на удара, инструмента са важни, а особено важна е прецизността. Бакърджийството не е само добре усвоена техника, качествен метал, огън и инструменти. Бакърджийството е начин на живот. Истинският бакърджия е човек, изградил себе си като личност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Занаятът бакърджийство е умела техника, качествен метал и огън"}
{"url": "https://trud.bg/%d0%bd%d0%b0%d0%b4-10-000-%d0%b1%d1%83%d1%82%d0%b8%d0%bb%d0%ba%d0%b8-%d0%b2%d0%b5%d1%80%d0%bc%d1%83%d1%82-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b2-%d1%80%d0%b0%d0%b9%d0%be%d0%bd/", "text": "Над 10 000 бутилки вермут задържаха митнически служители в района на Бургас, съобщават от Агенция „Митници“. На 25.07.2017 г. митническа мобилна група прави проверка в склад на едро за безалкохолни и алкохолни напитки. При проверката са установени 10 116 бутилки по 1 литър, за които не са предоставени документи за платен акциз. Дължимият акциз на алкохола е в размер на над  9 000 лв. Бутилките са задържани с протокол за оставени на съхранение веществени доказателства, до образуване на административнонаказателно производство. Проверката е във връзка с провеждания засилен контрол през активния сезон на българското Черноморие, с цел предотвратяване разпространението на акцизни стоки в нарушение на законодателството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Над 10 000 бутилки вермут задържаха в района на Бургас\t\t\t"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d1%82%d1%8a%d1%80%d0%bd%d0%be%d0%b2%d0%b5%d1%86-%d0%b8%d0%b7%d1%82%d0%be%d1%87%d0%b8%d0%bb-66-701-%d0%bb%d0%b2-%d0%b4%d0%b4/", "text": "Окръжна прокуратура – Велико Търново внесе в съда обвинителен акт срещу 50-годишен мъж за престъпление против данъчната система. Обвинението срещу Мехмед Ю. е за това, че за времето от 20 декември 2007 г. до 31 март 2012 г. в старата столица като управител и представител на „РЕМСТРОЙ – ИНВЕСТ“ ЕООД, избегнал установяването и плащането на данъчни задължения в особено големи размери. Той ощетил държавната хазна с 66 701,60 лв., от които 45 224,66 лв. по ЗДДС и 21 476,94 лв. по ЗКПО на дружеството.Посредством счетоводна кантора подал фалшиви справки – декларации по ЗДДС на дружеството, за данъчни периоди. Неверните данни били декларирани пред ТД на НАП във Велико Търново. Установено е, че Мехмед Ю. е използвал неистински документи и документи с невярно съдържание – фактури, издадени от името на други фирми, при водене на счетоводството на дружеството от счетоводната кантора. Освен това съставил и използвал подправени дневници за покупки, при представяне на информация пред органите по приходите, в които били посочени фактури, неотразяващи действително получени облагаеми доставки,  „Мехмед Ю. приспаднал начислен се данъчен кредит в размер на 45 224,66 лева, по фактури, неотразяващи действително получени облагаеми доставки, издадени от името на дружествата за отделните данъчни периоди”, се казва още в обвинителния акт на прокуратурата, който е внесен в Окръжния съд във Велико Търново. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Дадоха на съд търновец, източил 66 701 лв.  ДДС"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%b0%d0%ba%d1%82%d1%80%d0%b8%d1%81%d0%b0-%d0%b6%d0%b0%d0%bd%d0%b0-%d0%bc%d0%be%d1%80%d0%be/", "text": "Една от иконите на френското кино – Жана Моро, почина на 89-годишна възраст, пише  Актрисата с неподражаем дрезгав глас, очаровала някои най-големите режисьори през 65-годишната си кариера, е била намерена мъртва в дома си в осми район в Париж. Жана Моро е една от водещите актриси на театър „Комеди франсез“. Дебютира като актриса в киното с филма „Последна любов“ (1949), а като режисьор е известна с филма „Девойката“ (1979). Участва в повече от 115 филма. Носителка е на „Сезар“ за най-добра актриса, както и на награда БАФТА, а също и на отличие от филмовия фестивал в Кан. Световна известност добива с ролята си във филма „Жул и Жим” на Франсоа Трюфо (1962).   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Почина френската актриса Жана Моро"}
{"url": "https://trud.bg/%d1%81%d0%be%d1%84%d0%b8%d0%b9%d1%81%d0%ba%d0%b0-%d0%b2%d0%be%d0%b4%d0%b0-%d1%81-%d0%bf%d1%80%d0%be%d0%b5%d0%ba%d1%82%d0%b8-%d0%b7%d0%b0-5-%d0%bc%d0%bb%d0%bd-%d0%bb%d0%b5%d0%b2/", "text": "Проекти за над 5 милиона лева реализира „Софийска вода“ през активния строителен сезон на 2017 г. Най-големият от тях е в квартал „Горубляне“ и е на стойност 1 980 000 лева. Това съобщиха от дружеството. Проектът започна в края на май и се очаква да приключи през януари 2018 г. В квартала се извършва изграждане на канализация и подмяна на съществуващ водопровод. Реконструкцията и изместването на водопровод по булевард „Джавахарлал Неру” на стойност 890 000 лева ще продължи до края на септември 2017 г. До този момент участъкът, в който се извършват ремонтните дейности, бе с много висока концентрация на аварии. Очаква се след приключването на работата по него, ВиК услугата значително да се подобри. „Софийска вода“ извършва значими ремонти и в центъра на столицата. В тясно сътрудничество със Столична община продължава реконструкцията на уличните канали в северното и южното платно на булевард „Дондуков“. Съществуващите канали, разположени в северното и южното платно по булевард „Дондуков“ в различни участъци, са в изключително лошо експлоатационно състояние и са с изтекъл експлоатационен срок (южният канал е изграден през 1899 г., а северният – през 1929 г.). Кореновата система на дърветата е амортизирала силно тръбите и по тях има ясни пукнатини и деформации, които налагат спешната им подмяна. В този приоритетен инвестиционен проект „Софийска вода” АД ще инвестира над 600 хил. лева, а неговата реализация е ключова за канализационната мрежа в квартала. Целта е да се осигури нормално отвеждане на отпадъчните битови води и да се намали рискът от наводняване на прилежащите жилищни и административни сгради. Текущи проекти, свързани с подобряването на водопроводната мрежа, се изпълняват и в няколко други района в столицата. По бул. „Асен Йорданов” (в участъка от бул. „Проф. Цветан Лазаров” до бул. „Шипченски проход”) дружеството реконструира стоманен уличен водопровод с даметър 500 мм. По булевард „Сливница“ се извършва реконструкция на уличен водопровод и канализация. Нов водопровод се изгражда също и във в.з „Симеоново-Драгалевци III ч“, а в с. Войняговци се подменят етернитовите тръби с нови водопроводни тръби успоредно с изграждането на нова битова канализация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " „Софийска вода“ с проекти за 5 млн. лева това лято"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%ba%d0%be%d0%bd%d0%b3%d1%80%d0%b5%d1%81/", "text": "Доброто партньорство в отбраната в рамките на НАТО, както и ползите от провеждането на съвместни учения в тази сфера бяха част от темите, които министър-председателят Бойко Борисов обсъди по време на срещата си с делегация от Конгреса на САЩ. В Министерския съвет премиерът разговаря с Джо Уилсън, Мадлен Бордало, Пол Кук, Джон Гараменди и Джаки Валорски, които са в София във връзка с обиколката си в Източна Европа. Конгресмените подчертаха значението на стабилността и сигурността в региона, както и на сътрудничеството по тези теми. Енергийната сигурност също беше сред дискутираните теми по време на разговора. Акцент беше поставен върху развитието на проекта за изграждане на европейски газоразпределителен център „Балкан“, както и проучването за енергийни ресурси в Черно море. Обсъдени бяха и основни макроикономически показатели на България. Премиерът Борисов отбеляза, че икономическият растеж се ускорява до 3,9% през първото тримесечие на 2017 г. в сравнение със същия период на предходната година. Същевременно, по данни на Евростат безработицата в страната е под 6 на сто. Като добър знак министър-председателят посочи също, че все повече млади квалифицирани българи се връщат у нас, за да работят. Борисов обърна внимание и на работата с европейските програми, с помощта на които се реализират редица проекти от голяма обществена полза. Засегната беше и културната тема във връзка с провеждането на инициативата „Европейска столица на културата 2019“ в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.31", "title": " Енергийната сигурност и ученията на НАТО обсъди Борисов с конгресмени от САЩ"}
{"url": "https://trud.bg/%d0%b3%d0%be%d0%b4%d0%b8%d0%bd%d0%b0-%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0-%d0%b5-%d1%81%d1%80%d0%be%d0%ba%d1%8a%d1%82-%d0%b7%d0%b0-%d0%b2%d1%80%d1%8a%d1%89%d0%b0%d0%bd%d0%b5%d1%82/", "text": "Година и половина е срокът за връщането в семейна среда на 3-месечното бебе, което беше изоставено вчера на пейка в столичния квартал „Младост“, съобщиха от  Агенцията за  закрила на детето. Петя Тодорова, която е началник отдел „Закрила на детето“ в Елин Пелин е била в екипа, който тази сутрин е разговарял с 38-годишната майка на детето. Жената е била консултирана и е подала молба, за да се задвижи процедурата по връщането на детето. „Тя е видимо объркана. Поради здравословното състояние, в което се намира, е стресирана, като човек без изход. Към момента ще бъде полезно да подобри здравословното си състояние, тъй като се оказа, че тя има здравословен сериозен проблем. Насочена е към лекар-специалист, към психолог, който да може да й окаже подкрепа. Много съжалява за постъпката. Постъпката й е, тя сама казва, че е спонтанна.", "date": "2017.07.31", "title": " Година и половина е срокът за връщането в семейна среда на изоставеното бебе"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d1%80%d0%b0%d0%b7%d0%bf%d1%83%d1%81%d0%ba%d0%b0%d0%bd%d0%b5-%d0%bd%d0%b0-33-%d0%bf/", "text": "Софийска градска прокуратура, след извършена проверка и въз основа на изискани материали от Централната избирателна комисия, Софийски градски съд и Сметната палата, и в изпълнение на правомощията си по Закона за политическите партии, внесе искови молби в СГС за прекратяване (разпускане) на 33 политически партии, съобщиха от държавното обвинение. Партиите са следните: „Българска национално – радикална партия“, „Социалистически младежки съюз“, „Съюз на демократичните партии и движения ЕРА- 3“, „Отечествена партия на труда“, „Български бизнес блок“, „Алтернативно социалистическо обединение – независими“, „Движение „Народен юмрук“ за защита на пенсионери, безработни и социално слаби граждани“, „Българска християнска коалиция“, „Съюз България“, „Движение за единение на нацията“, „Движение кредитор на доверие“, „Политическо движение Заедно за Сливен“, „Роден край“, „Камара на експертите“, „Републиканско – демократическо движение на всички отрудени и обременени“, „Обединена партия на пенсионерите в България /ОППБ/“, „Съюз на националното достойнство Гранит“, „Българска национал-патриотична партия“, „Обединение Достойна България“, „Народняшка земеделска партия „Никола Петков“ “, „Политическа партия Дела“, „Партия на либералната алтернатива и мира /ПЛАМ/“, „Северна лига“, „Гражданско движение Глас“, „Черноморец“, „Партия Движение за социална солидарност“, „Българска индустриално аграрна партия“, „Единен пенсионерски съюз“, „Български граждани ЗБОРИМ“, „Нова Европа“, „Победа“, „Национално патриотично обединение“, „Движение за благоденствие и възход“. На прекратяване по реда на чл. 40, ал.1, т.3 от ЗПП (неучастие в избори за народни представители, президент и вицепрезидент, общински съветници и кметове за период повече от 5 години от последната им съдебна регистрация) подлежат 31 политически партии. На основание чл. 40, ал.1, т.4 от ЗПП, поради неподаване на задължителните по закон годишни финансови отчети пред Сметната палата за две последователни години, СГП е внесла искове за прекратяване против две политически партии, както следва: „Национално патриотично обединение“ и „Движение за благоденствие и възход“. СГП ще продължи да упражнява правомощията си по ЗПП при наличието на законовите основания за прекратяване на съответните партии и в защита на обществения интерес, уверяват от държавното обвинение. На същите основания, но чак  , прокуратурата  „Национално движение за свобода и демокрация“. Делото е  .", "date": "2017.07.31", "title": " Прокуратурата поиска разпускане на 33 партии\t\t\t"}
