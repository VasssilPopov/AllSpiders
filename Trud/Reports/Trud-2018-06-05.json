{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%b4%d0%be%d0%b1%d1%80%d0%b8%d1%87-%d0%b7%d0%b0%d0%b4%d1%8a%d1%80%d0%b6%d0%b0-%d0%b8%d0%b7%d0%b4%d0%b8%d1%80/", "text": "Окръжната прокуратура в Добрич задържа за срок до 72 часа българин, издирван с Европейска заповед за арест, издадена във Франция, съобщи пресцентърът на Апелативната прокуратура. Д.Я. /41 г./ е обявен за издирване за изтърпяване на влязла в сила четиригодишна присъда за сводничество, за която той е знаел. Д.Я. се е укривал и от българската полиция. Срокът на личната му карта е изтекъл на 16 юли 2017 година, но издирваният не се е явил да я поднови, за да не бъде задържан под стража, посочват от Апелативната прокуратура. Д.Я. е променял три пъти имената, с които се е представял във Франция. Европейската заповед е издадена от прокуратурата в Марсилия по имената, които българинът е носил до 19 юли 2001 година. В същото наказателно производство, водено във Франция, са осъдени на четири години “лишаване от свобода” и брат му, и неговата съпруга. Окръжната прокуратура внесе искане в Добричкия окръжен съд за определяне на постоянна мярка “задържане под стража” спрямо Д.Я., информират от пресцентъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Прокуратурата в Добрич задържа издирван с Европейска заповед за арест"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-26/", "text": "1. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА РАБОТНАТА ПРОГРАМА НА КОМУНИКАЦИОННАТА СТРАТЕГИЯ НА РЕПУБЛИКА БЪЛГАРИЯ ЗА ЕВРОПЕЙСКИЯ СЪЮЗ ЗА 2017 Г. И ЗА ПРИЕМАНЕ НА РАБОТНА ПРОГРАМА НА КОМУНИКАЦИОННАТА СТРАТЕГИЯ НА РЕПУБЛИКА БЪЛГАРИЯ ЗА ЕВРОПЕЙСКИЯ СЪЮЗ ЗА 2018 Г.  Внася: заместник министър-председателят по правосъдната реформа и министър  на външните работи 2. ПРОЕКТ НА ПОСТАНОВЛЕНИЕ ЗА СЪЗДАВАНЕ И ФУНКЦИОНИРАНЕ НА МЕХАНИЗЪМ ЗА СЪВМЕСТНА РАБОТА НА ИНСТИТУЦИИТЕ ПО ОБХВАЩАНЕ И ВКЛЮЧВАНЕ В ОБРАЗОВАТЕЛНАТА СИСТЕМА НА ДЕЦА И УЧЕНИЦИ В ЗАДЪЛЖИТЕЛНА ПРЕДУЧИЛИЩНА И УЧИЛИЩНА ВЪЗРАСТ  Внася: министърът на образованието и науката 3. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „СЪЮЗ НА ГЛУХИТЕ В БЪЛГАРИЯ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 4. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „НАЦИОНАЛНА ОРГАНИЗАЦИЯ НА СЛЯПО-ГЛУХИТЕ В БЪЛГАРИЯ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 5. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА СВЕТОСЛАВ ДАСКАЛОВ С ОРДЕН „ЗА ВОЕННА ЗАСЛУГА“ ПЪРВА СТЕПЕН  Внася: заместник министър-председателят по обществения ред и сигурността  и министър на отбраната 6. ПРОЕКТ НА РЕШЕНИЕ ЗА ПРИЕМАНЕ НА КОНСОЛИДИРАН ГОДИШЕН ДОКЛАД ЗА ВЪТРЕШНИЯ КОНТРОЛ В ПУБЛИЧНИЯ СЕКТОР В РЕПУБЛИКА БЪЛГАРИЯ ЗА ПЕРИОДА 1 ЯНУАРИ – 31 ДЕКЕМВРИ 2017 Г.  Внася: министърът на финансите 7. ПРОЕКТ НА РЕШЕНИЕ ЗА ВНАСЯНЕ В НАРОДНОТО СЪБРАНИЕ НА ПЕТИ ГОДИШЕН ДОКЛАД ПО ИЗПЪЛНЕНИЕТО НА РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛА СРЕЩУ РЕПУБЛИКА БЪЛГАРИЯ  Внася: министърът на правосъдието 8. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИФА №4 НА ТАКСИТЕ, КОИТО СЕ СЪБИРАТ В СИСТЕМАТА НА МИНИСТЕРСТВОТО НА ВЪТРЕШНИТЕ РАБОТИ ПО ЗАКОНА ЗА ДЪРЖАВНИТЕ ТАКСИ, ПРИЕТА С ПОСТАНОВЛЕНИЕ №53 НА МИНИСТЕРСКИЯ СЪВЕТ ОТ 1998 Г.  Внася: министърът на вътрешните работи 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ПЛАЩАНИЯ ОТ ЦЕНТРАЛНИЯ БЮДЖЕТ ПО БЮДЖЕТА НА МИНИСТЕРСТВОТО НА ТРАНСПОРТА, ИНФОРМАЦИОННИТЕ ТЕХНОЛОГИИ И СЪОБЩЕНИЯТА ЗА 2018 Г. ЗА ПРЕДОСТАВЯНЕ НА ВЪЗМЕЗДНА ФИНАНСОВА ПОМОЩ НА „ХОЛДИНГ БДЖ“ ЕАД – СОФИЯ  Внася: министърът на транспорта, информационните технологии и съобщенията 10. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2018 Г. ЗА ФИНАНСОВО ОСИГУРЯВАНЕ НА ДЕЙНОСТИ ПО НАЦИОНАЛНА ПРОГРАМА „ОПТИМИЗАЦИЯ НА УЧИЛИЩНАТА МРЕЖА“, ОДОБРЕНА С РЕШЕНИЕ №216 НА МИНИСТЕРСКИЯ СЪВЕТ ОТ 2017 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО  Внася: министърът на образованието и науката 11. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2018 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИЛИЩА ПРЕЗ 2018 Г., ПРИЕТА С ПОСТАНОВЛЕНИЕ №17 НА МИНИСТЕРСКИЯ СЪВЕТ ОТ 2018 Г.  Внася: министърът на образованието и науката 12. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕН ИМОТ В ГОРСКА ТЕРИТОРИЯ – ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА С. РАВНОГОР, ОБЩИНА БРАЦИГОВО  Внася: министърът на земеделието, храните и горите 13. ПРОЕКТ НА РЕШЕНИЕ ЗА ОТЧУЖДАВАНЕ НА ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „АВТОМАГИСТРАЛА „ХЕМУС“, УЧАСТЪК ОТ КМ 310+940 (ПЪТЕН ВЪЗЕЛ „БУХОВЦИ“ ПРИ ПРЕСИЧАНЕ С ПЪТ ІІІ-5102) ДО КМ 327+260 (НАЧАЛО ПЪТЕН ВЪЗЕЛ „БЕЛОКОПИТОВО“), УЧАСТЪК ОТ КМ 317+360 ДО КМ 318+820, НАМИРАЩИ СЕ В ЗЕМЛИЩЕТО НА С. ЧЕРЕНЧА, ОБЩИНА ШУМЕН, ОБЛАСТ ШУМЕН  Внасят: министърът на регионалното развитие и благоустройството  министърът на финансите 14. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА НАЦИОНАЛНАТА АГЕНЦИЯ ПО ПРИХОДИТЕ  Внасят: заместник министър-председателят по обществения ред и сигурността  и министър на отбраната  министърът на регионалното развитие и благоустройството 15. ПРОЕКТ НА РЕШЕНИЕ ЗА ОБЯВЯВЯНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ  Внася: министърът на регионалното развитие и благоустройството 16. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ПЕЩЕРА, ОБЛАСТ ПАЗАРДЖИК  Внася: министърът на регионалното развитие и благоустройството 17. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ОТКРИВАНЕ НА КОНСУЛСТВО НА МОНГОЛИЯ В РЕПУБЛИКА БЪЛГАРИЯ, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ, СЪС СЕДАЛИЩЕ В РУСЕ И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТ РУСЕ, И ЗА ДАВАНЕ НА СЪГЛАСИЕ КАМЕН МИЛКОВ, БЪЛГАРСКИ ГРАЖДАНИН, ДА ИЗПЪЛНЯВА ФУНКЦИИТЕ НА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА МОНГОЛИЯ В РЕПУБЛИКА БЪЛГАРИЯ СЪС СЕДАЛИЩЕ В РУСЕ И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТ РУСЕ  Внася: заместник министър-председателят по правосъдната реформа и министър  на външните работи 18. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ПРОГРАМНО СПОРАЗУМЕНИЕ №В 1381 МЕЖДУ ФЕДЕРАЛНИЯ МИНИСТЪР НА ОТБРАНАТА И СПОРТА НА РЕПУБЛИКА АВСТРИЯ, МИНИСТЪРА НА ОТБРАНАТА НА КРАЛСТВО БЕЛГИЯ, МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЪРА НА ОТБРАНАТА НА РЕПУБЛИКА КИПЪР, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, МИНИСТЕРСТВОТО НА ОТБРАНАТА НА РЕПУБЛИКА ФИНЛАНДИЯ, ФЕДЕРАЛНОТО МИНИСТЕРСТВО НА ОТБРАНАТА НА ФЕДЕРАЛНА РЕПУБЛИКА ГЕРМАНИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ГЪРЦИЯ, МИНИСТЪРА НА ОТБРАНАТА НА УНГАРИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЪРА НА ОТБРАНАТА НА КРАЛСТВО НИДЕРЛАНДИЯ, МИНИСТЕРСТВОТО НА НАЦИОНАЛНАТА ОТБРАНА НА РУМЪНИЯ, МИНИСТЕРСТВОТО НА ОТБРАНАТА НА РЕПУБЛИКА СЛОВЕНИЯ, МИНИСТЪРА НА ОТБРАНАТА НА КРАЛСТВО ИСПАНИЯ, ШВЕДСКИТЕ ВЪОРЪЖЕНИ СИЛИ И ЕВРОПЕЙСКАТА АГЕНЦИЯ ПО ОТБРАНА ОТНОСНО МНОГОНАЦИОНАЛНОТО МОДУЛНО МЕДИЦИНСКО ФОРМИРОВАНИЯ (M3U)  Внася: заместник министър-председателят по обществения ред и сигурността  и министър на отбраната 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ, ОБЕЗПЕЧАВАЩО СИГУРНОСТТА НА СЪВМЕСТНИТЕ ИЗГРАДЕНИ ВРЪЗКИ МЕЖДУ ДЕПАРТАМЕНТА ПО ВЪТРЕШНА СИГУРНОСТ НА СЪЕДИНЕНИТЕ АМЕРИКАНСКИ ЩАТИ, СЛУЖБАТА ЗА МИТНИЧЕСКА И ГРАНИЧНА ЗАЩИТА НА СЪЕДИНЕНИТЕ АМЕРИКАНСКИ ЩАТИ И ДЪРЖАВНА АГЕНЦИЯ „НАЦИОНАЛНА СИГУРНОСТ“ НА РЕПУБЛИКА БЪЛГАРИЯ  Внася: министър-председателят 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО НА РЕПУБЛИКА БЪЛГАРИЯ И МИНИСТЕРСТВОТО НА МЕСТНОТО САМОУПРАВЛЕНИЕ НА РЕПУБЛИКА МАКЕДОНИЯ  Внася: министърът на регионалното развитие и благоустройството 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУДНИЧЕСТВО В ОБЛАСТТА НА КУЛТУРАТА МЕЖДУ МИНИСТЕРСТВОТО НА КУЛТУРАТА НА РЕПУБЛИКА БЪЛГАРИЯ И МИНИСТЕРСТВОТО НА КУЛТУРАТА НА РЕПУБЛИКА ХЪРВАТИЯ ЗА ПЕРИОДА 2018-2021 Г.  Внася: министърът на културата 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОТОКОЛ ЗА УДЪЛЖАВАНЕ СРОКА НА ДЕЙСТВИЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА СЪЕДИНЕНИТЕ АМЕРИКАНСКИ ЩАТИ ЗА НАУЧНО-ТЕХНОЛОГИЧНО СЪТРУДНИЧЕСТВО, ПОДПИСАНО НА 4 ЯНУАРИ 2008 Г. ВЪВ ВАШИНГТОН  Внася: министърът на образованието и науката 23. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СЪВМЕСТНА ДЕКЛАРАЦИЯ ОТ ВАРНА НА МИНИСТРИТЕ, ОТГОВАРЯЩИ ЗА ТУРИЗМА, НА ДЪРЖАВИТЕ – ЧЛЕНКИ НА ОРГАНИЗАЦИЯТА ЗА ЧЕРНОМОРСКО ИКОНОМИЧЕСКО СЪТРУДНИЧЕСТВО  Внася: министърът на туризма 24. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 14 МАЙ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи 25. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 14 МАЙ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи 26. ПРОЕКТ НА РЕШЕНИЕ ЗА ПРЕКРАТЯВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „АЛБЕНА“, ОБЩИНА БАЛЧИК, ОБЛАСТ ДОБРИЧ  Внася: министърът на туризма 27. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ПЯСЪЦИ И ЧАКЪЛИ, ОТ НАХОДИЩЕ „ГАБИ-2“, ОБЩИНА БОБОШЕВО, ОБЛАСТ КЮСТЕНДИЛ  Внася: министърът на енергетиката 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ПЕНСИИТЕ И ОСИГУРИТЕЛНИЯ СТАЖ  Внася: министърът на труда и социалната политика 29. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА РЕДОВНОТО ЗАСЕДАНИЕ НА СЪВЕТА НА ЕС „ТРАНСПОРТ, ТЕЛЕКОМУНИКАЦИИ И ЕНЕРГЕТИКА“, ЧАСТ „ЕНЕРГЕТИКА“, КОЕТО ЩЕ СЕ ПРОВЕДЕ НА 11 ЮНИ 2018 Г. В ЛЮКСЕМБУРГ  Внася: министърът на енергетиката 30. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА ЗАСЕДАНИЕТО НА КОРЕПЕР ІІ, ФОРМАТ КОНФЕРЕНЦИЯ НА ПРЕДСТАВИТЕЛИТЕ НА ПРАВИТЕЛСТВАТА НА ДЪРЖАВИТЕ ЧЛЕНКИ, КОЕТО ЩЕ СЕ ПРОВЕДЕ НА 13 ЮНИ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи 31. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ СЪС ЗАКОН НА СПОРАЗУМЕНИЕ ЗА ВЪЗМЕЗДНИ КОНСУЛТАНТСКИ УСЛУГИ ЗА ПОДПОМАГАНЕ НА АГЕНЦИЯ „ПЪТНА ИНФРАСТРУКТУРА“ ПРИ ВЪВЕЖДАНЕТО НА НАЦИОНАЛНАТА СИСТЕМА ЗА ЕЛЕКТРОННО СЪБИРАНЕ НА ПЪТНИ ТАКСИ В БЪЛГАРИЯ, ПОДПИСАНО НА 9 МАЙ 2018 Г. В ГР. СОФИЯ МЕЖДУ АГЕНЦИЯ „ПЪТНА ИНФРАСТРУКТУРА“ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ  Внася: министърът на регионалното развитие и благоустройството АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Вижте какво ще решава Министерският съвет утре, 6 юни 2018"}
{"url": "https://trud.bg/%d0%bc%d1%8a%d1%80%d0%b8-%d1%81%d0%b5-%d0%b2%d1%80%d1%8a%d1%89%d0%b0-%d0%b7%d0%b0-%d1%83%d0%b8%d0%bc%d0%b1%d1%8a%d0%bb%d0%b4%d1%8a%d0%bd/", "text": "Анди Мъри планираше да се завърне на корта за началото на сезона на трева, но сега се надява само да играе на „Уимбълдън“. Британският тенисист вече 11 месеца е извън корта заради дълго възстановяване от травма на хълбока. „Процесът е много бавен, отне ми повече време отколкото очаквах – призна двукратният шампион на „Ол Ингланд Клъб“. – Но от няколко дни тренирам и смятам, че завръщането ми е близо. Роджър Федерер отново играе отлично и очаквам да е фаворит на „Уимбълдън“. Надявам се и аз да успея да се подготвя за турнира.“", "date": "2018.06.05", "title": " Мъри се връща за „Уимбълдън“?"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bc%d0%be%d0%b1%d0%b8%d0%bb%d0%b8-%d0%bc%d0%be%d0%b6/", "text": "Производството на електромобили ще доведе до закриването на 75 000 работни места в сектора за производство на двигатели в Германия до 2030 година. Това сочи проучване на института “Фрауенхофер” по поръчка на синдиката И Ге Метал (IG Metall), цитирано от Франс прес. От общо 210 000 работни места в производството на двигатели към автомобилните компании и техните доставчици, 100 000 ще изчезнат с увеличаването на електрическите автомобили, а около 25 000 ще бъдат създадени. Проучването се основава на сценарий, при който до 2030 година по пътищата на Германия ще има 25 процента електромобили и 15 процента хибридни модели. Това развитие отговаря на европейските цели за намаляване на въглеродните емисии и създаване на инфраструктура за презареждане на електромобили. В момента електрическите и хибридните коли са едва между 1 и 2 процента от германския автомобилен парк. Автомобилният сектор в Германия има над 800 000 работни места при общо 44,3 милиона души в активна трудова възраст към 1 януари. Проучването обаче е съсредоточено само върху сферата на производство на двигатели. “Някои доставчици няма да могат да адаптират икономическите си модели, особено в малките и средни предприятия”, предупреди председателят на И Ге Метал Йорг Хофман. “Отражението може да бъде много голямо в някои региони, където няма алтернативна заетост”, допълни той. За производството на един милион бензинови двигатели са необходими 3990 работници, докато за направата на електрическите системи, които не са толкова сложни, са достатъчни 1840 души.  Електрическият двигател се нуждае от 20 пъти по-малко части, отколкото традиционните двигатели, според оценка на Съюза на германското машиностроене (VDMA). Германската автомобилна промишленост включва най-големите автомобилостроители в света като Фолксваген (Volkswagen), Даймлер (Daimler) и Бе Ем Ве (BMW), но тя често е критикувана за закъснението в прехода към електромобили – пазар, на който засега доминират американските конкуренти като Тесла (Tesla), както и китайските производители. С промяната в потребителските навици и след кризата с манипулираните дизелови двигатели на Фолксваген през 2015 година, големите автомобилостроители обявиха инвестиции за десетки милиарди евро в електрически и безпилотни автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Производството на електромобили може да доведе до закриването на 75 000 работни места в Германия"}
{"url": "https://trud.bg/%d0%b5%d0%b4%d0%b8%d0%bd%d0%b0%d0%b4%d0%b5%d1%81%d0%b5%d1%82-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-25-%d0%b1%d1%8f%d1%85%d0%b0-%d0%b7%d0%b0%d1%82%d1%80%d1%83%d0%bf%d0%b0%d0%bd%d0%b8/", "text": "Единадесет души загинаха, а деветима бяха ранени при взрив в железодобивна мина в Североизточен Китай, предаде Франс прес, позовавайки се на Китайската централна телевизия. Двадесет и пет човека са затрупани в мината вследствие на експлозията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Единадесет загинали и 25 бяха затрупани при експлозия в мина в Китай"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d0%b2-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b8%d1%81%d0%ba%d0%b0%d1%82-%d0%b2-%d1%88%d0%b0%d0%bc%d0%bf%d0%b8%d0%be%d0%bd/", "text": "Новите попълнения в „Лудогорец“ се обединиха около идеята, че първата голяма цел пред клуба е влизане в групите на Шампионската лига. Подобни амбиции изрази Драгуш Григоре, централният бранител на Румъния, и взетият от „Атлетико“ (Мадрид) кондиционен специалист Иван Диас. Третото ново попълнение при „зелените“ е Димо Бакалов, доскорошният халф на „Локомотив“ (Пловдив).  “Приех офертата на „Лудогорец“, защото ми дава огромен шанс да играя футбол на високо ниво – обясни Григоре. – Шампионската Лига е приоритет, а аз съм тук, за да помогна за влизане в групите.“  Диас, който идва от носителя на Лига Европа пък призна: „Моята история с „Атлетико“ е много дълга. Имах нужда да изляза в чужбина. Много е възможно тимът да играе в групите на Шампионската лига. Ще се опитаме да подобрим класата на играчите, за да сме по-солидни в Европа.“", "date": "2018.06.05", "title": " Новите в „Лудогорец“ искат в Шампионската лига"}
{"url": "https://trud.bg/%d0%be%d0%be%d0%bd-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d1%81%d0%b0%d1%89-%d0%b4%d0%b0-%d1%81%d0%bf%d1%80%d0%b0%d1%82-%d0%b0%d1%80%d0%b5%d1%81%d1%82%d0%b8%d1%82%d0%b5-%d0%bd%d0%b0/", "text": "Агенции на ООН призоваха днес САЩ да спрат да арестуват по границата с Мексико семейства на мигранти с нередовни документи и да отделят от тях децата, предаде Ройтерс. Неколкостотин деца, прекосили южната граница на САЩ, пребивават в центрове за задържане от октомври м.г. съгласно декрет на президента Доналд Тръмп, каза в Женева говорителка на Върховния комисар на ООН за правата на човека. “САЩ трябва незабавно да прекратят тази практика на разделяне на семейства и да криминализират нещо, което е най-многото административно нарушение – за нередовно влизане или престой в САЩ”, заяви говорителката Равина Шамдасани. Тя подчерта, че влизането в страната “не може да бъде криминално престъпление” и че сред задържаните деца има и много малки, включително бебета. Въпреки че САЩ не са ратифицирали Конвенцията на ООН за правата на децата, те са я подписали и имат ангажимента да я спазват, добави Шамдасани. Уилям Спиндлър, говорител на Върховния комисар на ООН за бежанците, изрази позицията на своето ведомство, че “запазването на единството на семейството е фундаментален принцип в защитата на бежанците”. Той добави, че повечето мигранти са от Гватемала, Хондурас и Салвадор, където се ширят насилие и се преследват деца и младежи, а това им дава правото да получат международна подкрепа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " ООН призоваха САЩ да спрат арестите на семейства на мигранти"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d0%be%d0%b1/", "text": "Българската национална телевизия обявява конкурс за създаването на основен графичен знак на обществената медия, както и на нови графични знаци на четирите ѝ програми. Те трябва да бъдат оригинални и разпознаваеми, с възможност за разнообразни приложения, без ограничение в използваните шрифтове или цветови решения, съобщиха от БНТ. Основното лого на БНТ трябва да бъде съобразено с корпоративната идентичност на телевизията и да символизира обществената ѝ функция, нейните традиции и цели като национална институция и обективен източник на информация. Логата на четирите канала трябва да бъдат производни на основния графичен знак и да отразяват техните особености. В конкурса могат да участват всички заинтересовани лица, без разлика от възраст, пол и социален статус. Няма ограничение и за броя предложения, представени от един участник. Условието е те да бъдат изпратени в PDF формат на e-mail: logo@bnt.bg или на адрес: Българска национална телевизия, ул. „Сан Стефано“ 29, София 1504, заедно с две имена на участника и адрес за обратна връзка. Крайният срок за изпращане на предложенията е 5 юли 2018 година.  Българската национална телевизия си запазва правото да избере един или повече проекти, които в най-голяма степен съответстват на обществената ѝ функция и програмна насоченост. Витомир Саръиванов е новият шеф на спортната редакция на БНТ, информриа СБЖ. Новината беше потвърдена и от обществената медия. Саръиванов заменя освободения наскоро Методи Манченко – броени дни преди световното по футбол, което ще се предава от БНТ и започва на 14 юни. Новият началник на спорта се завръща в телевизията, от която някога тръгна кариерата му. Той заемаше аналогична позиция в bTV. През пролетта коментираше и мачове от Шампионската лига. Последната му изява в bTV беше на финала “Реал” (Мадрид) – “Ливърпул”. Витомир Саръиванов е бивш хокеист. Освен в БНТ и bTV, е работил също в Нова телевизия, TV7, в българския филиал на “Евроспорт”. Има опит като коментатор, водещ, тв продуцент . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Българската национална телевизия обявява конкурс за ново лого\t\t\t"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d0%b1%d1%8f%d1%85%d0%b0-%d0%b3%d0%be%d1%82%d0%be%d0%b2%d0%b8-%d0%b7%d0%b0-%d1%82%d0%b8%d1%82%d0%bb%d0%b0/", "text": "„Момичетата бяха готови за абсолютната европейска титла, но имаха малшанс на това състезание“, заяви Весела Димитрова, треньорка на ансамбъла при пристигане от Гуадалахара.  В съчетанието с топка и въжета едно от момичетата изпусна уред и се впусна да го догони извън килима. Грешката коства златото в многобоя – бронз. „Не им тежат очакванията – продължи треньорката.- Всеки спортист, който иска да е на върха, трябва да свикне с очакванията към него. На това първенство те изпитаха разочарование и затова на световното в София през септември ще са още по-мотивирани.“  Сега отборът ще имат възстановителен лагер, а от 15 юни заминава на подготовка в Япония.  „Категоричното мнение на специалистите е, че това е най-силният ансамбъл в света – каза и Илиана Раева, председател на федерацията. – Най-голямата му конкуренция се оказа, че сме си самите ние. Грешките, които допуснаха не са от главозамайване, а от вълнение и липса на опит. Но когато трябва вече ще го имат.“ Резервата Стефани Кирякова, която замени в отбора контузената Теодора Александрова, обяви че състезанието ги е научило на най-важното: „Нищо в кърпа не ти е вързано, трябва да се борим до самия край!“", "date": "2018.06.05", "title": " Весела Димитрова: Бяха готови за титла но имаха малшанс"}
{"url": "https://trud.bg/%d0%bc%d0%b5%d0%b4%d0%b0%d0%bb-%d0%b7%d0%b0-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b8-%d0%b2-%d0%bc%d0%be%d1%81%d0%ba%d0%b2%d0%b0/", "text": "Посланикът на България в Русия Бойко Коцев получи медал „За заслуги“ от Московския държавен институт за международни отношения (МГИМО). Това стана по време на срещата му с ректора на учебното заведение Анатолий Торкунов. Отличието са връчва на посланик Коцев във връзка с края на мандата му в Русия, както и за отлично сътрудничество и голям принос към развитието на двустранния диалог в областта на образованието и науката.", "date": "2018.06.05", "title": " Медал за посланика ни в Москва"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4%d0%b0-2/", "text": "Темата за сигурността, борбата с терористичните атаки, организираната престъпност и миграцията, е сериозно предизвикателство и Българското председателство на Съвета на ЕС допринася за намирането на решение по тези проблеми. Това каза министърът за Българското председателство на Съвета на Европейския съюз Лиляна Павлова на откриването на международната икономическа конференция “Vrana Economic Council 2018” в двореца “Врана”, предаде  . “Като държава на кръстопът, България трябваше да погледне извън своите граници”, каза Лиляна Павлова. “В дебата, когато формулирахме и анализирахме общоевропейския дневен ред, искахме българският принос в общоевропейския дневен ред да бъде специален, да бъде не само запомнен, но да има дългосрочно значение и вярвам, че успяхме”, допълни тя. Според Лиляна Павлова, интеграцията на Западните Балкани трябва да бъде не само общоевропейски приоритет, но и да бъде дългосрочна визия за сигурност, стабилност, мир и просперитет на региона и на Европа: “Срещата на върха на 16-и и 17-и май в София остана и ще остане в историята като среща, която създаде от тук нататък стабилна, здрава основа, върху която да градим. Свързаността – транспортна, дигитална, свързаността между хората, икономическата свързаност на региона в един общ продукт”. По думите на Лиляна Павлова, голям напредък е постигнат по пакета “Инициативи за киберсигурността”. Тя посочи, че предложението на Европейската комисия е за следващия бюджет средствата за дигитална трансформация, иновации и развойна дейност да бъдат увеличени с 64 на сто. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Лиляна Павлова: Българското председателство допринася за решаване на проблемите със сигурността и миграцията"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%b0%d1%82-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81/", "text": "Софийският апелативен съд   наложената от Окръжен съд – Благоевград, мярка “задържане под стража” на началника на сектор “Пътна полиция” при ОДМВР – Благоевград. Това съобщи защитникът на обвиняемия адвокат Иван Чолаков, предаде БТА. Като основен мотив съдът е изтъкнал, че с излизането си от ареста обвиняемият може да повлияе на подчинените си, посочи адвокат Чолаков. Срещу началника на “Пътна полиция” – Благоевград, са повдигнати три обвинения – за незаконно съхранение на оръжие, за длъжностно престъпление и подкуп. “В следващите дни защитата ще събира материали и доказателства по досъдебното производство и на по-късен етап отново ще внесе искане за промяна на мярката за неотклонение”, каза още адвокат Чолаков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Шефът на КАТ – Благоевград остава в ареста"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d1%8f%d0%bc%d0%b0-%d0%ba%d1%80%d0%b8%d0%b7%d0%b0-%d0%bd%d0%b0-%d0%b4%d0%be%d0%b2%d0%b5%d1%80%d0%b8%d0%b5%d1%82%d0%be-%d0%b2-%d0%be%d1%82%d0%bd%d0%be%d1%88%d0%b5/", "text": "Няма криза на доверието в отношенията между Русия и Европа, заяви руският президент Владимир Путин след разговора с австрийския си колега Александър ван дер Белен във Виена, където е на посещение във вторник, предава РИА Новости. „Трябва да ви разочаровам, аз не мисля така, не смятам, че между нас има какъвто и да е проблем с доверието. Това е проблем на тези, които искат така да изглежда ситуацията с Русия“, отговори Путин на въпрос за това, дали Русия има „проблем с доверието“ и дали ще предприеме нещо за решаването му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Путин: Няма криза на доверието в отношенията между Русия и Европа"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b5%d0%b2%d1%80%d0%be%d0%bf%d0%b5%d0%b9%d1%86%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%bf%d1%80%d0%b0%d1%82-%d0%b4%d0%b0-%d0%bf/", "text": "Председателят на Европейската комисия Жан-Клод Юнкер заяви във вторник, че европейците трябва да поддържат равнопоставени партньорства с другите държави, предава Anadolu Agency. В изказване по време на церемонията по откриване на Европейските дни на развитието в Брюксел, Юнкер заяви: „Ние, като европейци, трябва да спрем да преподаваме уроци на всички. Какво си мислим, че опитваме и правим, когато се държим така с всички?“ „Ситуацията по света не е добра. Наистина трябва да направим усилие… Европа ще играе своята роля на международната сцена“, уверен е председателят на ЕК. „Трябва да имаме равнопоставени партньорства с другите страни“. Подчертавайки важността на многостранността за мирното съжителство между хората, той подчерта, че „всички ние трябва да се мобилизираме в защита на многостранността“ и обясни, че „в рамките на глобализирания свят, многостранността може да гарантира мирното съжителство между нашите народи“. „Анадолската агенция“ припомня, че в интервю пред нидерландско издание през април, Юнкер също е казал, че Европа губи своето влияние на световната сцена. „Ние, европейците, понякога си мислим, че сме началниците на света“, заяви тогава председателят на ЕК. „Забравяме, че сме малка и слаба част от вселената“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Юнкер: Европейците трябва да спрат да преподават уроци на другите"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d0%be%d0%bd%d0%bd%d0%b8%d1%8f-%d0%be%d1%80%d0%b3%d0%b0%d0%bd-%d0%bf%d0%bb%d0%b0%d0%bc/", "text": "Шефът на Антикорупционната комисия Пламен Георгиев участва в международна конференция за борба срещу корупцията и пред журналисти отправи апел на комисията, която ръководи, да x бъдат предоставени и права да задържа при данни за престъпление. Той се мотивира, че така ще се предотвратяват възможностите за теч на информация. И даде за пример ареста на Десислава Иванчева. “Слава Богу, там всичко беше прекрасно изпълнено, нямаше теч на информация, но няма гаранция, че утре няма да има”, каза той. Георгиев подчерта, че рискът от теч на информация е много по-малък, ако се прави организация по реализация между 10, отколкото между 50 души. Според него колкото повече хора се включват в една реализация, толкова рискът е по-голям.", "date": "2018.06.05", "title": " Шефът на Антикорупционния орган Пламен Георгиев: Трябва да ни дадат права и да арестуваме"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b8%d0%bd%d1%81/", "text": "Обновяването на поколенията в селското стопанство бе във фокуса на неформалната среща на министрите по земеделие в ЕС, което се проведе в София. В контекста на Общата селскостопанска политика след 2020 бяха обсъдени предизвикателствата, свързани със застаряването на населението, ангажирано със селскостопанска дейност и обезлюдяването на селските райони. „Обновяването на поколенията е изключително важно за всички земеделски производители в ЕС, за бъдещето на европейския селскостопански сектор и за обществото като цяло. Целта налага търсене на ефективни решения за привличане на младите хора в сектора на земеделието“, заяви председателя на Съвета на ЕС Румен Порожанов. Той подчерта, че успешното реализиране на процеса по обновяване на поколенията е ключово условие за гарантиране на устойчив, конкурентоспособен и проспериращ земеделски сектор.  На 21 май т.г. Председателството разпространи документ за структуриране на дискусията, в който, на първо място, е откроена важността на темата за обновяване на поколенията, като същевременно са посочени инструментите за подпомагане на младите земеделски производители, които предлага Общата селскостопанска политика (ОСП) в настоящия програмен период. В тази връзка е поставен акцент върху необходимостта от повишаване на ефективността и развитието на настоящите прилагани инструменти за подпомагане на младите земеделски производители, в контекста на ОСП след 2020 г., при ясно отчитане на националните и регионални специфики на отделните държави членки. „Несъмнено, стартирането на дебат по тази тема е необходимо и навременно“, категоричен бе министър Порожанов. По време на неформалното заседание, министрите за първи път имаха възможност да обсъдят първоначалните законодателни предложения на Европейската комисия за ОСП след 2020 г. Официалното представяне пред Съвета на ЕС ще бъде на последното заседание под българското председателство – 18 юни 2018 г. в Люксембург. “Вярвам в доброто бъдеще на българското земеделие“, заяви по време на пресконференцията европейският комисар по земеделие Фил Хоган. Той подчерта, че България се е справила изключително успешно с председателството на Съвета на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Румен Порожанов: Ефективността на инструментите за подпомагане на младите земеделски производители трябва да се подобри"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b5-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf/", "text": "Заради катастрофа с тежкотоварен автомобил и разлив на гориво временно е ограничено движението по пътя Монтана – Видин в района на с. Медовница, съобщават от Агенция “Пътна инфраструктура”. Обходният маршрут е Ружинци – Тополовец – Добри дол – Арчар – Дунавци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Временно е ограничено движението по пътя Монтана – Видин заради катастрофа с тежкотоварен автомобил и разлив на гориво"}
{"url": "https://trud.bg/%d0%b1%d1%80%d0%b0%d0%bd%d0%b8%d0%bc%d0%b8%d1%80-%d0%b1%d0%be%d1%82%d0%b5%d0%b2-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4%d0%b8%d1%80%d0%b5%d0%ba%d1%82%d0%be/", "text": "– Голямата новина от форума е, че Лигата създава Комитет (комисия) по въпросите на енергетиката, инфраструктурата и концесиите, който се оглавява от България. Това е огромен успех за нас. С Румъния се постигна съгласие председателството да е на ротационен принцип. Начело на комитета застава г-н Илия Лингорски, който е ръководител на българската секция на Европейската лига и бивш зам.-министър на финансите. Комитетът ще осъществява представителство пред Еврокомисията и пред другите европейски институции по въпросите, свързани с енергетика, инфраструктура, концесии и публично-частно партньорство. – Да, така е. Срещите на Лигата и нейните комисии преминават по правилата на Chatham House – в случая, обаче беше направено изключение и имахме личното съгласие на президента на лигата – барон Бернар Сноа. Иначе е вярно, че в Лигата са представени много национални и търговски банки на страните от ЕС, влиятелни финансисти, банкери, гуверньори. Самият барон Сноа има дългогодишно участие в борда на директорите на Европейската банка за възстановяване и развитие и е бил директор на Световната банка. Той и фамилно е свързан с влиятелния клуб на Билдербергите. Неговият баща е един от тримата, подписали Римският договор. – Лигата е създадена през 1946 г. успоредно с плана Маршал, който цели възстановяването на Европа след Втората световна война. Всъщност това е първата паневропейска структура, която търси обединение на Европа около демократичните и трансатлантическите ценности. От самото начало на съществуването си лигата става инкубатор на последващите проекти с основен приоритет общоевропейския интерес, чийто актуален израз е настоящият Европейски съюз. Лигата създава и най-многобройното и най-масовото Европейско движение, което сега беше оглавено от българския евродепутат Ева Майдел. – Интересен факт е, че България е най-младата секция в нея. Развиваме много добре своята дейност и получихме такива правомощия от страна на Лигата. Ключова роля изигра, разбира се, Българското Председателство, както и визията на България за приобщаване на Западните Балкани към ЕС. Още през 2016 г. лично президентът на Лигата барон Бернар Сноа, който е един от най-влиятелните хора в Европа, посети нашата страна. Реши се да бъде създаден аналитичен център за Източна Европа и Балканите и да го ситуира в София. Беше създаден Европейски институт за стратегии и анализи (ЕИСА), а Лигата избра Българската академия на науките за свой партньор в Източна Европа, благодарение на тогавашния председател на академията акад. Стефан Воденичаров. – Бяха инициирани и проведени няколко много сериозни политически и икономически изследвания от ЕИСА. Подготвен беше доклад за състоянието на правосъдната система и правосъдната реформа. Смятаме, че в резултат на това изследване и аналитичния доклад, България за първи път получи най-мекия мониторингов доклад в тази сфера. Аналитичният доклад бе представен както на лигата, така и в Европейската комисия и на всички посланици от страните в ЕС у нас. – Ползите са дългосрочни и многопосочни. Лигата сама определя себе си като група за интелектуален натиск над политиците и политическите партии за отстояване на европейските ценности. Лигата и нейните комисии имат право на директно представителство пред Европейката комисия, Европейския парламент и други европейски институции, може да бъде определена като средство за влияние и път за тиха дипломация. – Точно така, особено в сферите на енергетиката, на инфраструктурните проекти, концесиите. Достатъчно е да припомня, че 80% от средствата, които България получава по европейските програми, както и предприсъединителната помощ за Западните Балкани са в тези области. Другото голямо перо е селското стопанство. Тоест, ние реално ще може да имаме мощно присъствие и възможност още на етапа на планиране да влияем, да искаме по-голяма конкретика и да подчертаем интересите на България и региона. Така, както премиерът Борисов ги изведе като приоритет. В това отношение имаме уникален шанс, защото следващите две председателства са на Австрия и на Румъния. Тези страни заедно с България са членки на Дунавската стратегия, т.е. на втората регионална стратегия в Европа, чийто формат очевидно ще се ползва оттук насетне като модел за развитието на стратегията за Западните Балкани. – Да, Европейската лига е официално вписана като корпоративен лобист пред ЕК и другите евроинституции. Това е ясен, прозрачен и абсолютно законен факт по простата причина, че това са нормално и законово установените процедури в Европа. До този момент България е единствената страна, която не е приела ясна нормативна уредба и Закон за лобизма. – Да, за съжаление е така, но няма как да продължаваме с нашенския двоен стандарт. В цял свят лобизмът е ясно установена легална практика – прозрачна и законна. Лобистите ясно са вписани и в регистъра към американския конгрес, както и навсякъде по света. Лобистът е един медиатор между интересите на гражданите, на обществото, на бизнеса и правомощията на законодателната и изпълнителната власт. В Европа това са Европарламентът и Еврокомисията, където официално регистрираните лобистки организации имат своето представителство. – В Лигата сме абсолютни съмишленици в това отношение. Председателството, което България получава за тази ключова Комисия, освен, че е признание за страната ни, е и резултат на тихата невидима дипломация, която осъществяваме. Специална благодарност към вицепремиера Захариева и на Външно министерство за цялостната подкрепа и съвместни действия. Благодарност и на генералния партньор на Лигата в България Fibank, както и на нейния директор г-н Неделчо Неделчев, който изнесе доклад по време на форума. Организирането на Генералната асамблея на Европейската лига премина в тясна координация с официалните български институции. Освен това по този начин България си осигурява допълнителен инструментариум по отношение на влиянието при взимането на решения в областта на енергетиката и иновационните проекти на основата на публично частно партньорство, инфраструктурата и концесиите. Това означава, че ще имаме присъствие и влияние и в ключови сфери като минното дело. Проучване и експлоатация на газови и петролни находища, концесиите в сферата на курортите, плажовете, концесиите при изграждане и експлоатация на големи инфраструктурни обекти, пътища и др. Това е възможност за по-гъвкави и диверсифицирани решения на България и на нашето правителство по тези ключови за страната и за региона въпроси. – Функциите на Лигата и на Комисията към нея са до голяма степен експертни, координационни и същевременно с ясна европейска насоченост. Това означава – първо, България ще има още по-пряк и непосредствен достъп при подготовката на нормативна база и законодателство. На второ място, ние ще можем в движение да получаваме изпреварваща информация по отношение на онова финансиране, което може да бъде привлечено към района. Трето, ще можем да създаваме необходимите инвестиционни условия на тази база, която да привлича големите инвеститори. Нека не забравяме, че всичко, което е в сферата на енергетиката, инфраструктурните трасета и концесиите касае като цяло публична собственост. Тя не може да бъде приватизирана, но е прекрасно поле за публично частно партньорство. Когато създадем необходимата нормативна база, ще можем и да влияем на европейските институции. Когато законодателството подкрепя и стимулира привличането на частни инвестиции, то те ще дойдат. -Достатъчно е да изброя всичко онова, свързано с добива на газ, петрол, въглеводородни източници. На балнео и спа сектора, което има пряко отношение към здравето на хората. То е много високо организирана форма на туризъм. В това отношение действа и специален европейски регламент „20/11/24”, който позволява на различните страни от ЕС да инвестират в други страни от общността, където да изпращат своите граждани за рехабилитация, профилактика, лечение. Тук се работи с големите корпоративни клиенти. – Имам предвид клиенти като здравни каса, социални и пенсионни фондове. И най-важното е, че България има огромни естествени предимства – у нас е най-високата концентрация на термални минерални води в света след Исландия, които, за съжаление, не използваме. Като капак на всичко имаме изключително хаотична, непълна и рестриктивна нормативна база в този сектор. Вместо да се развържат ръцете на инвеститорите, беше въведен рестриктивен режим и свръхадминистриране. В момента за да може даден хотел да осъществява спа-процедури, той трябва да има статут на болница. Ние и без това имаме недостиг на медицински персонал, на лекари, и в един момент ще се окаже, че даже болниците няма да имат персонал, камо ли хотелите, които трябва да осъществяват балнео СПА. В същото време съседна Турция прави годишно над 9 млрд. долара от здравен и БСУ туризъм и то без да е член на ЕС. – Вижте, в сферата на енергетиката много често има национални интереси, като този на Германия, който стои в основата на Северен поток-2. Никой не коментира и факта, че Франция е с най-много атомни централи, разположени на територията й, и част от тях са с реактори по-стари дори от чернобилските, и с много кратък потенциал за технологичен живот. А в същото време съседните ни Румъния и Турция развиват в момента ускорено атомната енергетика, строят атомни електроцентрали. С други думи, ние трябва да следваме нашия интерес. – Ние трябва непрекъснато да подчертаваме, че не може да има двоен аршин. Не може за водещите страни системата да е по-пропусклива, а за България да важат всичките рестрикции. Може да звучи еретично, но ние трябва много сериозно да се върнем към мотивите и аргументите, с които закрихме реакторите в Козлодуй. Защото до този момент България така и не разбра имало ли е решение на ЕК или нашият преговарящ тогава се е съгласил от добро сърце да не строшим хатъра на европейския чиновник, който е бил от другата страна на масата. Второ, ние имаме потенциал и трябва да го използваме. Проектът „Белене” ако се постави на пазарна основа и може да бъде работещ, защо да не се случи. Фактът, че България ще председателства тази комисия е знак, че ще се търсят всички възможни пътища за диверсификация. – Най-голямата ни грешка би била, ако ние отново заложим на една единствена писта и един вариант и чакаме нещата да се случат. Това е голямата новина, че в рамките на председателството, България успя да подготви и изиграе няколко много сериозни хода, които ще имат своето дългосрочно звучене.", "date": "2018.06.05", "title": " Бранимир Ботев – изпълнителен директор на Европейския институт за стратегии и анализи, пред „Труд“: България направи пробив в енергетиката\t\t\t"}
{"url": "https://trud.bg/%d0%b4%d0%be%d0%b1%d1%80%d0%b8%d1%82%d0%b5-%d0%b8-%d0%bb%d0%be%d1%88%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d0%b5/", "text": "На всеки две години едновременно Европейската комисия (ЕК) и Европейската централна банка (ЕЦБ) подготвят така наречените конвергентни доклади или доклади за сближаване. Обект на оценка в тези доклади е готовността за приемане на еврото от страните извън еврозоната (изключени са тези, които нямат задължение да приемат еврото – Обединеното кралство и Дания), тоест към 2018 г. това са България, Хърватия, Чехия, Полша, Унгария, Румъния и Швеция. Конвергентните доклади срещат все по-малко разбиране в България – в общественото пространство се тиражират тези, които показват непознаване на същността и оттам некоректно интерпретиране на оценките. Докладите съдържат оценка, която е доста сложна, но и доста стандартизирана, защото трябва да се спазват стриктно изискванията на Договора за функциониране на ЕС и принципите на равно третиране на отделните държави. Първи коментар: ЕК и ЕЦБ посочват в докладите, че България не е готова за присъединяване към Валутен механизъм II. Първо, не държавата, а нейната валута се присъединява към механизма. За съжаление, във връзка с амбициите на България за присъединяване към еврозоната (единствената страна, която активно прави опити за присъединяване) този механизъм от валутен се превръща в политически. Тоест, обвързва се с политически условия и се изтъкват единствено политически аргументи, което няма нищо общо със същността на механизма – стабилността на валутата. Второ, механизмът не е „чакалня“ и това е много погрешен сигнал, който се дава – напротив всяка страна, чиято валута е включена в механизма, е длъжна да осъществява реформи и политики, които да гарантират стабилност на валутата, за да не се отклонява от договорения курс. Целта на механизма е да се гарантира, че колебанията в обменния курс между еврото и други валути на държави – членки на ЕС, не нарушават икономическата стабилност в рамките на единния пазар. Трето, и това е най-важното – българската валута изпълнява изискванията на валутния механизъм, бидейки фиксирана към еврото без никакви колебания вече повече от 20 години. Ако това не е валутна устойчивост – какво е? Ние изпълняваме целта на механизма реално повече, отколкото се изисква (+/- 15% отклонение), но не и формално, защото не ни допускат във Валутен механизъм II. Спомням си, че в годината на влизането в ЕС (2007), от официалните институции беше изтъкната като причина за отказа големия дефицит по текущата сметка на платежния баланс. А сега се изтъква състоянието на финансовия сектор в страната и евентуално участие в Банковия съюз. Участието в този Валутен механизъм II е доброволно, но тъй като става въпрос за един от критериите за оценка на готовността за присъединяване към еврозоната, решението за участие във валутния механизъм се взема по искане на съответната държава членка с консенсус на държавите-членки от еврозоната, ЕЦБ и страните извън еврозоната, които участват в механизма. Тоест, към момента само Дания. От икономическа гледна точка няма абсолютно никакви пречки и икономически причини, поради които да не бъде допусната националната ни валута до Валутния механизъм II. Влизането в него не застрашава стабилността на еврозоната или ЕС, нито ще е свързано с някакви драматични промени, защото и в момента икономиката ни функционира дори при режим на фиксиран валутен курс и дори при по-строги правила. Поставянето на условия и изисквания за присъединяване към валутния механизъм формално противоречи на европейската правна рамка за приемане на еврото и е проява на дискриминационно отношение към страната. Очевидно е и неравното третиране на България по отношение на останалите страни, чиито валути преминаха през механизма. Втори коментар: Твърди, се че ЕК и ЕЦБ критикуват страната за липса на независимост на централната банка и това е основна пречка за приемането на еврото. Това не е вярно. И за седемте страни, както в настоящия, така и в предходните се оценява доколко правните разпоредби отговорят на изискванията, когато страната влезе в еврозоната. Така например, едно от изискванията е да се запише в закона за централната банка, че от датата на членството паричната ни единица е еврото, което на този етап няма особен смисъл. Текстове за правно несъответствие има и в оценката за правната конвергенция и на останалите страни, които са предмет на оценка в доклада. Ако правното несъответствие с изискванията за еврозоната бяха в конфликт с правото на ЕС, то досега ЕК щеше да стартира наказателна процедура по отношение на тези страни. Ето и каква е „Присъдата“. В доклада оценката на ЕК и на ЕЦБ е една и съща за всички 7 държави, тоест, че те не отговарят на критериите за приемане на еврото: „В светлината на оценката относно правната съвместимост и изпълняването на критериите за конвергенция и взимайки предвид допълнителни релевантни фактори, ЕК смята, че България не изпълнява условията за приемане на еврото“. Най-добрата новина е, че България е абсолютен отличник в най-важното –изпълнението на номиналните критерии за конвергенция, което се изразява, както в това, че се изпълняват всички числови критерии, така и още по-важно, че България ги изпълнява устойчиво. България е единствената страна заедно с Швеция, не само от тези, които са предмет на оценка в докладите за конвергенция, но и от 14 страни в еврозоната, които изпълняват номиналните – най-важните и всъщност единствено важните критерии за приемането на еврото за такъв дълъг период – според три последователни доклада – тоест за период над 6 години. Страната единствено не изпълнява критерия за участие във Валутен механизъм II, тъй като нашата валута не е допусната в механизма. За разлика от другите страни, които към настоящия момент не желаят да приемат еврото, България го поставя като основен приоритет още преди влизането в ЕС. От страните, анализирани в доклада, България е с най-добри стойности на показателя за дълга на сектор „Държавно управление“. По отношение на така наречените „други фактори“ също е оценен прогрес – в сравнение с 2016 г., е смекчен тонът за финансовия сектор. Също е отчетено подобрение по отношение на оценката за макроикономическите дисбаланси. Посочено е и позитивното движение в текущата сметка като излишъкът е увеличен от 4,5% през 2016 на 5,5% от БВП през 2017 г. Най-лошата новина от тазгодишните конвергентни доклади е, че единствено за България в доклада на ЕК се посочва като основен проблем корупцията и ефективността на държавата: „основните предизвикателства са свързани с институционалната рамка, включително корупцията и ефективността на държавата“. На какво основание е направена тази оценка, България най-корумпираната страна ли е – това е основен въпрос към управлението, който се нуждае от отговор и предприемане на мерки. Сериозна критика също е отправена по отношение на бизнес средата: „на основата на избрани показатели за бизнес средата България се представя по-зле от повечето държави-членки в еврозоната.“ Въпреки че аналогичен текст и критика се съдържа и в оценката на останалите държави без Чехия и Швеция, проблемът също остава като един от основните, на които се обръща внимание в доклада. В така наречените „други фактори за конвергенцията“ се критикува българския финансов сектор като се твърди, че в него все още има „някои уязвимости, съпроводени с висока задлъжнялост и необслужвани кредити в корпоративния сектор“ – единствено по отношение на България е направена такава критика. Въпросът е: най-неустойчив ли е българският финансов сектор и има ли достатъчно аргументи за това в доклада на ЕЦБ и ЕК? Също единствено за България се твърди, че „ устойчивите структурни слабости пречат на това трудовият пазар да се подобри по-бързо“ – слабост, върху която се акцентира и в предходния доклад. В последните доклади за сближаването добрите новини, че България е отличник в изпълнението на номиналните конвергентни критерии в продължение на дълъг период, изглежда вече не са новини, тъй като неучастието във Валутния механизъм II не дава шансове на страната за присъединяване към еврозоната. Но като че ли за първи път ЕК и ЕЦБ откровено назовават истинските си притеснения относно страната и бъдещото й участие в ядрото на ЕС.", "date": "2018.06.05", "title": " Добрите и лошите новини за България в еврозоната\t\t\t"}
{"url": "https://trud.bg/%d0%ba%d0%be%d0%bd%d0%b2%d0%b5%d0%bd%d1%86%d0%b8%d1%8f%d1%82%d0%b0-vs-%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d1%8f%d1%82%d0%b0/", "text": "Институтът за модерна политика (ИМП) изпрати подробно становище до Конституционния съд, в което аргументира, че Истанбулската конвенция противоречи на Конституцията. ИМП е категоричен, че документът, който предизвика много спорове в българското общество през последните 6 месеца, не съответства на българския основен закон. Според ИМП въпреки прокламираните в самата Истанбулска конвенция цели, в нея са включени термини и понятия, по които няма научен консенсус, а част от тях се отхвърлят от науката. Тези термини и понятия се тълкуват различно в различните държави, а на основата на тези различни интерпретации може и на практика се въвежда взаимно изключваща се държавна политика и законодателство. Различните правни разбирания за някои термини и понятия се отразяват в дълбочина на философията на Истанбулската конвенция, като създават двусмислие, неяснота и липса на ефективна възможност за гражданите да предвидят правните последици от нейното прилагане. Конкретно, става дума за: – понятиeто „джендър“ (gender), преведен на български като „социален пол“ (в руската литература се употребява „психологически пол“ или „психопол“) – чл. 3, б. „в“ ИК;  – понятието „джендърна идентичност“ (gender identity), преведено на български език като „идентичност, основана на пола“ – чл. 4, ал. 3 ИК. Твърденията, че неяснотите, произтичали от превода на тези термини и понятия, са неоснователни и не могат да бъдат споделени. Налице е съдържателна и концептуална разлика в разбиранията за връзката между понятията „пол“ (sex) и „социален пол“ (gender), а оттам и за самото им съдържание. По съдържанието на термините „джендър“ и „джендърна идентичност“ няма научен консенсус, то не е ясно, точно и недвусмислено. Различните държави ги интерпретират различно – било като неразривно свързани с биологичния пол, било като независими от него. Това води до различни закони и политики в зависимост от това кой възглед получи политическо представителство. Неизясненото съдържание на тези термини нарушава принципа на правна сигурност, който е съществен елемент на правовата държава и повелява, че правните норми трябва да са недвусмислени, за да могат гражданите да предвиждат техните правни последици. Неясното им съдържание създава предпоставки органът по Истанбулската конвенция – GREVIO, да ги тълкува по свое усмотрение и така да заобикаля суверенната роля на държавите. Членовете 12 и 14 от Истанбулската конвенция противоречат на конституционните норми, които гарантират неприкосновеността на личния живот, достойнството на личността и правата и отговорностите на родителите за възпитанието на децата. Според конституционните експерти, конвенцията се намесва по недопустим начин в личния живот на гражданите, като задължава държавите да изкореняват „стереотипни роли за жените и мъжете“, дори когато те не водят до насилие, дискриминация и други противоправни посегателства. Необходимо е да се преодолее едностранчивия подход към противоправното явление „насилие срещу интимния партньор“, който сега се основава на разбирането, че само жените са жертва, а мъжете са стигматизирани по правило като насилници. Това според експертите противоречи на принципа на равенството и равното третиране на жените и мъжете. За повдигнатия в искането на вносителите въпрос за „еднополовите бракове“, Институтът за модерна политика подчертава, че Истанбулската конвенция не третира материята на брака и чрез нея не могат да бъдат обосновани искания за промени в тази материя. 1. Бракът, като съюз между биологични мъж и жена, има своята принципна уредба както на международноправно ниво – в Европейската конвенция за защита на правата на човека (чл. 26) и стандартите, установени от практиката на Съда в Страсбург. 2. ЕКПЧ изрично утвърждава брака между мъж и жена, като в практиката на Съда в Страсбург се уточнява, че става дума за „традиционното семейство на мъж и жена“. Дефинираният от Съда правозащитен стандарт по въпроса е, че еднополовите бракове не съставляват човешко право, защитено от ЕКПЧ и държавите нямат задължение да ги въвеждат. В този смисъл, казва Съдът, държавите имат пълната свобода на преценка (margin of appreciation), която се основава на социо-културните традиции, разбирания, актуалните обществени нагласи и консенсус по този въпрос (делата Hamalainen v Finland от 2014 г., Affaire Chapin et Charpentier v France от 2016 г. и Schalk and Kopf v. Austria от 2004 г.). 3. В Република България този въпрос е уреден на конституционно ниво – в чл. 46, ал. 2 от Конституцията бракът е дефиниран като „доброволен съюз между мъж и жена“. Милиарди семейства и двойки по света живеят в сговор, любов и съгласие, следвайки основния стереотип за жената, която се грижи за децата, и за мъжа, който осигурява прехраната, без това да води или да се основава на насилие. Така повелява тяхната ценностна система и това е техен свободен избор как да уреждат своя личен живот. В същото време Истанбулската конвенция на общо основание задължава държавите да „изкореняват“ този начин на живот. Същите възражения буди и текстът, който насърчава включването в учебните програми на „нестереотипни роли на пола”. Категорични сме, че се нарушават правата и отговорностите на родителите да осигуряват възпитанието на децата, които държавата може да подпомага, но не и да изземва.", "date": "2018.06.05", "title": " Конвенцията vs Конституцията\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b5-%d0%b2%d0%bd%d0%b5%d1%81%d0%bb%d0%b0-%d0%bd%d0%be%d0%b2%d0%b8-4-%d1%82%d0%be%d0%bc%d0%b0-%d0%b4%d0%be%d0%ba%d0%b0/", "text": "Нови 4 тома с доказателства е внесла тази сутрин прокуратурата срещу обвинената за подкуп кметица на столичния район “Младост” Десислава Иванчева и заместничката й Биляна Петрова. Това стана ясно в началото на заседанието на апелативния спецсъд, който разглежда като втора инстанция искането на държавното обвинение за отстраняването й от поста. Както вече веднъж се възползваха от това си право, Иванчева и Петрова отново поискаха 3 дни да четат доказателствата. Те цитираха извадки от това, което са прочели до момента от записки, които са си водили. По думите им в СРС-тата имало заплахи срещу тях и се споменава определени политически фигури. Съдът отложи заседанието за 7 юни и им разреши да се запознаят и с новите доказателства, като задържи прокуратурата, ако ще внася още допълнителни материали, да го направи до края на днешния ден. Новите материали са СРС и ВДС, които сега са постъпили от службите и веднага са внесени, обясни прокурор Тихомир Стоев. В записаните разговори, които цитира Иванчева, са обсъждани определени политически фигури, но това са разговори между обвиняемите и те не показват зависимости, а са в общ контекст, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Прокуратурата е внесла нови 4 тома доказателства срещу Иванчева (СНИМКИ)\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b0-%d1%81%d1%82%d1%80%d0%be%d0%b8-%d0%bc%d0%be%d0%b4%d0%b5%d1%80%d0%bd%d0%b8-%d1%86%d0%b5%d0%bd%d1%82%d1%80%d0%be%d1%84/", "text": "Иран започна работа по инфраструктура за изграждане на модерни центрофуги в ядрения си обект в Натанз, но ще продължи да спазва ядрената сделка със световните сили. Това заяви днес ръководителят на Иранската организация за атомна енергия Али Акбар Салехи, цитиран от Ройтерс. Вчера върховният лидер на Иран аятолах Али Хаменей нареди подготовка за увеличаване на капацитета за обогатяване на уран, ако споразумението по иранската ядрена програма от 2015 г. се провали след изтеглянето на САЩ от него. Според говорител на Иранската организация за атомна енергия Техеран ще информира днес във Виена Международната агенция за атомна енергия, че е започнал процес по увеличаването на този капацитет. Разработването на инфраструктура за изграждане на модерни центрофуги в Натанз върви бързо, каза Салехи на излъчена по телевизията пресконференция. “Ако напредвахме нормално, щеше да отнеме шест или седем години, но тя ще е готова в следващите седмици и месеци”, каза Салехи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Иран започва да строи модерни центрофуги за обогатяване на уран"}
{"url": "https://trud.bg/%d0%bf%d0%be%d1%89%d0%b5%d0%bd%d1%81%d0%ba%d0%b0-%d0%bc%d0%b0%d1%80%d0%ba%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-30-%d1%82%d0%b0-%d0%b3%d0%be%d0%b4%d0%b8%d1%88%d0%bd%d0%b8%d0%bd/", "text": "Министърът на отбраната Красимир Каракачанов участва във валидирането на юбилейна пощенска марка, посветена на 30-та годишнина от космическия полет на Александър Александров на орбитален комплекс „Мир“. Това съобщиха от МО. „С валидирането на пощенската марка се дава заслужено признание към полета на българския космонавт – това знаково събитие, с което България става шестата космическа държава в света. Годишнината от полета на Александър Александров – възпитаник на българските Военновъздушни сили, предизвиква гордост, а постижението е пример за подражание за младите поколения“, заяви министър Каракачанов. Юбилейната марка е в тираж от 10 100 броя, а неин автор е художникът Емил Христов. Церемонията по валидирането на юбилейната марка се проведе в Информационния център на Министерството на отбраната и в нея участваха председателят на парламентарната Комисия по отбрана Константин Попов, председателят на Съюза на българските филателисти Спас Панчев, посланикът на Казахстан в България Н. Пр. Темиртай Избастин, представители на посолството на Руската федерация в България, заместник-командирът на ВВС бригаден генерал Петьо Мирчев, офицери от ВВС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Пощенска марка отбелязва 30-та годишнина от космическия полет на Александър Александров"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d0%b8%d1%85%d0%b0%d0%b8%d0%bb-%d0%bd%d0%b5-%d0%bf%d1%80%d0%b8%d0%b5%d0%bc%d0%b0/", "text": "Не съм имал намерение да бягам през границата. Щях да се предам. Минах с “Опел Корсата” си през Ямбол, но реших, че най-удачно е да се предам на границата. Това заяви в съда Михаил Станчев, който късно вечерта миналата събота застреля хазартния бос Коста Николов- Миджурина в курорта Слънчев бряг. Миджурина бил в луксозния си “Мерцедес” и чакал красивата Симона Тодорова – крупие в едно от казината му, за да я заведе на вечеря, заедно с приятели – семейство от Сливен. Те, които били на задната седалка, станали свидетели на трагедията. Съдът обаче постанови Станчев да остане в ареста и не се съгласи с твърдението му. Според магистратите, той е тръгнал към ГКПП Лесово, за да избяга от страната. Вчера Михаил криеше лицето си с качулката на суичера си. Стана ясно, че той изстрелял шест куршума по съперника си, след като отворил вратата на возилото му. Бил бесен от ревност. После стрелял и в главата на Симона, която бере душа в Бургаската болница – УМБАЛ. Състоянието и е без промяна – в кома е, казаха лекарите пред “Труд”. На въпрос на съдията- защо международния паспорт е бил у него, след като смятал да се предаде, Станчев отговори, че винаги ходел с международния си паспорт. В Бургас не се предал защото го било страх да се връща и преценил, че най-безопасно е да се предаде на границата. След като убил бизнесмена,той взел от касата, където държал оръжието си още един пълнител и патрони, обадил се на брат си и потеглил. Преди това изключил телефона си. Пред съдия Стефан Стойков във вторник, Михаил Станчев каза, че не помни кога е презаредил законно притежавания си “Макаров”- след убийството или по пътя към границата. Михаил имал разрешително за оръжие от 10 години, бил изкарал курс по стрелба и всяка година поне по два пъти ходел да стреля в зала в Бургас. Адвокатът на Михаил Станчев – Красимир Кацарски заяви преди заседанието, че е съгласен с искането на прокуратурата. Клиентът ми е признал вината си, обясни Кацарски. Пред него Станчев обяснил, че няма спомен за случилото се. Не бил подготвял убийството предварително и не бил го планирал. Действал в момента на афект, а преди това бил употребил алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Съдът остави в ареста Михаил, не приема твърденията му, че нямало да бяга (ОБЗОР)"}
{"url": "https://trud.bg/%d0%b1%d0%b5%d1%80%d0%b0%d1%87%d0%b8-%d0%b8-%d0%bc%d0%b0%d0%bb%d0%ba%d0%b8-%d0%b4%d0%b5%d1%86%d0%b0-%d1%85%d0%b2%d1%8a%d1%80%d0%bb%d1%8f%d1%85%d0%b0-%d1%87%d0%b5%d1%80%d0%b5%d1%88%d0%b8-%d0%b7%d0%b0/", "text": "„Държавата не може да определя минимална или максимална изкупна цена на черешите. Това е ставало по време на едно друго управление, преди доста време. Но ако има дисбаланс между цена и себестойност, държавата ще се намеси. Нека да бъдем наясно – държавата компенсира загуба на доход, а не загуба на печалба. 44% от себестойността на черешите се покрива от държавата със средство по различни схеми. За миналата години производителите получиха по 272 лева на декар” – заяви зам.-министърът на земеделието, храните и горите Цветан Димитров пред журналисти. Той се срещна с протестиращите близо до пътен възел Стара Загора на автомагистрала „Тракия”. В протеста срещу ниските изкупни цени в размер на 0,70 – 0,80 лева за килограм, участваха обаче основно берачи на череши и много по-малко производители. На берачите се плащат между 0,35 и 0,40 лева за килограм. „Ситуацията е плачевна – 0,70 лева изкупна цена за качествена продукция. Продаваме под себестойност и искаме помощ от държавата” – каза Петър Лазаров, който отглежда 380 дка с череши и сливи в старозагорските села Ракитница и Кирилово. „Направи ми лошо впечатление, че на протеста няма представители на браншови организации. Те трябва да дойдат и заедно да решаваме проблемите, а не малки деца на по 5 – 6 години да хвърлят череши” – каза Цветан Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Берачи и малки деца хвърляха череши заради ниските изкупни цени"}
{"url": "https://trud.bg/%d1%82%d0%b5%d0%be%d0%b4%d0%be%d1%80%d0%b0-%d0%bc%d0%b0%d0%b4%d0%b6%d0%b0%d1%80%d0%be%d0%b2%d0%b0-%d0%b7%d0%b0%d0%b3%d1%83/", "text": "Тежкоболната Теодора Маджарова, която през май бе транспортирана от Бразилия у нас с помощта на дарителска кампания и със съдействието на МВнР, е починала вчера. Скръбната вест съобщи съпругът ѝ Александър Русанов, който сложи снимка с черна лента във Фейсбук. Теодора страдаше от онкологично заболяване в напреднал стадий, а състоянието ѝ според лекарите бе нелечимо. С последна надежда за спасение тя потърси алтернативна терапия в Бразилия. По време на престоя ѝ там обаче се влоши рязко и се наложи съпругът ѝ, с помощта на средства от дарители и съдействието на МВнР, да я прибере у нас, за да може да близките ѝ да се сбогуват с нея.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Теодора Маджарова загуби битката с рака"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%b4%d0%b6%d1%83%d0%b7%d0%b5%d0%bf%d0%b5-%d0%ba%d0%be%d0%bd%d1%82%d0%b5-%d0%be%d0%b1%d0%b5%d1%89%d0%b0-%d0%bf%d1%8a/", "text": "Новият италиански премиер Джузепе Конте обеща днес да направи пълна промяна в страната в изказването си в парламента, преди да бъде гласуван вот на доверие на антисистемното правителство, което възнамерява да отхвърли правилата на ЕС за бюджетите и имиграцията, предадоха световните агенции. Конте говори пред Сената, а от двете му страни бяха застанали лидерите на две доскоро периферни партии, съставили миналата седмица управляващата коалиция и номинирали малко познатия специалист по право да оглави тяхното коалиционно правителство. “Истината е, че предизвикахме радикална промяна и се гордеем с това”, каза Конте пред сенаторите в залата, където се очаква по-късно днес да получи вот на доверие. Гласуването в долната камара е насрочено за сряда. Коалицията на “Лига” и “Движение “Пет звезди” има 10 гласа мнозинство в Сената и по-голяма подкрепа в долната камара. Министър-председателят потвърди, че страната му желае “автоматична” и “задължителна” система за репатриране на търсещи убежище в Евросъюза и изтъкна, че Италия подкрепя “коригиране” на икономическите санкции, наложени от общността на Русия. Конте заяви, че страната смята да намали огромния си държавен дълг, но ще го постигне чрез растеж, а не чрез мерки за строги икономии. Държавният дълг на Италия е втори по големина в еврозоната след този на Гърция и “днес е напълно устойчив, но трябва да бъде намален в перспектива на икономически растеж”, подчерта Конте. Той каза още, че пропастта в растежа между Италия и Европа трябва да бъде намалена и “това е нашата цел”. “Европа е нашият дом”, увери Конте, който заяви, че желае ” по-силна, но и по-справедлива Европа”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Новият премиер Джузепе Конте обеща пълна промяна на Италия"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%b8%d0%b7%d0%bb%d0%b5%d0%ba%d1%83%d0%b2%d0%b0%d1%85%d0%b0/", "text": "Жена, засегната от рак на гърдата в напреднал стадий, срещу който химиотерапията се е оказала неефикасна, е излекувана с експериментална имунотерапия в САЩ, сочат резултатите от изследване, цитирани от АФП. Здравословното ѝ състояние бе критично – метастази на рака бяха засегнали други органи, включително черния ѝ дроб, но пациентката е смятана за излекувана от две години – увери приложилият експерименталната имунотерапия изследователски екип от Националния онкологичен институт в Бетесда и университета в Ричмънд, САЩ. Не се дават подробности за пациентката, освен че била на 49 години, когато върху нея е започнало експерименталното лечение. Имунотерапията се изразява в стимулиране на имунната защита и вече даде добри резултати срещу някои видове рак – на белите дробове, шийката на матката, простатата, кожата, левкемия. Описаният сега метод се изразява в отнемане на лимфоцити (имунни клетки) от пациентката и манипулирането им в лабораторна среда, преди да бъдат реимплантирани в организма ѝ. Те минали специална селекция, за да се установи кои от тях разпознават раковите клетки. След това били реактивирани, за да ги атакуват. Лимфоцитите били придружени от инхибитор на контрола на имунната защита, за да се деблокира контраатаката на имунната система. „Така бе създадена високо персонализирана противоракова терапия, която позволи изчезването на тумора“, поясниха учените. „Реакцията към лечението е безпрецедентна – отбелязва експертът Ласло Радвани от Института за изследвания върху рака в Торонто, Канада. – Пред прага сме на малка революция“. Резултатите от изследването са публикувани в Nature Medicine. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Американски специалисти излекуваха рак на гърдата с имунотерапия"}
{"url": "https://trud.bg/%d1%85%d0%b8%d1%80%d1%83%d1%80%d0%b3-%d0%b2%d0%bb%d0%b5%d0%b7%d0%b5-%d0%b2-%d0%bd%d0%be%d0%b2%d0%b8%d1%8f-%d0%b1%d0%be%d1%80%d0%b4-%d0%bd%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b8/", "text": "За членове на новия борд на МОБАЛ „Д-р Стефан Черкезов“ във Велико Търново са избрани д-р Стефан Филев, Лилия Вълчева и д-р Божидар Ангелов . Това бе предложено от държавата и гласувано във вторник на Общото събрание на лечебното заведение. Новият член на ръководството е началникът на Първа хирургия в здравното заведение -д-р Божидар Ангелов. Той смени д-р Сибила Маринова, която до момента е председател на Борда на директорите. На заседанието бе решено Съвета да се оглавява от Лилия Вълчева. На Общото събрание на акционерите бе обсъдено също и предложението на държавата тя да увеличи капитала си от 51 % на 90,39 %, но това не бе прието. Капиталът остава непроменен, въпреки направените инвестиции за близо 12 млн. лв., като от тях само 7 млн. лв. струва Онкологичният център в болницата. Ако тези промени бяха приети от Общото събрание, Община Велико Търново като акционер в МОБАЛ щеше да остане само с 2,87 % капитал. В момента тя има над 14,5 %. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Хирург влезе в новия Борд на директорите на МОБАЛ в Търново\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%b8%d1%8f%d1%82-%d0%ba%d0%bc%d0%b5%d1%82-%d0%bd%d0%b0-%d0%bc%d0%bb%d0%b0%d0%b4%d0%be%d1%81%d1%82-%d1%80%d1%83%d0%bc%d0%b5%d0%bd-%d1%80%d1%83%d1%81/", "text": "“Не съм бавил преписката за строежа на Александър Ваклин”, заяви пред „Труд“ временният кмет на столичния район „Младост“ Румен Русев. Повод да го потърсим беше твърдението на титулряната кметица Десислава Иванчева и заместничката й Биляна Петрова, че именно Русев, в качеството си на зам.-кмет с ресор „Строителство“, не е издал навреме документа. Иванчева и Петрова говориха преди началото на   на Апелативния спецсъд, който отложи за 7 юни решението си дали да ги отсрани от длъжност, докато трае наказателното производство. „Биляна Петрова беше резюлирала преписката, а аз я докладавах на г-жа Иванчева“, обясни Русев. Попитан дали вече си е   за свой заместник конкурента му за временния кметски пост – Петър Кърджилов, Румен Русев отговори: “Помислих си. Поканен е на събеседване за заместник с ресор „Образование“. Румен Русев не гарантира, че след разговора Кърджилов ще бъде одобрен.", "date": "2018.06.05", "title": " Временният кмет на “Младост” Румен Русев пред “Труд: Не съм бавил преписката на Ваклин\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd%d0%ba%d0%b8-%d0%bd%d0%b0%d0%b4%d0%b6%d0%b8%d0%b2%d1%8f%d0%b2%d0%b0%d1%82-%d0%bc%d1%8a%d0%b6%d0%b5%d1%82%d0%b5-%d1%81-6-%d0%b3/", "text": "Средната продължителност на живота при мъжете в област Шумен е 71,3 години, докато при жените е по-висока – 77,2 г. Това сочат данните на местното статистическо бюро. При мъжете равнището е като средното за страната, докато жените в региона живеят по-малко с 1,2 г. При жените, които във всички области на страната живеят по-дълго от мъжете, средната продължителност варира между 76,4 г., каквато е за област Видин до 79,5 г. за Благоевград и Кърджали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Шуменки надживяват мъжете с 6 г."}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b8%d1%81%d0%bf%d0%b0%d0%bd%d1%81%d0%ba%d0%b8-%d0%bf%d1%80%d0%b5%d0%bc%d0%b8%d0%b5%d1%80-%d0%bc%d0%b0%d1%80%d0%b8%d0%b0%d0%bd%d0%be-%d1%80%d0%b0%d1%85/", "text": "Бившият испански премиер Мариано Рахой обяви, че ще се оттегли като лидер на Народната партия, предаде АФП. „Настъпи моментът да сложа окончателен край на този етап. Народната партия трябва да продължи напред и да пише историята си в служба на испанците под ръководството на друг човек“, каза 63-годишният Рахой след среща с партийното ръководството в Мадрид. „Така е най-добре за мен, най-добре за партията и най-добре за Испания“, добави той, цитиран от Ройтерс. Рахой ръководи консервативната партия от 2004 г. Неговото правителство бе свалено от власт в петък с вот на недоверие от парламента във връзка с няколко съдебни дела за корупция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Бившият испански премиер Мариано Рахой се оттегля като лидер на Народната партия"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b9%d1%86%d0%b8-%d1%89%d0%b5-%d0%b4%d0%b2%d0%b8%d0%b6%d0%b0%d1%82-%d0%ba%d0%b0%d1%80%d0%b8%d0%b5%d1%80%d0%b0%d1%82%d0%b0-%d0%bd%d0%b0-%d0%b3%d1%80/", "text": "Нова мениджърска агенция ще се грижи за кариерата на Григор Димитров. Седем  месеца след като българският тенисист преустанови отношенията си с „Team 8” на Роджър Федерер, той подписа договор с австралийската компания „TLA Worldwide“. Димитров стана второто голямо тенис лице на агенцията, заедно с шампионката от Ю Ес Оупън – американката Слоун Стивънс. Тази компания се грижи и за кариерите на голяма чат от водещите австралийски плувци, а също и на американската легенда Бо Джаксън – единственият спортист, участвал в мачове на звездите в бейзбола и американския футбол. Междувременно две от бившите приятелки на Григор – Мария Шарапова и Серина Уилямс, си размениха още нападки след несъстоялия се мач между двете на „Ролан Гарос“. Американката се оттегли заради контузия на гръдния мускул и така рускинята днес ще излезе срещу миналогодишната шампионка Гарбине Мугуруса (Испания). „Очаквах с нетърпение мача със Серина и съм много разочарована, че тя се отказа – обяви Маша. – Желая ѝ бързо възстановяване и скорошно завръщане на корта.“ Самият Григор пък се записа за участие и в надпреварата на двойки в Куинс (Великобритания), която започва на 18 юни. Негов партньор ще е Райън Харисън (САЩ).", "date": "2018.06.05", "title": " Австралийци ще движат кариерата на Григор"}
{"url": "https://trud.bg/%d0%ba%d0%be%d1%82%d0%ba%d0%b0-%d0%b8%d0%b7%d0%b2%d0%b5%d1%81%d1%82%d0%bd%d0%b0-%d1%81%d1%8a%d1%81-%d1%81%d0%ba%d0%bb%d0%be%d0%bd%d0%bd%d0%be%d1%81%d1%82%d1%82%d0%b0-%d1%81%d0%b8-%d0%b4%d0%b0-%d0%b1/", "text": "Котка, известна със склонността си да бяга, е осъществила необичаен пореден опит да “хване гората” – скачайки през прозореца на първия етаж върху трамплин в задния двор на семейна къща, пише в. “Дейли експрес”. Заради деянието си 3-годишната черно-бяла писана Лола си е спечели прозвището Джъмпи кет (Скачащата котка) – асоциация с наименованието на Гръмпи кет (Сърдитата котка). “Лола периодично прави опити да бяга. Чудех се какво ще измисли, след като затваряме вратите навсякъде у дома. Отговорът не закъсня. Станах свидетел на това как Лола се промъква през леко открехнатия прозорец на първия етаж и скача право върху трамплина в задния ни двор”, разказва стопанката на “летящата писана” Хана О’Брайън от Стивънидж, Великобритания. Собственичката на косматата акробатка дори е успяла да заснеме необичайния опит за бягство на питомката си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Котка, известна със склонността си да бяга, използва трамплин за целите си"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bf%d1%80%d0%b5%d0%b7-%d1%8e%d0%bb%d0%b8-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b1%d1%83%d0%bb%d0%b5%d0%b2%d0%b0/", "text": "В началото на юли започва ремонт на столичния бул. „Васил Левски“ в участъка от Ректората на Софийския университет до ул. „Граф Игнатиев“. В момента се подготвя финален вариант на графика, а дейностите по реконструкцията ще продължат 40 дни, съобщи столичния зам.-кмет Евгени Крусев. Той обясни, че основното предизвикателство е стиковането на ремонтите на ул. „Граф Игнатиев“ и бул. „Васил Левски“ с изграждането на подлез към бъдещата метростанция близо до кръстовището на двете пътни артерии. „На практика ще имаме три обекта, които трябва да се съвместят“, каза зам.-кметът. Той извърши проверка на ремонта на ул. „Гюешево“. Там се преасфалтира трасето и се обновяват тротоарите, като ремонтът струва около половин милион лева. Това е една от основните улици, която свързва „Красна поляна“ с центъра на града. Крусев съобщи, че до дни стартира изграждането на кръгово кръстовище на ул. „Папрат“ и ул. „Захари Зограф“. Започва и ремонт на ул. „Боянска“. Столична община планира ремонти на тротоари във всички райони на София. Тротоарите са част от програмата за текущ ремонт на транспортна инфраструктурна мрежа, чийто общ обем е 38,8 млн. лв. В нея са включени и пътни настилки. Ремонта на ул. „Граф Игнатиев“ към момента върви в срок. „Софийска вода“ приключва своята работа по изграждане на канализация в отсечката между пл. „Гарибалди“ и ул. „Алабин“. В средата на юни се затваря следващата отсечка между ул. „Г. Раковски“ и бул. „Васил Левски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Ремонтират през юли столичния булевард „Васил Левски“"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5-%d0%be%d1%82-%d1%87%d0%b5%d1%82%d0%b2%d1%8a%d1%80/", "text": "Работник падна от четвъртия етаж на строителен обект в центъра на Кърджали и почина на място, предаде “ “. Сигнал за инцидента е подаден малко след 11:00 ч. Мъжът е почиствал строителната площадка на 4-ия етаж и е паднал. Информацията потвърди директорът на Инспекцията по труда в Кърджали Ангелина Бабунска. „Мъжът е бил с работно облекло и каска, но при падането от 10 метра височина това не го е спасило“, каза Бабунска. В момента обектът е затворен. Започнало е разследване, както от инспекторите от Инспекцията по труда, така и от следовател от Окръжната следствена служба. „Трябва да установим всички обстоятелства по спазването на безопасни и здравословни условия на труд, както е по закон“, уточни Бабунска.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Работник почина след падане от четвъртия етаж на строителен обект в Кърджали"}
{"url": "https://trud.bg/%d1%89%d0%b5-%d1%81%d1%82%d0%be%d1%80%d0%b8-%d0%bb%d0%b8-%d1%87%d1%83%d0%b4%d0%be-%d1%81%d1%8a%d0%bb%d0%b7%d0%b0%d1%82%d0%b0-%d0%bd%d0%b0-%d0%bf%d0%b5%d0%bd%d0%ba%d0%b0/", "text": "Утре (сряда, 6 май) в 15 ч. се решава съдбата на кравата Пенка. Тогава трябва да излязат резултатите от кръвната проба, която й бе взета в понеделник, за да се установи дали е преносител на зараза. Това съобщи за в. „Труд“ стопанинът на животното Иван Харалампиев. От Агенцията за безопасност на храните миналата седмица поискаха кравата да бъде умъртвена, след като е напуснала границите на Европейския съюз за повече от 2 седмици, без да премине през ветеринарен контрол. Пенка избяга от пасбище, близо до сръбската граница, в началото на май. Оказа се, че е извървяла над 20 км, след като е преминала в сръбска територия. Там е била открита от местен гражданин. Предлагаме ви репортаж за премеждията на многострадалното трансгранично добиче: Все напред по улица “Мир” – напечена от слънцето и обградена от надвиснали череши, се стига до “Образцов дом”. Това е къщата на Иван Харалампиев от с. Копиловци, Кюстендилско. Пред кафеникавата, с нищо незабележителна врата, през час спират телевизионни коли. Дори чуждестранни журналисти търсят Иван, за да заснемат прочутата плачеща крава. През последните дни за мнозина бегълката Пенка стана символ на борбата с безчовечната евробюрокрация. Проблемът е, че Пенка “нарушила” европейската граница и прекарала повече от две седмици извън ЕС, без да предостави на митницата необходимите за това документи. Иван все още не осъзнава какви размери е придобило движението #savepenka. Потресени от безчовечността на решението Пенка да бъде унищожена, прогресивни елементи от цял свят, както и обикновени граждани, се застъпиха за кравата с подписки.  А стопанинът Иван Харалампиев просто се бори за правата си – да запази добичето си живо или пък, ако, не дай, Боже, се наложи да бъде умъртвено, да получи подобаващо обезщетение. По предписание на ветеринарните служби кравата е поставена под карантина – тоест, седи под навес с овързани с въже рога, приема журналисти и чака отговорните служби да решат съдбата й. Въпросният навес се намира срещу дома на Харалампиев, докато другарките на Пенка – останалите 6 крави от Ивановото стадо, преживят спокойно на пасището край Мазарачево. Навесът е без врата, така че достъпът до нея е свободен – в разрез с европейските предписания, според които тя трябва да е в пълна изолация и при нея да може да влиза само собственикът. Това не е добре дошло и за Иван, тъй като Пенка е била подложена вече на два прегледа в негово отсъствие. “В понеделник в 8,30 са й взели кръв, без мое съгласие. А днес (във вторник) в 6 сутринта са й направили гинекологичен преглед, също без да ме попитат. Аз съм шокиран!” При прегледа е установено, че Пенка не е бременна в 6-ия месец, както беше съобщено първоначално. “Нямам обяснение за това, – объркан е собственикът Иван. Аз на документ имам датата, на която е била заплодена. Другите ми крави всичките са бременни. Една вече се отели. За мен и Пенка си е бременна. Нямам представа какво става. Вече не знам как да се справям с тази ситуация.” Стопанинът обясни, че няма как със сигурност да се определи по външните знаци. Вимето на кравата се подува едва когато е в деветия месец. Иначе коремът на Пенка е издут като на останалите крави.”  Сръбски ветеринарни служители и журналисти също посетили във вторник кравата Пенка, съобщи Харалампиев. Иван Харалампиев живее със семействата на двамата си синове Светослав и Атанас, с внучетата Светозар и Константин и с майка си Боянка. “Термоз, термоз! Излезна дълга и широка! – вайка се баба Боянка на сянка в двора на къщата. – Потрошиха си колите да ходят да я дирят.” Докато се уреди връщането на Пенка в България, Харалампиев почти всекидневно пътува до Сърбия да се грижи за добичето си. “Аз съм животновъд и искам да чувам животни – казва той. – Искам семейството ми да яде хубаво месо. От крави, които са хранени с екологична, чиста храна. Гледам добитъка за месо. Те може и да са млечни крави, да дават хубаво мляко, но европейските изисквания за млекодобив са много тежки, затова.” В това време трогателно свита на земята, Пенка мълчаливо рони сълзи. “Стресирана е, – обяснява Иван. – Толкова време в изолация…” “Дай й малко да хапне,” подканят го тв операторите, за да си заснемат репортажа. И Пенка яде и плаче. На задницата й зее вече заздравяваща рана. Стопанинът предполага, че животно е нападнало добичето и затова то е хукнало да бяга, отделило се е от стадото и се е защурало сред зеленината. Чифтокопитното изминало близо 20 км, докато “акостира” в двора на сърбина Никола. “Кравата не знае, че е нарушителка, казва Харалампиев. Въпросът е как е преминала граничната бразда.”  Иван е възмутен от нещо, което няма как да докаже. Според него Пенка не се е промъкнала през зелена граница, както се твърди, а е излязла необезпокоявана през бариерата на ГКПП. “Показаха ми, че са си правили видео с кравата – как преминава през бариерата, как бягат от нея да не ги намушка. Но нямам доказателства.” На границата българските служители категорично отказват да разговарят с екипа на “Труд”. Сръбските са отзивчиви и разговорчиви. Не могат да разберат как се е вдигнал толкова шум за една кравичка. Окайват я, че може да бъде убита. Струва им се грехота. Но стигне ли се до въпроса откъде е минала кравата, изведнъж става строги и твърде заети да разговарят с журналисти. Историята на кравата беглец е колкото трагична, толкова и комична. Пенка, прошнурована и пронумерована с пластмасови маркери и на двете уши, някак е успяла да се промуши през българо-сръбската граница, да отпраши вдън гори тилилейски, където, водена от инстинктивната нужда от човешка грижа, да се самонастани в двора на един сръбски отшелник. Оттам, по номерата на ушите й е установено кой е собственикът. Така Иван Харалампиев срещнал Никола Стоичков. През пресечената планинска местност до дома на Никола се стига само с джип. Или пеша. “Няма как да се ориентирате, ще се загубите – предупреждават сръбските граничари. – Там е гора. Няма кого да питате за пътя. Най-много да срещнете някой вълк или лисица.” Сърбинът от Босилеград живее в усамотение високо в планината, където с дни, дори седмици не вижда човек. От най-близките съседи на разпръснатите по баирите махали на така нареченото селище Рибарци (24 домакинства, 7 махали) го делят 30 минути път през тучните ливади. “Вземете си пръчка, че има змии, – предупреждава комшията Славче. И много поздрави на Никола.” Славче, разбира се, знае за кравата и даже е ходил да я види – такова нещо пропуска ли се! Но не е разбрал, че институциите искат да я умъртвят. “Е, защо? – пита той. – Тя беше такава хубава крава, млада. Жалко, жалко…” Никола Стоичков има хамбар, зимник и полуразрушена стара къща от кирпич, където е била подслонена Пенка. Иначе той живее в отделна, привидно запустяла къща. Прозорците са клеясали, изпочупени и замрежени от паяжини. В опушена и тъмна стая, осветена от гола 40-ватова крушка с жичка, са побрани всичките му съкровища: отдавна развален тумбест телевизор, покрит с няколко пищималчета и каренца, две печки на дърва, два кревата – единият затрупан с торби, множество съдове за вода по пода, а на прозореца – мъничък транзистор, който е единствената му връзка със света. “Хващам и българско радио, ето, вижте,” казва Никола и с горда и дяволита усмивка настройва транзистора на някаква съскаща честота. На доверие приемаме, че това е българска реч. Стоичков разбира от българска реч: “Нали сите сме българи,” смее се той и показва календар на български на стената – донесъл си го е от Босилеград. Той е работник зидар и навремето е строил обекти в Кюстендил. Сега е пенсионер. На въпроса на колко е години, отговаря: “На 60-62. Там някъде…” По цял ден не прави нищо. Седи си в стаята и гледа през прозореца. “Пържа си салам и ям,” обяснява с широка невинна усмивка далият временен подслон на българската крава. Понякога отскача до Босилеград за провизии – за два часа стига пеша. Но не и в деня, в който Пенка се появила на ливадата му – тогава си е бил вкъщи. “Помислих, че е на някой от Рибарци.” Благодарение на регистрационния номер става ясно, че кравата е пришълка и принадлежи на Харалампиев. Ветеринарна проверка удостоверява че Пенка, макар и нахапана по задницата и уплашена, всъщност е в чудесно здравословно състояние и с отличен апетит. Кравата беглец и в плен продължава да хрупа сено. Тя е в пълно неведение за грозната казън, надвиснала над главата й. Не знае че бягството й се превърна в история, достойна за филмов сценарий – за екшън (“По следите на изгубената Пенка”) или трагикомедия (“Сама сред вълци”). Като всяка история в по-леките филмови жанрове, дано и тази с Пенка да завърши с щастлив край. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Ще стори ли чудо сълзата на Пенка?\t\t\t"}
{"url": "https://trud.bg/%d0%be%d0%be%d0%bd-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%ba%d1%80%d0%b0%d0%b9-%d0%b1%d1%80%d0%b5%d0%b3%d0%be%d0%b2%d0%b5/", "text": "Международната организация за миграция (МОМ) и Върховният комисариат за бежанците на ООН (ВКБООН) заявиха днес, че най-малко 100   вероятно са загинали, след като препълнен с хора контрабандистки плавателен съд се преобърна край бреговете на Тунис през уикенда, предаде Асошиейтед прес. Смята се, че това е най-смъртоносното корабокрушение в Средиземно море тази година.  Първоначално властите в Тунис казаха, че е потвърдена смъртта на 46 души, но че десетки все още са в неизвестност. Говорител на ВКБООН заяви, че е потвърдена смъртта на 52 човека, а за още около 60 души се предполага, че са загинали. Спасителните операции са прекратени заради лошото време, каза той. Преди трагедията ВКБООН беше изчислила, че 646 човека са загинали тази година при опит да прекосят морето, за да достигнат Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " ООН: Загиналите мигранти край бреговете на Тунис са най-малко 100"}
{"url": "https://trud.bg/%d1%80%d0%b0%d0%bc%d0%be%d1%81-%d0%ba%d0%be%d0%bd%d1%82%d1%83%d0%b7%d0%b8%d0%bb-%d0%b8-%d0%b2%d1%80%d0%b0%d1%82%d0%b0%d1%80%d1%8f-%d0%ba%d0%b0%d1%80%d0%b8%d1%83%d1%81/", "text": "Освен мегазвездата Мохамед Салах, капитанът на „Реал“ Серхио Рамос контузил тежко и Лорис Кариус, стража на „Ливърпул“. Вратарят е получил „визуално-пространствена дисфункция“ вследствие на удара, който бранителят му нанесе две минути преди първата от фрапантните грешки на германеца във финала на Шампионската лига. Заради тях „Реал“ победи с 3:1 и грабна трофея за трета поредна година. Увреждането на Кариус може да бъде причина за представянето на му в злополучния за мърсисайдци двубой в Киев. Поне така се твърди в официалното изявление, което разпространиха специалисти от Масачузетската главна болница, в която стражът се е изследвал. Самият вратар не получи нито нарушение, нито бе прегледан от лекарския щаб на „Ливърпул“, след като бе ударен от Рамос при един корнер в полза на „Реал“. Две минути по-късно германецът подари топката на Карим Бензема за първия гол на „белите“. В 83-ата Кариус направи и втората си грешка, след като изпусна кълбото след удар от на Гарет Бейл. „Вратарят е получил мозъчно сътресение по време на двубоя, игран на 26 май година – гласи част от изявлението, разпространено от д-р Рос Зафонте и д-р Ленор Хърджет. – Остатъчните симптоми на Кариус и обективните признаци ни карат да предположим, че е била налице визуално-пространствена дисфункция, настъпила непосредствено след инцидента. Възможно е това да повлияе върху представянето му…“ Немският вестник „Билд“ уточнява, че 26 от направените около 30 теста за сътресение на стража са били положителни. След тази новина фенове на „Ливърпул“ призоваха в социалните мрежи финалът в Шампионската лига да бъде преигран, което няма как да се случи. Кариус е втора жертва на Рамос във финалния мач. Още в първото полувреме Салах, голямата звезда на „Ливърпул“, бе сменен принудително след „РАМОСното хвърляне“, приложено от бранителя. В последствие стана ясно, че нападателят е с извадено рамо. Снимка: Instagram", "date": "2018.06.05", "title": " Рамос контузил и вратаря Кариус"}
{"url": "https://trud.bg/%d0%b4%d0%b5%d1%84%d0%b8%d1%86%d0%b8%d1%82-%d0%bd%d0%b0-%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b8-%d0%b2-%d1%80%d1%83%d1%81%d0%b8%d1%8f/", "text": "Остър дефицит на проститутки се очертава в Русия по време на световното първенство по футбол, когато в страната ще пристигнат хиляди фенове от чужбина. За това свидетелстват завоалираните обяви в интернет с търсене на жрици на платената любов. Обикновено обявите изглеждат невинно като: „Търси се помощничка на мениджър с трети размер гърди и добри познания на английски език“. През февруари са били засечени 800 подобни обяви, докато през май те вече са били над 8000. Според изследователи на най-древната професия, само в Москва работят няколко десетки хиляди проститутки от Африка, като всяка четвърта е носител на СПИН. Повечето от тях са попаднали в Русия още през миналата година по време на турнира за Купатата на конфедерациите. Дефицитът на проститутки пък доведе и до отварянето на бордей с роботизирани кукли за удоволствия. “Те умеят да имитират специални движения и са топли на определени места”, пишат медиите в Русия. Всички действия на роботизираните проститутки се управляват от система с изкуствен интелект.", "date": "2018.06.05", "title": " Дефицит на проститутки в Русия"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d1%86%d0%b8%d0%bf%d0%be%d0%b2-%d0%b1%d0%b5%d0%b7-%d0%be%d1%81%d0%bd%d0%be%d0%b2%d0%b0%d0%bd%d0%b8%d0%b5-%d1%81%d0%b0-%d0%b0%d1%82%d0%b0%d0%ba%d0%b8/", "text": "„Без основание са атаките на неправителствения сектор срещу новите три законопроекта за пътната безопасност . Аз не чух логични аргументи от неправителствените организации за тези квалификации, които хвърлят,че били безумни, че нямало нищо ново,че това било едно механично разделяне,напротив правя си извода от едни подобни определения ,че никой не е прочел какво има в тези три нови законопроекта. Това каза в Благоевград зам.министърcj а на вътрешните работи Красимир Ципов. Той бе в Югозападния университет където се състоя обществено обсъждане на тема: „Нови правила за движение по пътищата – предизвикателства и решения” посветено на трите проектозакона в сферата на пътната безопасност. „Необходимо е намаляването на пътния травматизъм,това е основната цел, която се преследва с трите законопроекта,друга основна цел е свързана с това,че по действащия сега закон има няколко десетки подзаконови нормативни актове ,а с разделянето на три законопроекта , искаме голяма част от правилата да залегнат на законово ниво. И третата цел е да разделим ясно отговорностите между контролни органи и институции. „Има два нови сериозни момента, те са свързани с разпределението на средствата от фонд Пътна безопасност,който беше създаден преди 7 години и който за съжаление функционира по една тежка и тромава процедура и не може да се използват от него средства за подобряване на пътната безопасност. Другият нов момент е и с цел превенция за кражбите на МПС да уредим търговията с авточасти втора употреба. Предвиждаме регистрационен режим на тези търговци , един по-засилен контрол и смятаме,че това ще изпълни своето превантивно действие на кражбите на автомобили, каза още зам.министър Цип ов по повод обвиненията от неправителствения сектор,че трите законопроекта са безумни. Богдан Малчев,експерт от Института за пътна безопасност също присъства на обсъждането и за пореден път повтори,че не вижда смисъл да се разделя закона при положение, че няма нищо ново и никакви съществени промени. „ И законите трябва да се пишат на достъпен български език –кратко,точно и ясно. А тези три законопроекта така са написани, че на нас експертите ни се налага да ги четем по няколко пъти ,за да разберем какво искат да кажат , а какво остава за българските граждани,каза критикът на законопроектите. Предвижда се законопроектите да влязат в пленарна зала на есен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Красимир Ципов: Без основание са атаките на неправителствения сектор срещу трите законопроекта в сферата  на безопасността"}
{"url": "https://trud.bg/o%d1%81%d1%8a%d0%b4%d0%b8%d1%85%d0%b0-%d0%bd%d0%b0-6-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b1%d0%b8%d0%b2%d1%88%d0%b8%d1%8f-%d1%80%d1%83%d0%bc%d1%8a%d0%bd%d1%81/", "text": "Бившата румънска министърка на туризма и регионалното развитие Елена Удря беше осъдена днес окончателно на шест години затвор за вземане на подкуп и злоупотреба със служебно положение, съобщава информационният сайт Зиаре. Делото се отнася за злоупотреби при организирането на международна гала вечер на професионалния бокс с участието на популярния румънски боксьор Лучиян Буте през 2011 г., които според прокурорите са нанесли съществени щети на държавния бюджет. Елена Удря е призната за виновна за три случая на вземане на подкуп и един случай на злоупотреба със служебно положение. Бившата министърка обаче е оправдана по обвинение в опит за отклоняване на еврофондове. 44-годишната Удря, която беше един от най-влиятелните румънски политици през последното десетилетие, приближена на бившия президент Траян Бъсеску и самата тя кандидат на президентските избори през 2014 г., замина в началото на годината за Коста Рика, където според адвоката й е получила политическо убежище. По същото дело бившият председател на Румънската федерация по бокс Рудел Обрежа бе осъден окончателно на пет години затвор по обвинения в съучастие във вземане на подкуп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Oсъдиха на 6 години затвор бившия румънски министър на регионалното развитие Елена Удря"}
{"url": "https://trud.bg/%d0%bd%d0%b0%d0%b4%d0%b0%d0%bb-%d1%81%d0%b5-%d1%83%d0%bf%d0%bb%d0%b0%d1%88%d0%b8-%d0%be%d1%82-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b5%d1%86-%d0%bd%d1%8f%d0%bc%d0%b0-%d0%b4%d0%b0-%d0%b3/", "text": "И тази година Рафаел Надал е безспорният фаворит за титлата на „Ролан Гарос“, но испанецът не е сигурен, че ще се справи лесно със съперника си в днешния четвъртфинал Диего Шварцман. Матадора призна, че слабото му място са съвместните тренировки с аржентинеца в академията в Майорка. „Ние сме много добри приятели, но вече няма да го каня за тренировки – призна Рафа. – Той става все по-добър и вече се превръща в опасност за мен.“ Григор Димитров също имаше съвместна подготовка с Надал преди титлата си на АТП финалите в Лондон миналата година.", "date": "2018.06.05", "title": " Надал се уплаши от аржентинец: Няма да го каня да тренираме в Майорка"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b7%d0%b8%d0%b4%d0%b5%d0%bd/", "text": "Министърът на енергетиката Теменужка Петкова и президента на Китайската национална ядрена корпорация (CNNC) г-н Сие Дзядзие обсъдиха възможностите за сътрудничество в областта на ядрената енергетика. Това съобщиха от пресслужбата на МЕ. Петкова информира китайската страна за одобрения през месец май от Министерския съвет доклад на енергийния министър за възобновяване на действията за търсене на възможности за реализация на наличните активи по проекта АЕЦ “Белене”. Разработването на доклада бе възложено с решение на Народното събрание. От Китайската национална ядрена корпорация отново бе заявена готовност за участие в провеждането на конкурсна процедура за избор на стратегически инвеститор. Г-н Сие, подчерта, че компанията е наясно с посочените от българска страна параметри за евентуална реализация на проекта – без предоставяне на държавни гаранции или сключване на дългосрочни договори за изкупуване на произведената електроенергия. Представителите на Китайската национална ядрена корпорация подчертаха, че очакват решение на Народното събрание на Република България във връзка с проекта “Белене”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Министър Петкова се срещна с президента на Китайската национална ядрена корпорация"}
{"url": "https://trud.bg/%d1%80%d0%be%d0%b2%d1%8f%d1%82-%d0%bf%d0%be%d0%b4-%d1%82%d0%b8%d1%82%d0%bb%d0%b0%d1%82%d0%b0-%d0%b2-%d1%81%d0%bb%d0%be%d0%b2%d0%b0%d0%ba%d0%b8%d1%8f/", "text": "Една от водещите медии в Словакия – „topky.sk“, твърди, че полицията разследва дали „Спартак“ (Търнава) не е участвал в черно тото по пътя си към шампионската титла. Сайтът е известен също като приближен до два от футболните грандове в страната и това не изключва елемент на вендета към станалия за първи път първенец провинциален тим. Любопитно е, че треньорът, извел „Спартак“ до златото, е Нестор Ел Маестро, считан за сигурен нов наставник на ЦСКА. Според изтеклата от разследването неофициална информация всичко се е правило по поръчка на влиятелен човек, който няма роля в шампиона на Словакия. За въпросното лице се твърди, че е имал среща с играч на „Ружомберок“ преди мач срещу „Спартак“ (Търнава), завършил 0:0. На футболиста са предложени 5000 евро с конкретни задания за мача. Въпросният играч, който вече е дал показания, отказал офертата. Макар, че никой още не е коментирал официално самоличността на заподозрените в корупционната схема, медията идентифицира поне единият от предполагаемата мрежа. Това е бившият футболен функционер и собственик на несъществуващия вече клуб „Сенец“ Даниел Бартко. „Тогава Търнава имаше девет точки преднина в първенството – каза той. – Защо ще им е някой да влияе върху мачовете? Пълни глупости! Освен това, аз и Търнава нямаме нищо общо, там дори не ме харесват.“ Медията припомня, че през последния месец „Спартак“ има само 2 победи в първенството, като в тях са показани цели 4 червени картона още през първата част. Три за противниците и само един за „червено-черните“. Кръг, след като вече става шампион, отборът на Ел Маестро губи катастрофално с 0:6 от четвъртия „Жилина“.", "date": "2018.06.05", "title": " Ровят под титлата в Словакия"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b2%d0%b0%d1%82-%d1%80%d0%b8%d0%ba%d0%b0%d1%80%d0%b4%d0%be-%d0%bd%d0%b0-%d1%81%d1%82%d0%b0%d1%80%d1%82%d0%b0-%d0%b2-%d0%ba%d0%b0%d0%bd%d0%b0%d0%b4%d0%b0/", "text": "Даниел Рикардо няма да има големи шансове да се бори за втора поредна победа във Формула 1. Миналата неделя австралийският пилот на „Ред Бул“ триумфира в Гран при на Монако, въпреки проблемите с двигателя си. Машината обаче била толкова повредена, че механиците на „Рено“ се наложило да използват прекалено много части за ремонта. Според правилата на ФИА това на практика е нов мотор и се очаква Рикардо да бъде преместен поне с 5 позиции назад на старта в Монреал. „Все още не знаем какво точно ще е наказанието – заяви техническият шеф на „Ред Бул“ Ейдриън Нюи. – Зависи дали са пипали хибридните установки. Някои от тях със сигурност ще бъдат заменени, но очакваме да разберем повече от „Рено“.“", "date": "2018.06.05", "title": " Наказват Рикардо на старта в Канада"}
{"url": "https://trud.bg/%d0%bf%d1%80%d0%b5%d0%bf%d0%be%d1%80%d1%8a%d0%ba%d0%b8-%d0%bd%d0%b0-10-%d0%b5%d0%b7%d0%b8%d0%ba%d0%b0-%d0%ba%d1%8a%d0%bc-%d1%82%d1%83%d1%80%d0%b8%d1%81%d1%82%d0%b8%d1%82%d0%b5-%d0%bf%d0%be-%d0%bc/", "text": "Препоръки на 10 езика към туристите на плажа ще бъдат разпространявани чрез туроператори, в хотелите и автобусите от аерогарата към курортите.Листовките съдържат най-важните съвети към гостите по време на престоя им у нас, посочи директорът на ОД на МВР във Варна старши комисар Даниел Пашов. Препоръките са туристите да не носят крупни суми в себе си особено на плажа и през нощта, както и да не държат портфейла си в задния джоб. Полицията ги предупреждава да внимават при преминаване през подлези, стълбища, да си отварят очите в магазини и молове, защото джебчиите действат винаги по двама и използват и деца. Повечето от крадците са от варненското село Игнатиево, известно с школата си за обучение в преджобването на нищо неподозиращи пътници или клиенти. Препоръките са и за риска от участие в хазартни игри на улицата, както и за нелегалните сарафи. Общо по 42 униформени служители са командировани на смяна във Варна и близките курорти. Двама от тях от Столичната дирекция са в подкрепление на групата от 12 души срещу джебчийските кражби. По двама полицаи от Румъния и по един от Германия ще дават наряд през юли и август в Златните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Препоръки на 10 езика към туристите по морето\t\t\t"}
{"url": "https://trud.bg/86-%d1%88%d0%be%d1%84%d1%8c%d0%be%d1%80%d0%b8-%d0%b2-%d1%81%d0%bb%d0%b8%d0%b2%d0%b5%d0%bd-%d1%81-%d0%b3%d0%bb%d0%be%d0%b1%d0%b8-%d0%b7%d0%b0-%d0%bf%d1%80%d0%b5%d0%b2%d0%b8%d1%88%d0%b5%d0%bd%d0%b0/", "text": "86 шофьори са установени с превишена скорост през нощта, в периода от 23 май до 3 юни, съобщиха от Областната дирекция на МВР. Повечето от нарушителите са засечени по най-големите булеварди в града – “Цар Симеон”, “Банско шосе”, “Братя Миладинови” и “Стефан Стамболов”. Общо нарушенията, свързани с превишена скорост, са 652 за цялата Сливенска област. Те са заснети от мобилни и стационарни камери. На 11 водачи са съставени актове за това, че карат кола без да имат книжка. Девет са заловените пияни шофьори. В посочения период пътните полицаи са проверили 2 326 моторни превозни средства и 2400 лица. От 5 до 10 юни във всички страни от ЕС се провежда операция на пътните полиции за установяване употреба на алкохол и наркотични вещества от водачите, съобщиха още от ОД на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " 86 шофьори в Сливен – с глоби за превишена скорост през нощта"}
{"url": "https://trud.bg/%d0%b4%d0%bf%d1%81-%d0%b8%d0%b7%d0%b3%d0%be%d0%bd%d0%b8-%d0%be%d1%81%d1%8a%d0%b4%d0%b5%d0%bd%d0%b8%d1%8f-%d0%b7%d0%b0-%d0%bf%d0%b5%d0%b4%d0%be%d1%84%d0%b8%d0%bb%d0%b8%d1%8f-%d0%ba%d1%83%d0%b7%d0%be/", "text": "Осъденият за педофилия Владимир Кузов предизвика трус в ДПС. Заради приема му в редиците на движението оставка подаде шефът на софийската организация на партията Нихат Кабил, отива си и председателят на структурите от район „Оборище“ Антон Тепавичаров. Председателят на движението Мустафа Карадайъ даде извънреден брифинг заради приемането на бившия депутат от “Атака” за член на партията. “От медиите разбрахме, че Владимир Кузов е бил приет за член на ДПС”, обяви Карадайъ. Той обясни, че при приемането на осъдения за педофилия Кузов са нарушени условията и редът за приема на нови членове, описани в устава на движението. „Днес преди заседанието научихме, че снощи е заседавал Областният съвет на ДПС в София-град. Едно от решението им от снощи е, че издадената в нарушение членска книжка на лицето Кузов е нелегитимна и той не е легитимен член на ДПС”, добави председателят на ДПС. “Областният съвет освобождава председателя на ДПС в район “Оборище” Антон Тепавичаров”, каза още Карадайъ. Председателят на областната организация на движението в София Нихат Кабил пък е подал оставка. На днешното заседание на Централното оперативно бюро искането му за напускане на поста е прието. Кабил обаче остава член на партията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " ДПС изгони осъдения за педофилия Кузов\t\t\t"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d1%82%d1%80%d0%b8-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b8-%d1%83%d1%80%d0%b5%d0%b4%d0%b1%d0%b8-%d0%b7%d0%b0-%d0%bd%d0%b0%d1%80%d1%83%d1%88%d0%b0/", "text": "Три музикални уредби са иззети от полицията при проверка по сигнали за нарушаване на нощната тишина и спокойствието на гражданите, съобщиха от ОД на МВР в Сливен. И трите уредби са били изкарани на улицата в една от махалите в сливенското с. Тополчане, където местна фамилия празнувала семеен празник. Гърмежът на тонколоните се чувал още преди да се влезе в селото. Иззетата техника е предадена на съхранение в общината. Съставени са актове на нарушителите. Едва като си платят глобите, които ще им наложи кметът на община Сливен, те ще могат да си вземат техниката обратно. При първоначално нарушение минималната глоба е от 50 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Иззеха три музикални уредби за нарушаване на нощната тишина"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b4%d0%b0%d1%80%d1%8f%d0%b2%d0%b0-%d0%b7%d0%b0-%d0%b4%d0%be%d0%bc%d0%be%d0%b2/", "text": "В Центровете за настаняване от семеен тип 1 и 2 за младежи и деца без увреждания в бившия дом „Дъга“ започва ремонт с дарителски средства от 65 850 лв. на американската компания do TERRA с дъщерно дружество „Есетере България“. Ще бъдат реновирани изцяло 9 санитарни помещения и ще се подмени ВиК инсталацията. Капацитетът на двата центъра е от 30 деца и младежи в риск.Те се настаняват от дирекция “Социално подпомагане” и с решение на Добричкия окръжен съд. Двата центрове се управляват от Община Добрич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Американска компания дарява за домове в Добрич"}
{"url": "https://trud.bg/%d1%81%d1%8a%d1%81-%d1%81%d0%bf%d0%b5%d1%86%d0%b0%d0%ba%d1%86%d0%b8%d1%8f-%d0%bc%d0%be%d1%82%d0%be%d1%80%d0%b8-%d0%bf%d0%be%d0%b3%d0%bd%d0%b0%d1%85%d0%b0-%d0%b3%d0%be%d0%bd%d0%ba%d0%b8%d1%82%d0%b5/", "text": "Гонките с мотори, от които пропищя цяла Варна, откакто се затопли времето, са на прицел на полицията. Спецакция ще засича цяло лято високите скорости на двуколесните, които застрашават живота и здравето на останалите участници в движението, а нощем тормозят с рева на двигателите си живеещите покрай булевардите. От април до май са проверени 386 мотоциклетисти, наложени са над 70 акта и без регистрация са останали 20, посочи шефът на “Пътна полиция “във Варна главен инспектор Петко Камбуров. Хванати са мотори с превишена скорост, водачите им с употреба на алкохол или без правоспособност. В полицейските хайки на пътя вече се използва т.н. триножка, която заснима едновременно няколко нарушители, като обхватът й е около 600 м и не може да бъде засечена с антирадари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Със спецакция “Мотори” погнаха гонките по булевардите на Варна"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%be%d0%b1%d1%81%d1%8a%d0%b4%d0%b8-%d0%b2%d1%8a%d0%b7%d0%bc%d0%be%d0%b6%d0%bd/", "text": "Предложение за сътрудничество в областта на индустрията, търговията и информационните технологии бе обсъдено по време на официалната среща между министъра на икономиката Емил Караниколов и министъра на индустрията и информационните технологии на Китай г-н Мяо Вей в гр. Пекин. Срещата е част от официалната визита на българския министър в Китай. Това съобщиха от министерство на икономиката. Двамата министри дискутираха идеята за изграждане на съвместен индустриален парк в България. За тази цел бе изразена готовност за сътрудничество от страна на Китайския център за развитие на информационната индустрия (КЦРИИ) към Министерството на индустрията и информационните технологии. „Обръщаме голямо внимание на развитието на индустриални зони и високотехнологичните паркове в България, като за тази цел създадохме държавна компания „Национална компания индустриални зони“ ЕАД и развиваме първия научно-технологичен парк у нас – София тех парк“, каза Емил Караниколов. По-късно министър Караниколов се срещна и с министъра на търговията в Китай г-н Джон Шан. По време на срещата китайският министър увери, че ще насърчи китайските фирми да инвестират в България и да внасят повече български стоки, особено от земеделския сектор. Той изрази още надежда двете страни да си сътрудничат по-задълбочено в посока създаване на добра инвестиционна среда в областта на индустрията, търговията и инфраструктурата. Тема на разговор бе и предстоящото двустранно посещение на китайския премиер Ли Къцян в България, съчетано с провеждането на 7-та Среща на правителствените ръководители на Инициативата „16+1“ на 7 юли 2018. „Приемаме тази визита за приоритетна, а предстоящата инициатива определяме като важен механизъм за стимулиране на инвестиционните, търговско-икономическите, културните и други връзки с Китай“, заяви икономическият министър. През 2018 г България ще бъде домакин и на друга важна проява – Срещата на местните лидери на 16+1, която ще се проведе в Пловдив през есента. Двамата обсъдиха още провеждането на следващата сесия на Смесената комисия в Китай, чийто председател за българската част е министър Караниколов. Той даде предложение Смесената комисия да бъде съчетана с негово следващо посещение в Китай, свързано с участието му в Китайски международен панаир за вносни стоки (China International Import Expo), който ще се проведе на 5-10 ноември 2018 г. в Шанхай. „Китай е наш първостепенен икономически партньор в Азия. Желаем да привлечем у нас сериозни китайски инвестиции. Считаме, че имаме потенциал да привлечем китайски инвестиции и да предоставим благоприятни възможности за дейности в редица области като: информационни и комуникационни технологии, електроника, машиностроене, производство на автомобили и авточасти, и други. Съществуват добри възможности за създаване на смесени предприятия в тези сектори“, категоричен бе Караниколов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Министър Караниколов обсъди възможности за сътрудничество в областта на индустрията и търговията между България и Китай"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d1%8f%d0%ba%d0%be%d0%b8-%d0%be%d1%82-%d0%bf%d1%80%d0%be%d0%bc%d0%b5%d0%bd%d0%b5%d0%bd%d0%b8%d1%82%d0%b5-%d1%82%d0%b5%d0%ba%d1%81%d1%82%d0%be%d0%b2%d0%b5/", "text": "Как България да спечели от своето европредседателство, след като правителството й смята, че докато е начело на Съвета на ЕС, не трябва да защитава национални позиции? Този въпрос зададе пред   лидерът на БСП Корнелия Нинова. Тя даде конкретен пример с декларацията на страните от Вишеградската четворка, с чиито представителите БСП вече ще работи тясно с големи срещи на всеки 6 месеца. Полша, Унгария, Чехия и Словакия са се обявили срещу проекта за следващия евробюджет, в който има по-малко пари за кохезионна политика (т.е. за най-бедните региони) и за земеделие. Става въпрос за орязване с по 5%, което, според Нинова, ще задълбочи дисбаланса между бедни и богати в ЕС. Поканени да подпишат декларацията са били още 4 държави – Хърватия, Румъния, Словения и България. Само нашето правителство е отказало с аргумента: „Ние сме председатели на Съвета на ЕС, трябва да спазваме неутралитет и да не показваме национална позиция”. „Вероятно това е направено, за да не се разгневят големите”, коментира Нинова. Тя посочи и, че по широко отразената тема с разпоредбите за превозвачите не е постигната убедителна победа, а даже някои от променените текстове в пакет „Мобилност” ще ударят още повече по транспортния бранш. Лидерът на БСП даде пример с изискването камионите да се връщат у нас и да напускат страната пълни. Според Нинова тепърва предстои ключовото гласуване извън комисиите – в Европейския парламент.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Нинова: Някои от променените текстове в пакет „Мобилност” ще ударят още повече по транспортния бранш"}
{"url": "https://trud.bg/%d0%bc%d0%b5%d1%80%d1%8f%d1%82-%d0%b1%d0%be%d0%ba%d0%bb%d1%83%d0%ba%d0%b0-%d1%81-%d1%87%d0%b8%d0%bf-%d0%bd%d0%b0-%d0%ba%d0%be%d1%84%d0%b0%d1%82%d0%b0/", "text": "Събирането на смет е една от дейностите, които са сред приоритетните услуги за отдаване на концесия. Това става ясно от Национална стратегия за развитие на концесиите, публикувана за обществено обсъждане. Според документа чрез стопанисване от страна на частни фирми може да се осигури електронно отчитане на изхвърляните от всяко домакинство отпадъци. Това би допринесло за по-справедливо и индивидуално отчитане на такса смет за всяко домакинство, пише в документа. Засичането на изхвърления боклук от всяко домакинство може да става с чип на кофата. На концесия може да се отдава и разделното събиране на боклука и на строителните отпадъци. Сред приоритетните услуги, които държава и общини ще отдават на концесия са изграждането и управлението на детски ясли и градини, въвеждането на иновации в здравеопазването, на специфични обучения за повишаване на знанията и класификацията, библиотеки, както и строителство, ремонт и управление на спортни зали. Според стратегията, за стопанисване ще могат да се отдават спирки на градския транспорт, тротоари, тунели, мостове и други транспортни инфраструктурни съоръжения. Сред изброените в документа приоритетни дейности са още развитието на интермодални терминали, засилване на конкуренцията на пристанищни и летищни услуги, осигуряване на водоподаване и канализация в територии, които не са обхванати от съществуващата мрежа. В стратегията не е пропуснато и отдаването на морските плажове, добива на минерална вода и ефективното управление на публичната собственост. При възлагане на инфраструктурни проекти на стойност над 50 млн. евро задължително ще се прави анализ дали обектът не може да бъде построен чрез концесия. И ако се докаже, че този тип стопанисване е икономически изгоден, строителството задължително ще се възлага на концесия, а не чрез обществена поръчка.", "date": "2018.06.05", "title": " Мерят боклука с чип на кофата\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%bd%d0%b0-%d0%bd%d0%b0%d1%82%d0%be%d0%b2%d1%81%d0%ba%d0%b8%d1%8f-%d1%81%d0%b0%d0%bc%d0%be%d0%bb%d0%b5%d1%82-%d0%b0%d1%83%d0%b0/", "text": "„Днес е знаков ден, тъй като на летище София посрещаме един от самолетите на Компонента E-3A (AWACS) от състава на Силите за ранно предупреждение и контрол на НАТО. За нас това посещение е демонстрация на единството на Алианса, на България като член на НАТО и като част от общата система за противовъздушна отбрана на Алианса. Самолетите AWACS отработват действия по разузнаване и радиоелектронно управление на авиационните средства и в интерес на въздушната отбрана на България“. Това каза заместник-министърът на отбраната Атанас Запрянов днес, 5 юни, на летище София по време на статичния показ на самолет на НАТО E-3A, оборудван със система за далечно радиолокационно откриване и управление (AWACS). Това съобщиха от пресслужбата на МО. „Посещението на самолет E-3A (AWACS) е символ на единството на страните-членки и усилието на България да модернизира своите Военновъздушни сили по изискванията на НАТО, както и израз на нашето желание да допринасяме за колективната отбрана и в областта на военновъздушния компонент“, каза още заместник-министър Запрянов. „В сложната геополитическа обстановка изпълнението на задачите на Въоръжените сили на страните-членки на НАТО изисква повече колективни усилия и достатъчно ресурси, като същевременно се отчитат националните приоритети и особености. Самолетите Е-3А предоставят на Авиационния оперативен център (АОЦ) изключително ценна информация за въздушната обстановка, далеч извън покритието на нашите радари, осъществяват обмен на оперативна информация“, каза заместник-командирът на Военновъздушните сили бригаден генерал Петьо Мирчев. Посещението на самолет Е-3А се организира от Командването на българските Военновъздушни сили по инициатива на Обединеното военновъздушно командване на НАТО – Рамщайн, Германия, и е израз на ангажираността на Алианса към сигурността на Югоизточния регион на Европа. Бригаден генерал Мирчев посочи, че необходимостта от добра подготовка и взаимодействие между военновъздушните сили на страните-членки на НАТО е не просто самоцел, а резултат от новите реалности в стратегическата среда. Той отбеляза, че през тази година българските Военновъздушни сили ще участват в 12 съвместни учения и тренировки със съюзници от НАТО, които правят впечатление не само с по-големия брой участници, но и с по-голямата сложност на изпълняваните задачи. „Системата Е-3А AWACS като част от Силите на НАТО за далечно радиолокационно откриване и управление е ключов елемент от мерките за гарантиране на сигурността на съюзниците от НАТО. Ние подкрепяме действията по възпиране и отбрана и даваме своя принос, като сили с висока степен на готовност, към водещите въздушни елементи на Силите за отговор на НАТО“, посочи в изказването си бригаден генерал Карстен Щойе – командир на компонента E-3A (AWACS) от състава на Силите за ранно предупреждение и контрол на НАТО в Гайленкирхен, Германия. „Присъствието ни днес на международното летище София изпраща ясно послание: България е неотделима част от семейството на НАТО и ние, като съюзници, сме готови да се отбраняваме и не преставаме да бъдем бдителни“, заяви той. Бригаден генерал Карстен Щойе отбеляза, че след 2014 г. като част от мерките за гарантиране на сигурността на съюзниците са изпълнени повече от 1400 мисии и са осъществени 11 000 летателни часа в европейското въздушно пространство на НАТО. Статичният показ на самолета на НАТО Е-3А „AWACS“ наблюдаваха и участниците в тридневната планираща конференция на Силите на НАТО за далечно радиолокационно откриване и управление, която се провежда в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Вижте снимки на натовския самолет АУАКС на летище София"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d0%bb%d0%b5%d1%82%d0%bd%d0%b8%d1%8f%d1%82-%d0%b1%d0%b0%d0%bb-%d0%bd%d0%b0-%d0%ba%d1%80%d0%b8%d0%b1-%d1%81%d0%bd%d0%b8%d0%bc%d0%ba%d0%b8/", "text": "Започна годишният бал на Конфедерацията на индустриалния капитал в България (КРИБ). Домакините на събитието – председателят на конфедерацията Кирил Домусчиев, изп.- директор Евгений Иванов и Николай Вълканов зам.- председател на КРИБ посрещаха гостите. Очаква се тази вечер да бъдат наградени най-добрите фирми в България в три категории – Качество, Растеж и Иновации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Започна пролетният бал на КРИБ (СНИМКИ)"}
{"url": "https://trud.bg/%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd-%d1%89%d0%b5-%d1%81%d0%b5-%d0%be%d0%bf%d0%b8%d1%82%d0%b0-%d0%b4%d0%b0-%d0%bf%d1%80%d0%b5%d0%bf%d0%bb%d1%83%d0%b2%d0%b0-%d1%82%d0%b8%d1%85%d0%b8/", "text": "Французинът Беноа Льоконт ще се опита да стане първият човек, преплувал Тихия океан. Днес 50-годишният архитектурен консултант се гмурна в студените води на океана от малък плаж в източната част на Япония. Крайната му цел е Сан Франциско, на около 9100 км разстояние. Облечен в неопренов костюм и с плавници на краката, Беноа преплува първите стотина метра придружен от 17-годишната си дъщеря и 11-годишния си син. След това децата му се върнаха на брега. Очаква се начинанието да му отнеме 6 – 8 месеца. Той ще плува около осем часа на ден, след което ще преспива на 20-метрова яхта. Ще се храни сутрин и вечер. Яхтата превозва 2,8 тона храна. Преди 20 години Льоконт преплува Атлантическия океан, като се справи с бури, акули, ужилвания от медузи. Целта на сегашната му иницатива е да привлече общественото внимание върху замърсяването на океаните с пластмасови отпадъци и заедно с 8-членен екип да участва в изследвания върху океаните и човешкия организъм. От данните ще се възползват близо 30 медицински и океанографски организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Французин ще се опита да преплува Тихия океан"}
{"url": "https://trud.bg/%d0%b2%d0%b5%d0%ba%d0%be%d0%b2%d0%bd%d0%b0-%d1%82%d0%be%d0%bf%d0%be%d0%bb%d0%b0-%d0%be%d0%b1%d0%be%d0%b7%d0%bd%d0%b0%d1%87%d0%b8%d1%85%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d1%81/", "text": "Световния ден на околната среда отбелязаха ученици от ОУ “Св. Климент Охридски” в Павликени като обозначиха вековно дърво в града. В група “Екология” по проект “Твоят час” с ръководител Илина Стефанова, участват 17 деца от 7-мите класове на ОУ “Св. Климент Охридски“. Днес те избраха да обозначат бяла топола, която е на възраст над 120 години. Дървото се намира до жп гарата и поколения павликенчани си спомнят как е пораствало заедно с тях. За акцията помогнаха и екологът на Община Павликени Кристина Георгиева и служителите на БКД. „Така повече граждани ще придобият представа, че в града има вековно дърво“, казаха учениците. Те са чували от своите родители за тополата, която в диаметър достига 9 метра.  През тази учебна година група “Екология” целогодишно развива екологичното образование на учениците, като се включват в различни празници и инициативи и популяризират идеята за екотуризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Вековна топола обозначиха павликенски ученици"}
{"url": "https://trud.bg/100-%d0%bc%d0%bb%d0%bd-%d0%bb%d0%b2-%d0%b4%d0%b5%d1%84%d0%b8%d1%86%d0%b8%d1%82-%d0%b2-%d0%b1%d1%8e%d0%b4%d0%b6%d0%b5%d1%82%d0%b0-%d0%bd%d0%b0-%d0%bd%d0%b7%d0%be%d0%ba/", "text": "В България безпрецедентно за лекарства се харчат около 30% от парите за здраве. Въпреки това в бюджета на НЗОК се очертава финансов дефицит от близо 100 милиона лева до края на годината за медикаменти за домашно лечение и за злокачествени заболявания. Това стана ясно по време на семинар във Велинград за новостите в Националния рамков договор през 2018 г. Ръстът в разходите в бюджета на Здравната каса е за скъпоструващи медикаменти, сред които са тези за хепатит С и за злокачествени заболявания, заяви д-р Галя Кондева, директор Дирекция „Лекарствени продукти и контрол по предписване и отпускане“ към НЗОК. По думите й очакваният дефицит в бюджета за здраве, и то с предвидени отстъпки, е между 80 и 100 милиона лева”. 30 са новите молекули, които се заплащат от касата тази година. 75% от средствата за лекарства отиват именно за тази т. нар. таргетна терапия и само 25% за стандартно, конвенционално лечение в онкологията. Таргетната терапия удължава живота на пациентите и те се подобряват, но тя е много скъпа, каза още Кондева. Всички тези терапии са свързани с наличието на определени генетични маркери и когато пациентът ги има, съответното лечение е подходящо за него, допълни тя. Към 1 януари НЗОК поема 1714 медикамента, от които 452 са скъпо струващи. Касата заплаща и 282 милиона лева за онколекарства в болничната помощ извън стойността на клиничната пътека. Медицинските изделия, които се покриват от НЗОК, са 3 693 от 1 април 2018 г., като от тях 590 – в извънболничната помощ. Общият брой на аптеките със сключени договори с НЗОК и РЗОК към 31 декември 2017 г. са 2469. Сред новостите в новия Национален рамков договор е подобреният достъп до лекарства. Пациентите вече могат да получават скъпо струващите медикаменти от всяка аптека в страната, а не както е било до момента само от тези посочени от общопрактикуващите лекари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " 100 млн. лв. дефицит в бюджета на НЗОК\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-169/", "text": "Пет научни институции ще се занимават с преработването на растения и превръщането им в продукти за родния бизнес. Страната ни е богата на близо 4000 вида.     Дамите теглят кредити за ремонт на дома, а мъжете – за автомобил. При броя на борчовете половете са равни.         Повишава се минималната работна заплата, вече няколко пъти. Това е хубаво и полезно за хората, но базовата годишна издръжката на обучението на един студент си остава 693 лв., вече много години – статия от дискусията на “Труд” “Висшето образование проблеми и перспективи” на проф. Даниела Тодорова, ректор на Висшето транспортно училище “Тодор Каблешков”.   Държавата е длъжник на регионалните производители на млечни продукти, казва Александър Сабанов, депутат от „Обединени патриоти“, в интервю за “Труд”.       Нашите обещания и тяхното изпълнение са в основата на международната система и те ни държат в безопасност – статия на Н. Пр. Ема Хопкинс, посланик на Обединеното кралство в България, предоставена ексклузивно на в-к “Труд” от посолството в България.     На държавите членки да се даде правото на избор дали да приемат бежанци или да участват финансово в издръжката им. Ангела Меркел отговори сдържано на плановете на Еманюел Макрон, но така или иначе влакът тръгва – анализ на Благовест Бенишев.             Силует на треньора на бразилския национален отбор по футбол Тите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Вижте акцентите в броя на вестник “Труд” в сряда, 6 юни 2018"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80-%d0%b2-%d1%87%d0%b5%d1%80%d0%bd%d0%be%d0%b1%d0%b8%d0%bb-%d0%bd%d1%8f%d0%bc%d0%b0-%d0%bf%d0%be%d0%ba%d0%b0%d1%87%d0%b2%d0%b0%d0%bd/", "text": "Украинските власти обявиха, че днес е пламнал горски пожар в района на експлодиралата атомна централа в Чернобил, но увериха, че няма покачване на нивото на радиацията, предаде АФП. Суха трева на около 10 км от централата е пламнала тази сутрин, а след това огънят се е разпространил до горски масив. Около 130 спасители, два пожарни самолета и един хеликоптер се борят с пламъците, съобщава украинската служба на извънредните ситуации. Четвъртият реактор на централата експлодира през 1986 г. при изпитания и причини най-тежката ядрена катастрофа в историята. Радиоактивни елементи, изпуснати от реактора заразиха, по някои изчисления, близо 3/4 от територията на Европа и най-вече Украйна, Русия и Беларус. Зоната около централата в радиус от 30 км е необитаема и до днес. Другите три реактора в Чернобил продължиха да произвеждат електричество до окончателното им затваряне през декември 2000 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Горски пожар в Чернобил, няма покачване на нивото на радиацията"}
{"url": "https://trud.bg/%d0%bf%d0%be%d0%b2%d0%b5%d1%82%d0%ba%d0%b8%d0%bd-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b8-%d1%83%d0%b0%d0%b9%d0%bb%d0%b4%d1%8a%d1%80-%d0%b7%d0%b0-%d0%b4%d0%b6%d0%be%d1%88%d1%83%d0%b0/", "text": "Световният шампион в 4 от версиите в тежката категория на профи бокса Антъни Джошуа ще трябва да почака за обединителен мач срещу Дионтей Уайлдър (САЩ), шампион на Световния боксов съвет (WBC). На дневен ред за британеца е защитата на титлата на Световната боксова асоциация (WBA). А  Еди Хърн, мениджър на боксьора, призна – мачът с претендента Александър Поветкин (Русия) на практика е уреден. „Може да се каже, че вече имаме сделка – обяви Хърн. – Наистина при нас може да се случи всичко, но в момента Поветкин е първи в нашия списък. Все още не е ясно кога ще се бием, може и да е догодина.“ Агентът явно е напълно убеден в победата на Джошуа, тъй като разкри, че продължава да води преговори и с мениджърите на Уайлдър. „Може дори да подпишем два договора едновременно“, похвали се Хърн.", "date": "2018.06.05", "title": " Поветкин изпревари Уайлдър за Джошуа"}
{"url": "https://trud.bg/%d1%84%d0%b8%d0%bb%d0%bc%d0%be%d0%b2%d0%be-%d0%bb%d1%8f%d1%82%d0%be-%d0%bd%d0%b0-%d0%b2%d0%b8%d1%81%d0%be%d0%ba%d0%b0-%d1%81%d0%ba%d0%be%d1%80%d0%be%d1%81%d1%82-%d0%be%d1%87%d0%b0%d0%ba%d0%b2%d0%b0/", "text": "Код „Оранжевo” за изгодни пакетни предложения обявява VIVACOM през юни. ТВ пакетите се предлагат в комбинация с фиксиран интернет, като клиентите на VIVACOM могат сами да съчетават различните варианти за услугите спрямо собствените си нужди и потребление и така да се възползват от атрактивни отстъпки. Промоционалните пакети за интерактивна телевизия с кристално качество на звука и картината включват много повече премиум канали в сравнение със стандартните предложения. Като топ комбинация от телекома препоръчват: пакет TV 2L+ с достъп до над 200 телевизионни канала, от които над 45 HD програми, допълнен с високоскоростен интернет 100 Mbps, на цена от 27,79 лв. на месец. Клиентите на интерактивна телевизия от VIVACOM ще могат да се насладят на голямо филмово разнообразие, при това напълно безплатно – към всеки пакет за интерактивна телевизия телекомът подарява филмов пакет MAXI за целия срок на договора. Той дава достъп до видеотека с богато жанрово съдържание, което се обновява ежеседмично. Само през юни то ще бъде допълнено от шест нови топ заглавия, които са подходящи за филмови фенове от всички възрасти. Сред тях са забавната история за отгледаното от щъркели врабче сирак „Щъркелчето Ричард“, разказът за епичното съперничество между тенисистите „Борг/Макенроу“, както и четвърти сезон на хитовия екшън крими сериал „Rogue”. В допълнение към предложението клиентите ще могат да се насладят и на ексклузивно съдържание от каталозите на Discovery, Da Vinci, Disney, Nickelodeon и други с помощта на допълнителните медийни услуги по заявка, които се предлагат заедно за всички клиенти, предпочели оферта с включен TV 2L+ пакет от VIVACOM без допълнително заплащане.", "date": "2018.06.05", "title": " Филмово лято на висока скорост очаква клиентите на VIVACOM\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-4000-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%bd%d0%b0-13-%d0%ba%d0%b3/", "text": "Районният съд в Сливен потвърди глоба от 3 952 лева, наложена на мъж от Твърдица за притежание на 13 кг нелегален, нарязан на ситно тютюн за пушене, съобщиха от съдебната палата. Глобата е била наложена с наказателно постановление на началника на митницата в Бургас. Незаконният тютюн е бил открит при полицейска проверка на 7 юни м.г., предизвикана от анонимен сигнал в РУ на МВР в балканското градче. Според сигнала, в частен дом на територията на стопанския двор, собственикът държал и разпространявал небрандиран тютюн за пушене. На място служителите на реда открили тютюна в чувал за фураж. Съгласно действащото законодателство, определената глоба е в двойния размер на дължимия акциз. Санкционираният оспорвал паричната санкция, като поискал тя е да е равна на еднократния размер на дължимия акциз. Съдът обаче е определил претенцията като неоснователна и е потвърдил наказателното постановление. Решението подлежи на обжалване пред Административния съд в Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Близо 4000 лева глоба за притежание на 13 кг нелегален тютюн"}
{"url": "https://trud.bg/%d0%ba%d0%b0%d1%80%d0%b8%d0%b5%d1%80%d0%b5%d0%bd-%d1%84%d0%be%d1%80%d1%83%d0%bc-%d0%b2-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d0%bd%d0%b0%d1%81%d0%be%d1%87%d0%b8-%d1%83%d1%87%d0%b5/", "text": "Информационна среща за възможностите за професионално ориентиране и кариерно развитие на младите хора се проведе за първи път в Павликени. Събитието се организира по идея на Постоянната комисия за младежта, спорта и туризма с подкрепата на Постоянната комисия по образование, култура и духовни ценности към Община Павликени и с активното участие на двете средни училища в града – СУ „Бачо Киро“ и ПГАТ „Цанко Церковски“. На информационната среща присъстваха представители на фирми от града и региона. Двете средни училища презентираха своето актуално състояние и представиха предимствата си пред участниците в срещата, а доброволци предложиха тестове за професионално ориентиране. Заместник-кметът на община Павликени инж. Венцислав Иванов приветства участниците в срещата и подчерта, че е добър знак партньорството между училищата и местната власт. По думите му дълго време слушаме за „пропастта“ между бизнеса и образованието, че няма добре обучени кадри, че няма лоялни работодатели. Той изрази надежда този форум да помогне на младите хора да направят своя избор в съответствие с нуждите на бизнеса в региона. Заместник-кметът подчерта, че в хода на своето образование младежите трябва да направят някои важни избори – на кои предмети да наблегнат, къде да положат повече усилия и кои дейности им се отдават по-лесно. „Да се квалифицирате така, че работата да ви търси, а не вие нея“, каза в заключение инж. Иванов. Ваня Лазарова от Младежки информационно-консултативен център при Младежки дом Велико Търново сподели, че освен информационния характер на срещата, тя има за задача да насочи вниманието на младите към неформалното образование. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Кариерен форум в Павликени насочи учениците към желаната професия"}
{"url": "https://trud.bg/%d1%87%d0%b5%d0%bb%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d1%80%d0%b0%d0%b7%d0%bb%d0%be%d0%b3-%d0%b5%d0%b4%d0%b8%d0%bd-%d0%be%d1%82-%d1%88/", "text": "Водач на лек автомобил „Сеат“ е с тежка травма на главата след катастрофа край Разлог, предаде БНТ. Към 14:45 ч. днес на изхода на града в посока село Баня челно се сблъскали „Ауди“ и „Сеат“, като след удара вторият автомобил се преобърнал по таван. Водачът му – младеж, е с черепно-мозъчна травма в МБАЛ-Разлог, спътничката му е с охлузвания. От другия автомобил няма пострадали. Причините за катастрофата се изясняват от служители на РУ-Разлог.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Челна катастрофа край Разлог, един от шофьорите е с тежка черепно-мозъчна травма"}
{"url": "https://trud.bg/%d0%b2%d0%b5%d1%87%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d1%81%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8/", "text": "Резултатите от националните външни оценявания по български език и литература, и по математика след седми клас са публикувани в сайта на Министерството на образованието и науката, и могат да се проверяват на адреса:  . Проверката се осъществява с входящия номер и с код за достъп от служебната бележка за допускане до изпит, съобщиха от МОН. От 13 юни седмокласниците ще могат да получат служебните си бележки с резултатите от националните външни оценявания от училищата, в които се обучават. От 20 юни до 26 юни седмокласниците ще подават документи за прием в профилираните и професионалните гимназии в страната, в паралелките за профилирана подготовка в средните училища и в професионалните гимназии или в паралелките за професионална подготовка в обединените, средните училища и профилираните гимназии. Кандидатстването и тази година ще бъде чрез електронната система на МОН / / или на хартиен носител в училищата-гнезда. Родителите или учениците, които са подали заявления за участие в първото класиране на хартиен носител, няма да могат да подават електронно и обратно. Балообразуването за отделните училища е различно и се формира от резултатите от изпитите по български език и литература, и по математика, и от приравнените в точки оценки от свидетелството за основно образование по предмети, определени от съответните училища. Списъците с приетите на първо класиране ще бъдат обявени до 3 юли 2018 г. Записването на учениците в новите им училища или подаването на заявления за участие във второ класиране е в периода 4-6 юли 2018 г., информират от МОН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Вече могат да се проверяват резултатите от външните оценявания в седми клас"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d0%be%d1%82%d0%b1%d1%80%d0%b0%d0%bd%d0%b0-%d0%ba%d1%8a%d0%bc-%d0%bd%d1%81-%d0%be%d0%b4%d0%be%d0%b1%d1%80%d0%b8-%d0%bf%d1%80%d0%be/", "text": "С гласовете на ГЕРБ и “Обединени патриоти” Комисията по отбрана към НС одобри проектите за модернизация на Българската армия на сухопътните и военновъздушните сили, предаде  . БСП и “Воля” гласуваха “въздържали се”, а военният министър Красимир Каракачанов обяви: “Кога ще има самолети ли? Нашата амбиция е за повечето от трите проекта да сключим договор до края на тази година. Диалогът беше изключително конструктивен, дори когато се задаваха въпроси от страна на опозиоцията, въпреки че колегите от БСП гласуваха “въздържал се”, диалогът беше конструктивен.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.05", "title": " Комисията по отбрана към НС одобри проектите за модернизация на Българската армия"}
