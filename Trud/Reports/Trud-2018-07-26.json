{"url": "https://trud.bg/%d0%bf%d0%be-%d0%b5%d0%b2%d1%82%d0%b8%d0%bd%d0%b8-%d0%b7%d0%b0%d0%b5%d0%bc%d0%b8-%d0%b7%d0%b0-%d1%85%d0%be%d1%80%d0%b0-%d1%81-%d0%b2%d0%b8%d1%81%d0%be%d0%ba%d0%b8-%d0%b4%d0%be%d1%85%d0%be%d0%b4%d0%b8/", "text": "Най-голям ръст при сумите над 1 млн. лв. Банките се опитват да привлекат за клиенти хора с високи доходи. Затова все по-често предлагат продукти, които са с по-изгодни условия за заможните българи. Месец юни се свързва с началото на летните отпуски и затова е с ниска активност при предлагането на нови кредити и депозити. През изминалия месец обаче, на пазара се появиха два нови кредита, първият от които е само за хора с високи доходи, а при втория с повишаването на заплатата лихвите намаляват. Една от банките започна да предлага нов промоционален потребителски кредит за клиенти с нетно трудово възнаграждение от минимум 3 хил. лв. При превод на работната заплата по сметка в банката лихвата по кредита за първата година е 4,4%. Минималната сума на заема е 30 хил. лв. лв., максималната е 70 хил. лв., а срокът на кредита е до 4 години. Лихвата по друг кредит на същата банка, предназначен за хора с доходи над 1400 лв., е по-висока. През юни друга банка започна да предлага кредит, лихвата по-който зависи от размера на осигурителния доход на клиента. За хора, осигуряващи се на максималния осигурителен доход от 2600 лв. лихвата е 4,1% за първата година. За хора с доход между 1400 лв. и 2600 лв. лихвата за първата година е 4,6%, а за по-ниски доходи лихвата нараства на 5,6%. Оказва се, че хората с по-високи доходи могат да вземат кредит с по-ниска лихва. Това се дължи на желязна икономическа логика, коментираха финансисти. При хората с високи доходи има по-малък риск да не могат да върнат изтегления кредит. Докато хората с ниски доходи по-често изпадат във финансово затруднение и нямат възможност да плащат редовно вноските си по заема. Затова за тях рисковата надбавка в лихвата по кредита е по-висока. Именно заради по-високия риск клиентът да не върне заема, лихвите по кредитите у нас са по-високи, отколкото в по-развитите държави като Германия например. Банките се опитват да привлекат българите с високи доходи за свои клиенти и по още една причина. А тя е, че заможните хора движат кредитния пазар. Най-голям ръст има при заемите за домакинствата на стойност над 1 млн. лв. За година те са нараснали с 96 броя, или с 41,7% до 326 броя, сочат данните на БНБ към края на март. На второ място по ръст с близо 14% са заемите между 100 хил. и 250 хил. лв.", "date": "2018.07.26", "title": " По-евтини заеми за хора с високи доходи\t\t\t"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-3/", "text": "Един човек е пострадал при катастрофа между два автомобила в района на Пернишко шосе до Владая. Това съобщиха за Агенция „Фокус“ от пресцентъра на МВР. Сигналът за инцидента е получен минути преди 18.00 часа. Участъкът е затворен за движение, а трафикът се пренасочва към магистрала „Люлин“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Един човек е пострадал при катастрофа между два автомобила край Владая"}
{"url": "https://trud.bg/%d0%ba%d0%b8%d0%bb%d0%b8%d1%8f-%d0%b7%d0%b0-%d0%b8%d0%b7%d0%b2%d0%b5%d1%80%d0%b3-%d0%b8%d0%b7%d1%82%d0%b5%d0%b7%d0%b0%d0%b2%d0%b0%d0%bb-%d0%bc%d0%be%d0%bc%d0%b8%d1%87%d0%b5-20-%d0%b4%d0%bd%d0%b8/", "text": "Призив за даряване на кръв Кожа и кости, обезобразена от бой, изтезавана до почти смърт, държана гладна и жадна, друсана и в несвяст – така изглеждала похитената Виктория Георгиева от Добрич, чиято драма с похищението й цели 20 дни разтърси цялата страна. По лицето й мъчителят й гасил фасовете си. Видът й беше като на затворник от лагерите от Освиенцим, каквито сме виждали по филмите, разказаха за “Труд” разследващите. Обявеното за общодържавно издирване 18-годишно момиче беше открито на 24 юли от полицията в дома на 32-годишния дилър Мирослав Дяков на ул.”Ал. Стамболийски” в Добрич при обиск за наркотици. Похитителят беше задържан, а момичето откарано по спешност в болницата. На закрити врати Районният съд наложи най-тежката мярка “задържане под стража” на Мирослав Дяков, срещу когото прокуратурата повдигна две обвинения – за противозаконно лишаване от свобода на 18-годишното момиче по мъчителен и опасен за здравето начин, за което законът предвижда затвор от 3 до 12 години. Второто обвинение е за държане на наркотици. Журналистите не бяха допуснати в залата по искане на обвиняемия и неговата защита. Пред съдията той не се признал за виновен и поискал по-лека мярка. Мъжът има вече шест присъди, включително и ефективни – за държане и разпространение на дрога, за грабеж, както и три висящи дела, посочи за “Труд” окръжният прокурор на Добрич Пламен Николов. Обвиняемият и Виктория са се познавали преди това и са имали интимни отношения. От 1 година тя е пушила марихуана и поводът да посети изверга в дома му бил да си набави поредната цигара, но е попаднала в плен. Момичето учи в Професионалната гимназия по ветеринарна медицина в Добрич, но самостоятелна форма. Близки на момичето призоваха за даряване на кръв от рядката група АВ(-). Докторите са й преляли 4 банки кръв и 6 с плазма, но сега трябва да бъдат възстановени на Кръвния център във Варна и се търсят поне още 20 доброволци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Килия за изверг, изтезавал момиче 20 дни (обзор)\t\t\t"}
{"url": "https://trud.bg/%d0%bf%d0%be%d1%82%d1%83%d1%88%d0%b5%d0%bd-%d0%b5-%d0%bf%d0%be%d0%b6%d0%b0%d1%80%d1%8a%d1%82-%d0%bd%d0%b0-%d0%b3%d1%80%d0%b0%d0%b4%d1%81%d0%ba%d0%be%d1%82%d0%be-%d1%81%d0%bc%d0%b5%d1%82%d0%b8%d1%89/", "text": "Потушен е   на градското сметище край Кочериново, който възникна преди 5 дни. Това съобщи зам.-кметът на общината Любка Йорданова, съобщи БНР. До утре ще приключи и запръстяването на терена, което се прави с булдозер и тежка техника, изпратени от регионалната служба „Пожарна безопасност и защита на населението“-Кюстендил, добави тя. Ситуацията на сметището е под пълен контрол. Няма тлеещи места. Спряно е и задимяването по сметището, което се подпали при нерегламентирано боравене с огън в събота вечерта. Сметището е на около 15 декара площ и е затворено от 1-ви януари тази година. Най-вече роми обаче карат боклук там и ровят за метални отпадъци или палят гуми, за да добиват тел. Най-вероятно така е възникнал и пожарът. Разследването по случая продължава. По договор с екоминистерството от Кочериново и от десетте съставни села, карат по график отпадъка си до депото в град Перник. На месец се събират и транспортират до 40 тона боклук, каза заместник-кметът Любка Йорданова. Тя изрази надежда, че по градското сметище, вече няма да стават пожари и инциденти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Потушен е пожарът на градското сметище край Кочериново"}
{"url": "https://trud.bg/%d0%b6%d0%b5%d0%bd%d0%b8%d1%82%d0%b5-%d0%b2-%d1%81%d0%bf%d0%be%d1%80%d1%82%d0%b0-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%b2-%d0%bf%d1%8a%d1%82%d0%b8-%d0%bf%d0%be-%d0%bc%d0%b0%d0%bb/", "text": "Нека разгледаме първо тениса, където най-често вървят полемики по темата. 21, 55 милиона долара за година срещу 10, 58 милиона. Това показва простата статистика за заплащането на Новак Джокович и Серина Уилямс по данни от 2015 г. (тогава и двамата са номер 1 съответно в мъжкия и женския тенис). По този повод сърбинът твърди, че е напълно справедливо мъжете да получават повече. „Трябва да взимаме повече пари, защото мъжките мачове събират повече зрители. Логично е фондовете при нас трябва да са по-високи“, казва той. На коренно противоположно мнение е Серина. „Ако имам дъщеря и син, които играят тенис и са започнали да тренират на три години, не бих казала, че синът ми трябва да получава повече пари заради това, че е мъж“, категорична е американката. През 2016 г. гръмна голям скандал заради изказване на директора на турнира в Индиън Уелс Реймънд Муур. Той заяви, че жените „се возят на гърба на мъжете и трябва да падат на колене всяка вечер и да благодарят на Бог, че са се родили Роджър Федерер и Рафаел Надал, защото двамата носят на гърба си целия спорт“. По-късно Муур се извини за думите си и реши да се оттегли от поста си. Фитилът обаче бе запален. Всъщност битката за равенство между половете в тениса датира някъде от 70-те години на миналия век, когато една от легендите на този спорт, американката Били Джийн Кинг, повежда борба за равно заплащане за мъжете и жените в Откритото първенство на САЩ. През 1973 г. US Open става първият от четирите турнира, който въвежда еднакви възнаграждения. Кинг заплашва, че ще бойкотира надпреварата, тъй като е спечелила 10 000 долара за титлата си година по-рано, а Илие Настасе, шампионът при мъжете, е прибрал 25 000 долара. Въпреки опитите й обаче разликите в заплащането продължават да са значителни и до ден днешен. В други спортове разликата е още по-голяма. Във футбола изглежда логично мъжете да получават много повече, тъй като интересът към тях е доста по-голям. Затова не е чудно, че наградният фонд на световното първенство за мъже е 26 милиона евро, а за жени – 750 000 евро. Както и, че Кристиано Роналдо печели около 22 милиона долара годишно от футбол, а Марта – женската версия на Пеле, си докарва около 400 000 долара. Интересното обаче е, че именно във футбола решиха да уеднаквяват заплатите в Норвегия. Норвежката футболна федерация обяви, че състезателите в мъжкия и женския национален отбор на страната ще получават еднакво възнаграждение. Сумата за дамите е увеличена до 6 милиона крони (574 540 паунда) на сезон, което е с 93% повече спрямо предишните 3,1 милиона крони (296 845 паунда). Подобни идеи обаче няма никъде другаде. Дори в Щатите, където към женския футбол има огромен интерес, футболистките получават ниско заплащане и дори им се налага да имат втора работа. В баскетбола, вторият най-популярен спорт в света, разделението е не по-малко отчетливо. Даяна Таураси от „Финикс“ получава 107 500 долара на сезон. Кралят на НБА Леброн Джеймс прибира по 22 970 500 на сезон. Към 213 пъти повече. Тенденцията е ясна, а въпреки недоволството и опитите на много спортистки да се изравни заплащането, изглежда, че е трудно, направо невъзможно да се стигне до такъв момент в спорта. Защитниците на силния пол твърдят, че интересът към мъжете е далеч по-голям и затова е логично да взимат повече. „Вони на феминизъм и не се трае. Когато женският спорт мине мъжкия по доходи, зрителски интерес и зрелищност, тогаво можем да си говорим пак. До тогава – всяка жаба да си знае гьола”, твърди фен във форум, а мнението му се споделя от стотици други запалянковци. Защитниците на другата страна пък продължават да твърдят, че става дума за дискриминация и сексизъм. В България темата не се засяга често, и то не е защото жените не получават по-малко, а защото дори не им е хрумнало да се борят за равно заплащане. Доста спортове не са добре развити за жени и логично финансовите възнаграждения са ниски. Женският футбол, например, продължава да е все още екзотика. От Българския футболен съюз имат за цел да накарат повече момичета да играят футбол, въпреки че изобщо не им обещават дори подобни заплати като тези на мъжете. Както по света, така и у нас, в редица сфери, жените трябва да се справят с доста предизвикателства, за да са успешни. На помощ за всички дами, които искат да се развиват идва бизнес програмата от Fibank Smart Lady, създадена специално за жени. Тя не е профилирана за дами-спортистки, но има за цел да облекчи всички жени със собствен бизнес като им предостави сигурност, време и свобода, а с това може би и повече време за спорт. Кредитът предлага атрактивна годишна лихва, гратисен период по време на майчинство (до 15 месеца), дълъг период на изплащане, включена застраховка „Спокойствие с FiHealth“ и VIP пакет медицинска застраховка „Здраве“ от FiHealth.", "date": "2018.07.26", "title": " Жените в спорта получават в пъти по-малко от мъжете\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d0%b9-%d1%80%d0%b0%d0%bd%d0%bd%d0%b0%d1%82%d0%b0-%d1%86%d1%8a%d1%80%d0%ba%d0%b2%d0%b0-%d0%b2-%d1%80%d0%be%d0%b4%d0%be%d0%bf%d0%b8%d1%82%d0%b5/", "text": "Свещена реликва с изтрити от носене лица Най-ранната намерена християнска църква в района на Родопите е епископска резиденция от V век, разкрита на Перперикон. Това съобщи ръководителят на разкопките проф. Николай Овчаров. Археологът представи и уникален бронзов кръст от XII-XIII век. По време на тазгодишните проучвания екипът му работи в южния квартал на скалния град. Усилия се били съсредоточени върху базилика, която бива разкрита първоначално през 2004-2006 година. Още тогава учените я определят като епископска, но това се доказва след последното разчитане на надписи от амвона. “Имаше проблеми около датировката, още преди повече от 10 години ние изказахме хипотезата, че е направена в първите десетилетия на V век. Сега обаче след разчитането на надписи, издраскани върху амвона от най-добрия ни епиграф Николай Шаранков, стана ясно, че тя е от първите десетилетия на V век. Това е важно, защото я прави най-ранната намерена църква в района на Родопите като точна датировка. Второто нещо е, че тази датировка я свързва с мисията с покръстването на родопските траки. Епископ Никита Ремисиански започва тяхното покръстване. Всичко в църквата говори за това”, разказа проф. Овчаров. Това е една от най-ранните запазени епископски резиденции в Европа изобщо. По нашите земи са известни още две такива и те са в Северна България – в Дуросторум, където днес е Силистра и в римския град Нове, край Свищов, уточни археологът. До този момент археолозите имат около 130 качествени находки, които се инвентаризират. Сред тях са монети от X-XI век, вторият голям разцвет на града след V век е това. Най-впечатляващ е бронзов кръст от XII-XIII век. “На него е изобразен разпнатият Христос и четиримата евангелисти отстрани. Това не е обикновен кръст, а реликварий. В него са се съхранявали свети мощи. Може би е носен повече от столетие, лицата буквално са изтрити. Той е бил толкова ценен на собствениците, че са решили да го използват, като са го прикрепвали към икона или иконостас, след като е спрял да се носи. Тези кръстове се появяват през X-XII век, често се наричат палестински. На Перперикон вече за тези 19 години разкопки са разкрити повече от 40 нагръдни кръста, главно от бронз, има и сребърни. Това също ни показва колко християнството е било развито”, посочи проф. Овчаров. Сред находките, които той представи, бяха още фибула, която е издавала ранга на собственика си и трогателни детски гривнички, открити в некропола.", "date": "2018.07.26", "title": " Откриха най-ранната църква в Родопите\t\t\t"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%bb%d0%b8%d0%b7%d0%be-130-%d0%b4%d1%83%d1%88%d0%b8/", "text": "Продължава издирването на близо 130 души, които са в неизвестност след   в Лаос. Досега е потвърдена  , предаде БТВ. Под вода са няколко села. Спасителните работи се затрудняват от проливните мусонни дъждове. В издирването се включиха и армeйски части. Организират се спешни доставки на храна, питейна вода и медикаменти за бедстващото население. Местните жители обвиняват властите, че не са ги предупредили навреме за опасността. Според тях няколко дни преди бедствието е имало признаци, че стената може да поддаде вследствие на поройните дъждове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Продължава издирването на близо 130 души, изчезнали след скъсването на язовирна стена в Лаос"}
{"url": "https://trud.bg/%d0%bd%d0%b0%d0%b9-%d1%81%d0%b8%d0%bb%d0%bd%d0%b8%d1%82%d0%b5-%d0%bc%d1%8a%d0%b6%d0%b5-%d0%bd%d0%b0-%d0%bd%d0%b0%d1%80%d0%be%d0%b4%d0%bd%d0%b8-%d0%b1%d0%be%d1%80%d0%b1%d0%b8-%d1%81%d0%b8-%d1%82%d1%80/", "text": "Най-силните мъже на народни борби в Челопеч ще си тръгнат с живи награди. Надпреварата е в три категории в петък и събота в парк Корминеш. За супершампиона организаторите от общината са осигурили теле, а за останалите двама победители – агне и овен. За втора поредна година състезанията ще са подчинени и на народните традиции. Борците ще представят определен регион на България затова ще бъдат пременени в характерни носии и шевици на своя край. А на тепиха ще излизат под звуците на ансамбъл „Българе“. Сред участниците са бивши и настоящи национали, като бронзовият олимпийски медалист Явор Янакиев и сегашната шампионка на България в тежка категория при жените Мария Оряшкова.", "date": "2018.07.26", "title": " Най-силните мъже на народни борби си тръгват с живи награди"}
{"url": "https://trud.bg/%d1%81-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%b0-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%b2/", "text": "Висшето военно ръководство на Министерството на отбраната е признателно за службата ви в мисията на НАТО за подкрепа. Там вие дадохте категорична изява на своите воински качества, бяхте дисциплинирани и волеви и не допуснахте произшествия. Демонстрирахте, че България има способни въоръжени сили, допринасящи за колективната сигурност и е неделима част от мисията за подготовка, съветване и подпомагане на силите за сигурност в Афганистан. Това каза заместник-началникът на отбраната вицеадмирал Емил Ефтимов на официалната церемония по посрещането на военнослужещите от 35-ти контингент на Въоръжените сили, които се завърнаха от участие в мисията на НАТО в Афганистан „Решителна подкрепа“. Той награди командирът на мисията полковник Георги Маргитин с награден знак за отлична служба – първа степен, за проявен висок професионализъм и отговорно изпълнение на националните си задължения в международна среда. „За мен е гордост и чест да застана пред този строй за последен път, с мисълта за ясно изпълнена задача. И с мисълта, че спазих обещанието, което дадох на вашите близки – да ви върна живи и здрави. Искам да благодаря на вашите близки, че са отгледали и възпитали такива дъщери и синове, с които аз съм готов да отида във всяка точка на земното кълбо“, каза в словото си полковник Маргитин. Военнослужещите от контингента бяха наградени от името на министъра на отбраната Красимир Каракачанов, от началника на отбраната генерал Андрей Боцев, от комадващия СКС и от командира на Сухопътните войски. На тържествения ритуал присъстваха още командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, заместник-кметът на община Смолян Венера Аръчкова, заместник-областният управител на област Смолян Владимир Гърбелов и секретарят на Архиерейското наместничество в Смолян иконом Запрян Шишков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " С тържествена церемония посрещнаха военнослужещите от 35-ти контингент"}
{"url": "https://trud.bg/%d0%bf%d1%80%d0%be%d0%bb%d0%b8%d0%b2%d0%b5%d0%bd-%d0%b4%d1%8a%d0%b6%d0%b4-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d1%81%d0%bf%d1%80%d1%8f-%d1%81%d0%b2%d0%b5%d1%82%d0%be%d1%84%d0%b0%d1%80/", "text": "Проливен дъжд затруднява придвижването по основните булеварди във Варна, спрял е да работи светофарът на кръстовището на булевардите „Владислав Варненчик“ и „Република“ преди магистрала „Хемус“. В отделни райони на града валежите са интензивни, като има и гръмотевици и усилване на вятъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Проливен дъжд във Варна спря светофар на кръстовище (ВИДЕО)"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%81%d0%b0%d1%89-%d1%89%d0%b5-%d0%bd%d0%b0%d0%bb%d0%be%d0%b6%d0%b0%d1%82-%d0%b7%d0%bd%d0%b0%d1%87%d0%b8%d1%82%d0%b5%d0%bb%d0%bd/", "text": "Американският президент Доналд Тръмп заяви днес, че САЩ ще наложат „значителни санкции“ на Турция заради продължителното   Андрю Брънсън, предаде Ройтерс. Тръмп призова Анкара незабавно да освободи пастора. САЩ ще наложат „значителни санкции“ на Турция заради продължителното задържане на пастор Брънсън – голям християнин, семеен човек и прекрасно човешко същество. Той страда много. Този невинен човек трябва да бъде освободен незабавно, написа Тръмп в Туитър. По-рано днес американският вицепрезидент Майк Пенс заяви, че САЩ ще наложат санкции на Турция, ако не бъде освободен пастор Брънсън. Турски съд нареди вчера пасторът да бъде поставен под домашен арест. Брънсън се намираше в затвор в Турция от октомври 2016 г. Турските власти обвиняват Брънсън, че е действал в полза на мрежата на ислямския проповедник Фетхуллах Гюлен – ФЕТО, както и в полза на Кюрдската работническа партия (ПКК). Анкара смята двете организации за терористични. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Доналд Тръмп: САЩ ще наложат „значителни санкции“ на Турция заради продължителното задържане на американския пастор Андрю Брънсън"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0-%d1%84%d0%b8%d0%bb%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b2%d1%8a%d1%80%d0%b2%d0%b8/", "text": "– Какво виждате, професор Филчев, като хвърлите поглед към годините назад? – По-смислено е да се запитаме накъде отиваме, г-жо Заркова. – Накъде отиваме, според вас? – Вървим към революция. – Към революция? Вие – сериозно ли? – За да обясня сериозно ситуацията в България, ще ви припомня някои азбучни положения на историческия материализъм. – Историческия материализъм? Диалектическия материализъм?… Връщате ме доста назад във времето, когато учех в Софийския университет. Моят випуск май беше последният, в който се изучаваха тия предмети. – Да, вече 30 години диалектиката не се изучава от студентите в България. Причината е, че с диалектика се занимават и Маркс, Енгелс, и Ленин. А не бива да дразним почитаемия г-н Сорос. Все пак той дава парите.Втората причина да отпадне диалектиката от учебните планове е, че тя не играе роля в англо-американската философия. Обаче диалектиката заема централно място във философията на континентална Европа. – Струва ми се, професоре, че постиженията на европейската философска мисъл са доста далеч от дневния ни ред. – О, да. Важното е Сорос да не си помисли нещо лошо за нас. Не дай Боже! Но диалектиката се изучава от две хиляди и петстотин години. Още от V-ти век преди новата ера древните гърци Хераклит, Сократ, Платон и Аристотел се занимават с диалектика. Немските философи Фихте, Кант, Хегел, Маркс, Енгелс и също Ленин развиват съвременната диалектика в по-ново време. Историята на философията е всъщност история на диалектиката. Всичко това обаче за нашите соросоиди няма значение. – История на диалектиката! За какво ни е днес, когато си имаме толкова други теми: невъзможната съдебна реформа, чумата по овцете… – Диалектиката е наука за всеобщата връзка и развитието на явленията. Тя се дели на три: диалектика на природата, диалектика на познанието и диалектика на обществото, сиреч исторически материализъм. Дайте да ви припомня сега някои основни понятия от историческия материализъм. Начинът на производство е единство от производителните сили и производствените отношения – той е базата, върху която се развива обществото. А производствени са отношенията между хората при производството и разпределението на материалните блага. – Говорите, г-н Филчев, като че четете лекция. Карате ме да се чувствам сякаш…седя на студентска скамейка, а не срещу вас на кафе. – Не помните ли от студентските си години за базата и надстройката? Производствените отношения са базата на обществото, те определят неговата организация – политическите, правните и моралните възгледи на хората, и съответните учреждения, т.е. надстройката. Най-важният им елемент е отношението на хората към средствата за производство, т.е. формата на собственост. Има две основни форми на собственост – обществена и частна. При обществената собственост отношението на всички хора към средствата за производство е еднакво, равно. А при частната това отношение е различно. Малка част от хората притежават повечето средства за производство, а голямата част от хората не притежават никакви средства за производство. Обществото, което е основано върху частна собственост, се дели на класи – капиталистическа класа и работническа класа. – Ама важат ли и за днешно време тия неща? – А не важат ли според вас! Класите са големи групи от хора, които се различават преди всичко по своето отношение към средствата за производство, а следователно и по размера на получавания доход. Капиталистическата и работническата класа имат противоположни икономически и политически интереси. Борбата между тези класи е неизбежна. Класовата борба е движеща сила на общественото развитие. – Чакайте, професоре! Въпросът беше накъде вървим. Вие с това марксистко обяснение ме сащисахте. – Марксисткото учение е силно, защото е вярно. Маркс е една от най-влиятелните личности в историята на човечеството. Да ви посоча ли няколко примера на класова борба, довела до социална революция? Въстанието на Спартак – I-ви век преди новата ера – сто хиляди роби се надигат срещу робовладелците в Римската империя. Френската буржоазна революция – 1789 г. – борбата на новата буржоазия срещу феодалната аристокрация във Франция. Октомврийската социалистическа революция -1917 г.- работническата класа против буржоазията в Русия. – Това е история. Въпросът е за нас тук и днес. – И в съвременното капиталистическо общество работническата класа произвежда благата, а капиталистите, които притежават средствата за производство, присвояват тези блага. Експлоатацията на работниците се увеличава и доходите им намаляват, а печалбите на капиталистите се увеличават. Неравенството се задълбочава. Безработицата расте. Стачките и протестите също растат. Правата на гражданите се ограничават. В резултат на това борбата между двете класи – на богатите и на бедните, на експлоататорите и експлоатираните – се изостря и се стига до социална революция. Какво е социална революция? Смяна на обществения строй, коренен прелом в развитието ме обществото, при който собствеността от една класа преминава в ръцете на друга класа. Дълбоката причина за революцията е, че производителните сили не могат повече да се развиват при съществуващите производствени отношения. За да се извърши революция, е нужна революционна ситуация, когато „низините не искат, а върховете не могат да живеят по старому“. Цитирам Ленин. Основният въпрос на всяка революция е въпросът за властта. – Вярно, че това, което говорите, изглежда близко до това, което и днес се случва. Но на мен ми става неудобно да ви слушам. Правим интервю за вестника, за утрешния брой! Историческият материализъм е вехта теория. – Напротив. Това, което срамежливо наричаме „преход“ от централизирана държавна икономика към свободно пазарно стопанство ,след 1990 г., е всъщност социална революция. Нашата икономика по-рано беше основана на обществена, държавна собственост върху средствата за производство. А при прехода тази собственост беше приватизирана и мина в ръцете на малка група хора. И обществото ни се раздели на две класи. Едната е на капиталистите – те заемат господстващо положение, защото притежават средствата за производство, експлоатират трудещите се и присвояват създадения от тях обществен продукт. Другата класа е на трудещите се – работниците и селяните, които произвеждат материалните блага, но не притежават средства за производство и затова продават работната си сила. Експлоатацията на работниците се увеличи, а заедно с това и имущественото неравенство. Кажете ми сега, че не е вярно!…То се вижда, че борбата между класата на експлоататорите капиталисти и класата на експлоатираните работници се изостря – и това води до социална революция. – Сега остава да ми кажете, че очаквате пролетарска революция и нова национализация. Имам чувството, че ме иронизирате. – Ни най-малко. Ето, ще се отклоня от марксизма и ще ви кажа, че не вярвам работниците да победят капиталистите. По две причини. Едната е вътрешна. Битката е неравна. Новоизлюпените капиталисти са много силни. Те приватизираха не само средствата за производство, т.е. икономическата власт в държавата, но и политическата власт. Държавата отслабна, а тяхната роля в управлението й нарасна. И ето ви олигархията – група капиталисти, които забогатяха чрез престъпления – при приватизацията и обществените поръчки – и които влияят с парите си върху държавната власт – законодателна, изпълнителна и съдебна. Олигархията използва не насилие, а корупция, за да постигне престъпните си цели. Тя плаща на държавния апарат, а той й осигурява недосегаемост и безнаказаност. Корупцията е езикът, на който олигархията говори с държавата. Освен това в глобалното общество олигархията използва мощни медии, за да манипулира хората, тяхното мнение. А за външната причина искате ли да ви кажа? – Коя е тя? – България е малка страна, в която се преплитат стратегическите интереси на световни и регионални сили – САЩ, ЕС, Русия, Турция, а сега и Китай. Те няма да позволят тук трусове и дестабилизиране, някакви си там революции, борби за справедливост и други промени, които биха накърнили техните интереси. Нещата в България винаги са зависели отвън, от външните фактори. – Нищо не зависи от мен, от вас, от тези хора, които виждаме през прозореца? Някакви фактори им образуват живота? Съмнявам се. – Въпросът за ролята на личността в историята е изяснен от философите. Аз мога само да кажа, че в България има много учени, интелектуалци от най-висок ранг, които са народни будители и допринасят за подобряване живота на народа. Мога да посоча и имена, макар че ще мног от тях ще пропусна и няма да е справедливо. Ще изброя някои, които познавам лично: акад. Благовест Сендов, проф. Андрей Пантев, проф. Чавдар Добрев, проф. Георги Фотев, проф. Васил Проданов, проф. Юлиян Вучков, проф. Нако Стефанов, проф. Петър Иванов, проф. Боян Дуранкев, външнополитическия анализатор Тома Томов, писателите акад. Антон Дончев и Иван Гранитски, проф. Людмил Георгиев, Кольо Парамов, юристите проф. Ангел Калайджиев, проф. Георги Близнашки, проф. Иво Христов – все мои студенти и разбира се – сърцеведът Кеворк Кеворкян. Има и много други наши видни учени и интелектуалци. Има и лекари на световно равнище, но те не са толкова известни, защото не говорят по телевизията. Имат друга мисия. – лекуват и дават живот. Познавам лично проф. Александър Чирков, проф. Константин Чернев, чл.-кор. Лъчезар Трайков, акад. Иван Миланов, проф. Лъчезар Гроздински, акад. Боян Лозанов, проф. Младен Григоров, чл.-кор. Николай Петров, проф. Петър Делийски, проф. Любомир Спасов, доц. Андрей Андреев, доц. Антони Георгиев, доц. Тошо Митов, доц. Матей Андонов, доц. Константин Рамшев, доц. Борислав Кючуков, д-р Валентин Илчев, д-р Борислав Ацев, д-р Иван Антикаджиев, д-р Любомир Давидков и др. – Да, но защо учените не са сред най-влиятелните хора в България? – Защото нямат капитали. А следователно нямат и власт. Учените не са придобили средства за производство чрез престъпна приватизация. Не получават тлъсти обществени поръчки в европейските проекти по привилегирован начин. Нямат големи пари и съответно правосъзнание, че да корумпират държавни служители. Нямат медии, с които да формират общественото мнение. Интелектуалците нямат банки, застрахователни компании, охранителни фирми. Нямат дори една бензиностанция. Е, как тогава да влияят? Но въпреки това, те са народните будители. Те отварят на българите очите. – Нямам повече въпроси, г-н Филчев. – Ако публикувате това интервю, сложете му, ако обичате, в заглавието, че вървим към революция.", "date": "2018.07.26", "title": " Проф. Никола Филчев пред „Труд“: Вървим към революция\t\t\t"}
{"url": "https://trud.bg/%d0%bf%d0%b8%d1%81%d1%82%d0%be%d0%bb%d0%b5%d1%82%d1%8a%d1%82-%d0%bd%d0%b0-%d1%81%d1%82%d1%80%d0%b5%d0%bb%d0%b5%d1%86%d0%b0-%d0%be%d1%82-%d0%bf%d0%be%d0%b4%d0%bb%d0%b5%d0%b7%d0%b0-%d0%b7%d0%b0%d1%81/", "text": "Минувач опитал да ги разтърве Софийският градски съд (СГС) остави в ареста Иван Тонев, който простреля 50-годишния Кирил Александров след скандал, че кучето му препикало витрината на магазин в подлеза на бул. “България” и бул. “Гоце Делчев”. Тонев натиснал спусъка веднъж, но пистолетът засякъл и той успял да стреля от втория път. Скандалът между двамата избухна във вторник, когато Александров разхождал кучето си, а то препикало магазина на Тонев. Двамата се скарали заради кучето, имало и реплики по адрес на съпругата на пострадалия. “Сега ще те убия! Ти си мъртвец”, крещял Кирил Александров към Иван Тонев малко преди изстрелът. Двамата се сбили, а случаен минувач опитал да ги разтърве. След като си тръгнал обаче мъжете се нахвърлили един срещу друг. Собственикът на кучето извадил палка, а Тонев – законен пистолет. Стрелецът поиска да излезе от ареста, за да лекува зъбите си, а защитникът му твърди, че е действал при самоотбрана. Решението на СГС не е окончателно и може да бъде обжалвано. Простреляният Александров е в стабилно състояние и няма опасност за живота му, съобщиха от ВМА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Пистолетът на стрелеца от подлеза засякъл\t\t\t"}
{"url": "https://trud.bg/%d0%bc%d0%b7-%d0%bd%d1%8f%d0%bc%d0%b0-%d0%b4%d0%b0-%d1%81%d0%bf%d1%80%d0%b5-%d1%82%d1%8a%d1%80%d0%b3%d0%b0-%d0%b7%d0%b0-%d0%bb%d0%b8%d0%bd%d0%b5%d0%b9%d0%ba%d0%b8%d1%82%d0%b5/", "text": "Крайният срок за представяне на офертите е 10.08 Търгът за купуването на 400 линейки от Министерството на здравеопазването (МЗ) няма да бъде спрян, въпреки поредната жалба срещу него в Комисията за защита на конкуренцията (КЗК). Това съобщиха от здравното ведомство. От МЗ обръщат внимание, че текстовете в жалбата на “Амбуланс Илк Иардим Ве Хастахане Чихазларъ Ве Тисислеръ Санай Тик” – втората фирма, която обжалва търга, са структурирани по идентичен начин с текстовете в жалбата от първата – “Вайнман Технолоджи”. “Буди съмнение и доколко жалбата е подадена от “Амбуланс Илк Иардим Ве Хастахане Чихазларъ Ве Тисислеръ Санай Тик” и действително налице ли е представителна власт на лицето, подписало жалбата”, отбелязват от МЗ. И допълват, че и в двете жалби посоченият мотив за обжалване е “недостатъчен срок за изготвяне на оферти”. “Към настоящия момент процедурата по подаване на оферти за “Доставка на 400 броя медицински превозни средства (линейки) с необходимото оборудване” продължава, като крайният срок за представяне на офертите е 10 август 2018 г”, уточняват от здравното министерство.", "date": "2018.07.26", "title": " МЗ няма да спре търга за линейките\t\t\t"}
{"url": "https://trud.bg/facebook-%d0%b7%d0%b0%d0%b3%d1%83%d0%b1%d0%b8-100-%d0%bc%d0%bb%d1%80%d0%b4-%d0%b4%d0%be%d0%bb%d0%b0%d1%80%d0%b0/", "text": "По-малко потребители в Европа Aкциите на технологичния гигант Facebook потънаха с 24% след като компанията в сряда представи отчет за второто тримесечие, който се размина с очакването на анализаторите. Малко по-късно акциите възстановиха част от стойността си като борсовата търговия в САЩ приключи със спад от 20%. В резултат Facebook загуби близо $100 млрд. от стойността си. А богатството на съоснователя и главен изпълнителен директор на компанията Марк Зукърбърг намаля за броени часове с $16,8 млрд. Ако цената на акциите се задържи, той ще падне от трето до шесто място по богатство в света според индекса Bloomberg Billionaires като ще има $70 млрд. Сривът на акциите на Facebook повлече и други технологични компании. Netix изгуби 3,6%, Alphabet – 2,4%, а акциите на Twitter поевтиняха с 6,5%. Причината за това станаха данни, малко по-лоши от очакванията на анализаторите, както и коментари, че ръстът на приходите на компанията ще се забави. Броят на потребителите на социалната мрежа в Европа спада за първи път. Ежедневните потребители на Facebook в Европа намаляват до 279 млн., при 282 млн. през предходното тримесечие. В САЩ и Канада ежедневните потребители се задържат на 185 млн. Увеличават се обаче потребителите на азиатския пазар, като в резултат общият им броя нараства до 1,47 млрд. Спадът в Европа може да е резултат от по-строгите правила за защита на личните данни (GDPR), които влязоха в сила на 25 май. След въвеждането на GDPR, Facebook попита потребителите дали искат да споделят определени данни за себе си. Компанията ще направи това и с потребителите в останалата част от света. Ако те изберат да споделят по-малко данни, това ще увреди възможността на Facebook да насочва реклама към точно определени групи, което ще направи компанията по-малко привлекателна за рекламодателите. Приходите на компанията нарастват с впечатляващите 42% до $13,2 млрд., но са малко под очакванията на анализаторите от $13,3 млрд. Инвеститорите обаче се изплашиха от думите на главния финансов директор Дейвид Уенър, който заяви, че ръстът на приходите ще се забави през следващите две тримесечия. В същото време очакванията са за по-високи разходи за инвестиции в нови форми на споделяне на съдържание (като изчезващо видео).", "date": "2018.07.26", "title": " Facebook загуби 100 млрд. долара\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%83%d0%ba%d1%80%d0%be%d1%82%d0%b8-%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d0%be%d0%b1%d0%b7%d0%be%d1%80/", "text": "Мнозинството е стабилно, увери и Каракачанов На извънреден съвет на управляващата коалицията премиерът Бойко Борисов укроти патриотите, които от няколко дни са в силен сблъсък – воюват Атака и НФСБ. “Коалицията е стабилна и осъзната. Това Борисов след срещата коалицията, на която присъстваха вицепремиерите Красимир Каракачанов и Валери Симеонов, както и съпредседателят на патриотите Волен Сидеров. Повод за срещата стана напрежение между коалиционните партньори в НС, където зам.-председателят на НФСБ Валентин Касабов направи опит за физическа саморазправа с лидера на Атака Волен Сидеров. Борисов уточни, че отношенията са стиковани, така че да се избегне бъдещо неразбирателство по отношение на законопроекти най-вече в парламентарните групи. Премиерът коментира обвиненията в лобизъм по конкретни законопроекти. “Изяснихме мотивите за спорните текстове, както и това как ще действаме по ветото, така че оттук насетне няма да се налага да влизаме в обяснителен режим”, заяви Борисов. Той допълни, че е изготвен регулярен график за срещи между парламентарните групи и правителството. Министър-председателят беше категоричен, че на фона на постиженията на правителството междуличностните отношения не са от значение. Сидеров благодари на Борисов за “успешната му роля на координатор” и отбеляза, че исканията му по законовите текстове, по които има забележки ще бъдат изчистени. “Опозицията да не се притеснява – правителството и мнозинството са стабилни. Спокойно да излизат в почивка, да си правят тена, да събират сили за новия сезон от септември”, коментира вицепремиерът Красимир Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Борисов укроти патриотите (обзор)\t\t\t"}
{"url": "https://trud.bg/%d0%bd%d0%be%d0%b2%d0%b0-%d1%82%d1%80%d0%b0%d0%b3%d0%b5%d0%b4%d0%b8%d1%8f-%d0%b0%d1%82%d0%b8%d0%bd%d0%b0-%d0%bf%d0%be%d0%b4-%d0%b2%d0%be%d0%b4%d0%b0/", "text": "Отвори се отново небето над Атина. Северните предградия са под вода вследствие на валежи, които заливат в този момент Атина. Затруднено е движението. Много централни улици са наводнени в различни райони на северна Атина, а в Маруси падна и градушка. Показател за силния дъжд е, че в рамките на няколко минути паркираните автомобили потънаха. Според полицията артериите по централните булеварди, водещи до кварталите Кифися и Неа Еритрея са затворени. Поради наводненията трафикът на превозните средства по магистралата Атина – Ламия е затруднен в района на Ликовриси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Нова трагедия: Атина под вода! (ВИДЕО)"}
{"url": "https://trud.bg/%d0%be%d1%81%d1%82%d0%b0%d0%b2%d0%b0-%d0%b2-%d1%81%d0%b8%d0%bb%d0%b0-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-4/", "text": "Остава в сила бедственото положение в Тетевенско заради очаквани нови валежи следобед, съобщи  . Нивата на реките в областта спадат, но има активизирали се свлачища в Тетевен и селата Черни Вит, Глогово и Градежница. В последните две села се изграждат временни диги, работи се и по отстраняване на ВиК-авария в Градежница. Утре ще бъде монтиран временен мост, за да бъде осигурен достъп до откъснатите от пороите къщи в Тетевенско. Описването на щетите от пороите продължава, разчетите трябва да бъдат готови до утре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Остава в сила бедственото положение в Тетевенско\t\t\t"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d1%80%d0%b5%d0%b4%d0%bd%d0%b8%d0%ba-%d0%ba%d0%b8%d1%80%d0%be/", "text": "„Ако някога сме искали редник Киро или редник Райън да пазим, нямаше да заведем дела през миналата година. Това коментира премиерът Бойко Борисов преди заседанието на МС в сряда. Поводът е скандала около Закона за допълнение на Закона за приватизация и следприватизационен контрол, станал известен като „поправката Домусчиев”. Така крупният бизнесмен изглежда трябва да купува риза на премиера, както се полага, когато някой те прекръсти на „Редник Киро”. Макар и да го нарекоха „редник”, Кирил Домусчиев е един от маршалите на българската икономика. Той прави за кратко време забележителна кариера в бизнеса, започвайки от амбулантна търговия през 90-те. Домусчиев е роден на 18 април 1969 г. в София. След промените с брат си Георги правят фирми, които основно продават обувки, джапанки, дрехи. За началото на бизнеса си разказва пред бТВ така: „Баща ми и майка ми работеха в енергетиката. Стигнаха до едно ниво и не можеха да вървят нагоре, защото не бяха партийни членове. Семейството ми е от интелектуалци, но тогава не живеехме богато. Първата кола си я купих след казармата – Лада Самара втора ръка. С нея правехме бизнес, превозвахме разни стоки. Започнахме къде да произвеждаме, къде да продаваме – обувки, облекла.” Всичко се променя през 1996-а година, когато основава приватизационен фонд „Напредък Холдинг” АД, но истинския разцвет на компаниите му тръгва след като на власт идва правителството на ОДС. Чрез фонда придобива акции в редица дружества в България, които развиват дейности в различни сфери на индустрията. Една от тези компании е производителят на велосипеди и мотокари „Балкан” АД, в която майката на братя Домусчиеви – Маргарита Домусчиева, е назначена за директор от 1997 година до 2009 година. През 1999 година стартира собствен фармацевтичен бизнес, като учредява „Хювефарма” ЕООД, чрез която през 2000 година приватизира публичното дружество „Биовет” АД – собственик на завод за производство на ветеринарни продукти в град Пещера, България. През годините „Хювефарма” ЕООД се развива като глобална фармацевтична компания с фокус върху разработването, производството и търговията с продукти за хуманната и ветеринарната медицина. През 2003 година Кирил Домусчиев и Георги Домусчиев учредяват „Адванс Пропъртис” ООД, в което всеки от тях притежава по 50% от капитала. То е холдингово дружество, чрез което братя Домусчиеви осъществяват повечето от инвестициите си. Водещите компании в „Адванс Пропъртис” ООД извършват дейности в областите: фармацевтична индустрия, морски транспорт, строителство, недвижими имоти и др. През 2008 година, в резултат на проведена приватизационна процедура, „Адванс Пропъртис” ООД чрез дъщерното си дружество „Кей Джи Маритайм Шипинг” АД става собственик на 70% от капитала на „Параходство Български морски флот” АД, компания корабособственик с над 125-годишна история. Компанията става и едноличен собственик на „БМФ Порт Бургас” ЕАД, което управлява едно от най-големите пристанища на Черно море изобщо. Публично известен обаче Домусчиев става с „Лудогорец”, който за кратко става домининант в българския шампионат, помитайки грандовете ЦСКА и Левски в сферата на посредствеността. „Рядко ходя в Разград, защото не съм от Разград. Лудогорец ми е хоби. Отначало беше хоби и отпуснахме 50 000 лева, сега е доста скъпо. Последните две години, с всички реконструкции и работи сме похарчили 15 млн. лични пари. Не говорим за приятели и спонсори, които помагат“, разказва Домусчиев. През 2011 година заедно със съпругата си – Кремена Домусчиева, учредяват Фондация „Кремена и Кирил Домусчиеви” за извършване на общественополезна дейност. Фондацията фокусира своята дейност върху подпомагане на детски болнични заведения и специализирани заведения за деца, лишени от родителска грижа и много други разнородни дейности. През 2014 година е избран за Председател на Управителния съвет на Конфедерация на работодателите и индустриалците в България – КРИБ. Домусчиев не обича да парадира с нещата, които прави, затова много рядко се чува за благотворителната му дейност. Иначе има своята философия защо го прави. „Днес много ценности се загубиха, има много нещастни хора – хора в тежко състояние. Това направиха през тези 20-ина години, да има разлика в класите на хората. Не можеш да огрееш навсякъде, а всеки ден се сблъскваш с мизерията и беднотията. Трудно е да се чувстваш щастлив, когато виждаш, че другите изнемогват. Затова не държа парите в банките, а гледаме да инвестираме и да развиваме бизнес.”, казва Домусчиев.   Спасявал е отвлечен кораб Домусчиев заяви, че веднъж му се е наложило да се занимава с отвличане, след което поясни, че негов кораб е бил отвлечен от пирати и той е водил сложни преговори с тях. Босът на орлите направи това признание в интервю за бТВ. Така той обясни и защо с охрана ходят и той, и семейството му.   За него Не е лесно да си Домусчиева Любовта и уважението един към друг ни дават сили да продължаваме напред и да съхраняваме семейството си. Ако въпросът е дали е лесно да си г-жа Кремена Домусчиева – не, не е.   Лудогорец за кратко стигна върха Искрено вярвам, че с дейността си като председател на КРИБ и член на изпълкома на Българския футболен съюз ще допринeсете за по-доброто взаимодействие между бизнеса и спорта, които са неразривно свързани в съвременното ни общество. Доказва го успехът на „Лудогорец“, който за кратко време извървя пътя към върха у нас, постигна сериозни международни успехи и изгради модерна база в Разград.   Обичам този човек Киро е и човек, с когото сядам в някое тихо място и можем да си говорим с часове, да споделяме преживелици съзнавайки и двамата от колко различни светове сме, и в същото време колко сме близки един на друг. Аз познавам Киро, обикновения човек, а не мегабоса г-н Домусчиев и обичам именно този човек.   Не го интересува българския футбол „В момента язвата на българския футбол се намира на едно място и това е Разград. Защото хората искат да правят нещо като европейски футбол по техните думи. И затова минават през трупове. Тях не ги интересува българския футбол. Един път при разговор на Изпълкома му го казах и на Кирил: „Ако искаш, по-добрият вариант е да отидеш в първенството на Германия, Италия…”", "date": "2018.07.26", "title": " Кирил Домусчиев – Редник Киро"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%82%d0%b0%d0%b1%d0%bb%d0%be%d1%82%d0%be-%d0%be%d1%82-72-%d0%bd%d0%b0%d0%b4-%d1%86%d1%81%d0%ba%d0%b0/", "text": "Специално за грандиозния спектакъл „75 години Георги Аспарухов – Гунди“ старото табло на стадион „Васил Левски“ ще „светне“ отново. Това ще се случи на 11 август за мача между „сините“ и „Милан“. Таблото над Сектор Г ще бъде във вида, в който отбелязва края на може би най-великия успех на „Левски“ над вечния съперник. На 17-и ноември 1968 г. „сините“ побеждават със 7:2, а Георги Аспарухов отбелязва хеттрик. След мача са запалени хиляди факли, като много от тях са в самия Сектор Г, където има и доста привърженици на „Левски“. „ Веднага след срещата снимка от таблото с паметния резултат е направена тайно на картичка, която може да бъде намерена единствено по… стрелбищата в столицата, където се раздава като награда – разкриват организаторите на събитието. – След спешна акция на милицията обаче всички налични бройки на картичката са иззети, а разпространяващите ги – осъдени за дребно хулиганство. Сега по-младите фенове на „Левски“ ще имат уникалната възможност за първи и последен път да видят как е изглеждало таблото от двубоя.“ До двубоя „сините“ ще са с нов треньор. По всяка вероятност той ще се казва Славиша Стоянович. Наставникът ще бъде представен още във вторник, а ден по-рано ще гледа „Левски“ срещу „Черно море“ от трибуните на стадион „Георги Аспарухов“. Добрата новина за тима от „Герена“ е здравословното състояние на Хали Тиам и Паулиньо. Двамата са здрави и ще играят срещу „моряците“. Под въпрос е Илия Димитров, вкарал гола при успеха над „Ботев“ (Пловдив) с 1:0 миналия уикенд. Талантът е с контузия и може да пропусне двубоя с тима от Варна.", "date": "2018.07.26", "title": " Показват таблото от 7:2 над ЦСКА"}
{"url": "https://trud.bg/%d0%b4%d0%b8%d0%b5%d1%82%d0%be%d0%bb%d0%be%d0%b7%d0%b8-%d1%88%d0%be%d0%ba%d0%be%d0%bb%d0%b0%d0%b4%d0%be%d0%b2%d0%b8%d1%82%d0%b5-%d0%b1%d0%b8%d1%81%d0%ba%d0%b2%d0%b8%d1%82%d0%b8-%d0%b8-%d1%87%d0%b8/", "text": "Шоколадовите бисквити, чипсът и друга „вредна“ храна не е чак толкова опасна, колкото се смяташе по-рано. До този извод стигнаха диетолози, изучаващи ползата и вредата от храните, подложени на обработка. Специалистите отбелязаха, че чипсът може да осигури голяма част от дневната нужда на организма от калории, а шоколадовите бисквити съдържат имуномодулатор бета глюкан, контролиращ нивото на холестерина в кръвта, пише  . Все пак не трябва да злоупотребяваме с чипс, защото той е богат на мазнини и сол, които трудно могат да бъдат изкарани от организма. Най-вредните храни са пицата, колбасите, хлябът, маргаринът и полуфабрикати, в които се използват консерванти с цел удължаване на годността.", "date": "2018.07.26", "title": " Диетолози: Шоколадовите бисквити и чипсът не са чак толкова вредни"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%bf%d1%80%d0%b8%d1%85%d0%b2%d0%b0%d0%bd%d0%b0%d1%85%d0%b0-%d1%80%d1%83/", "text": "Британски изтребители „Юрофайтър Тайфун“ са били вдигнати тази сутрин за съпровождането на руски бомбардировач Су-24 над Черно море, съобщава  . Самолетите се излетели от румънската военно-въздушна база „Михаил Когълничану“, след като са получили сигнал, че намиращ се над акваторията в западната част на Черно море Су-24 е започнал да се приближава до въздушното пространство на НАТО. През април в посочената румънска авиобаза са пристигнали 4 британски изтребителя. В тяхната задача влиза патрулирането на въздушното пространство на източния фланг на НАТО. Британското министерство на отбраната не коментираха инцидента. Няма официална реакция и на руските военни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Британски изтребители прихванаха руски Су-24 край Румъния"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b3%d0%bb%d0%b0%d1%81%d1%83%d0%b2%d0%b0-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d1%84%d1%83%d1%82%d0%b1/", "text": "Парламентът прие мерки срещу футболното хулиганство, след като депутатите приеха промени в Закона за опазване на обществения ред при провеждането на спортни мероприятия на второ четене .   Законопроектът е внесен съвместно от парламентарните групи на ГЕРБ, „Обединени патриоти“ и „Воля“. Съгласно приетите промени на спортни мероприятия ще бъдат допускани лица и превозни средства, които притежaват документ за право на достъп или след сканиране на лична карта. Забраниха продажбата и предлагането на алкохолни напитки в спортните обекти в деня на мероприятието. Парламентът дефинира и понятието спортно хулиганство. Съгласно промените това е престъпление по смисъла на Наказателния кодекс и е извършено в спортния обект или в спортната зона преди, по време или непосредствено след спортното мероприятие, както и на отиване или на връщане от спортния обект. Футболното хулиганство по смисъла на този закон се изразява в носене на знамена, плакати и транспаранти, на които са изобразени текстове, изображения, абревиатури и символи, подтикващи към омраза и насилие, съдържащи обидни квалификации или олицетворяващи идеологии, обявени за противозаконни. За футболно хулиганство ще се смята отказ на изпълнение на разпорежданията на отговорните за спортното мероприятие лица, нахлуването на спортния терен, паленето и поддържането на огън, хвърлянето на предмети, носенето на маски, отправянето на ругатни, други неприлични изрази, жестове и поведение, които са особено вулгарни, както и изрази и скандирания, насаждащи омраза на расова, етническа или религиозна основа. За спортно хулиганство ще се смята още носенето на оръжие и предмети, които могат да се използват като оръжие, боеприпаси, спрейове със защитен газ, с разяждащи или с оцветяващи вещества, сигнални ракети, взривни устройства, пиротехнически изделия и други общоопасни средства, отделни техни съставки, както и наркотични и други упойващи вещества. За футболно хулиганство се смята предизвикването или участието в сбивания. За тези противообществени прояви ще се налага глоба от 1000 до 2000 лв. и забрана за посещение на спортни мероприятия в страната и в чужбина за срок от 1 до 2 години, а при повторното им извършване се налага безвъзмезден труд в полза на обществото от 60 до 140 часа или глоба от 3000 до 5000 лв., както и забрана за посещение на спортни мероприятия в страната и в чужбина за срок от 3 до 5 години. При случаите на посегателство над състезатели, съдии, полицейски органи или други ангажирани с организацията на мероприятието или използване на носените опасни предмети ще се налага безвъзмезден труд в полза на обществото от 60 до 140 часа или задържане в териториална структура на МВР за срок от 5 до 15 денонощия, както и забрана за посещение на спортни мероприятия в страната и в чужбина за срок от 2 до 3 години. Когато деянието в тези случаи е извършено повторно, се налага безвъзмезден труд в полза на обществото от 100 до 220 часа или задържане в териториална структура на МВР за срок от 10 до 25 денонощия, както и забрана за посещение на спортни мероприятия в страната и в чужбина за срок от 3 до 5 години. Когато противообществената проява е извършена от непълнолетен на възраст от 16 до 18 години, се налага задържане в териториална структура на МВР за срок от 5 до 10 денонощия и забрана за посещение на спортни мероприятия в страната и в чужбина за срок от една до две години. Когато противообществената проява е извършена от лица, поставени под запрещение, на техните родители, съответно настойници или попечители, се налага глоба от 500 до 1500 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Парламентът гласува мерки срещу футболното хулиганство"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bd%d0%b0%d1%80%d0%ba%d0%be%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b8%d1%82%d0%b5%d0%bb-%d0%bf%d1%80%d0%b8-%d1%81%d0%bf/", "text": "Служители на Главната дирекция „Национална полиция“ и криминалисти от Пето РУ-СДВР проведоха специализирана полицейска операция срещу наркоразпространението в столицата, ъобщиха от пресцентъра на МВР. Задържани са трима мъже на 29, 26, и 25 години. Образувано е досъдебно производство по чл. 354а, ал. 1 от НК. У тях са открити наркотични вещества – марихуана (суха маса) и кокаин. При проведени допълнителни процесуално-следствени действия в жилище, обитавано от 29-годишния мъж, са намерени още марихуана, както и електронна везна. Според данните от разследването, младият мъж е разпространявал наркотици на територията на София. Повдигнати са му две обвинения – за разпространение на наркотични вещества и за притежание с цел разпространение. Наложена му е мярка за неотклонение „парична гаранция“. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Спипаха наркоразпространител при специализирана операция в София"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-6/", "text": "Министерски съвет прие в сряда Постановление за одобряване на допълнителни разходи/трансфери за 2018 г. за изплащане на минимални диференцирани размери на паричните средства за физическо възпитание и спорт. Осигуряват се общо 2 453 572 лв. за учебно-тренировъчна и спортно-състезателна дейност в общинските и държавни детски градини и училища. Това съобщи великотърновският народен представител и член на парламентарната Комисия по образование и наука Станислава Стоянова. Тя уточни, че парите са и за материално-техническото обезпечаване на тези дейности. Средствата се осигуряват ежегодно със Закона за държавния бюджет и се разходват на базата на представени разчети за броя на децата и учениците. „Училищата и детските градини кандидатстват за тях с разработени проекти за подпомагане на физическото възпитание и спорта на децата и учениците в дневна форма на обучение. От общата сума, по бюджета на МОН постъпват 242 640 лв., останалите – по бюджетите на общините“, допълни Стоянова. За Великотърновска област допълнителните трансфери за осигуряване на средства от местните бюджети се разпределят както следва: Община Велико Търново – 26 002 лв., Община Горна Оряховица – 11 495, Елена – 2891, Златарица – 1386, Лясковец – 2 749, Павликени – 6099, ПолскиТръмбеш – 3591, Свищов – 8121, Стражица – 3839, Сухиндол – 628 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Депутатът от ГЕРБ Станислава Стоянова: Осигурени  са над 2 млн. лв. за физическо възпитание и спорт в детски градини и училища"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%ba%d1%80%d0%b0%d0%b9/", "text": "Броят на загиналите при пожарите край гръцката столица Атина се увеличи на 83 души, съобщиха местни медии. Същевременно военният министър Панос Каменос заяви за Би Би Си, че властите са действали достатъчно бързо срещу стихията, а незаконни постройки са блокирали много от възможните пътища за спасение в засегнатите райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Броят на загиналите при пожарите край Атина се увеличи на 83 души"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d0%b0%d1%89%d0%b0-%d0%b2%d0%ba%d0%b0%d1%80%d0%b0-%d0%b4%d0%b5%d1%82%d0%b5%d1%82%d0%be-%d1%81%d0%b8-%d0%b2-%d1%80%d0%b5%d0%b0%d0%bd%d0%b8%d0%bc/", "text": "28-годишен мъж от сливенското с. Глуфишево е задържан за побой над собствената си дъщеря, съобщиха от полицията. При последното издевателство детето е стигнало до реанимацията на областната болница. Приели го с рани на главата, извършена му е операция по спешност. Още докато го подготвяли за операцията, медиците забелязали и по-стари следи от насилие по тялото му. От болницата подали сигнал да органите на реда. „Пациентката вече е изведена от реанимация, състоянието й е добро“, каза зам.-директорът на областната болница д-р Хрисант Хрисантов. Семейството на детето живеело в най-бедната махала на селото. Бащата често ставал безпричинно агресивен и се нахвърлял върху челядта си, особено след употреба на алкохол. Пред служителите на реда единственото обяснение, което дал за издевателството си, било: „Ударих я, защото не слушаше!“. На майката и останалите три деца в семейството е оказана полицейска закрила и те са настанени в център за оказване на помощ. Под полицейска закрила е и пострадалото момиченце в болницата. За случая е информиран Отдела за закрила на детето. Разследването ще установява дали са основателни съмненията за системен физически тормоз над майката и децата от семейството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " 28-годишен баща вкара детето си в реанимация след побой"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%b4%d1%8f%d0%ba%d0%be%d0%b2-%d0%be/", "text": "Районният съд постанови най-тежката мярка „задържане под стража“ за Мирослав Дяков във връзка със случая с  . Към момента Мирослав Дяков е обвинен за две извършени престъпления – противопоказно лишаване от свобода на лице за повече от 2 денонощия и за държане на наркотични вещества на две места в Добрич. Информацията съобщи Павел Любенов, заместник-районен прокурор на Добрич и наблюдаващ прокурор по съдебното производство, предаде „Фокус“. Той допълни, че на по-късен етап, след като бъде изготвена съдебно медицинската експертиза е възможно да бъде повдигнато и трето обвинение за нанесена телесна повреда. Любенов отбеляза, че състоянието на момичето е нестабилно. Мирослав Дяков има криминално минало, осъждан е 6 пъти – 2 пъти за разпространение на наркотици, веднъж за грабеж като непълнолетен и три пъти за държане на наркотици. Лежал е в затвора и е наркозависим.", "date": "2018.07.26", "title": " Съдът остави в ареста Мирослав Дяков, обвинен за отвличането на 18-годишното момиче от Добрич"}
{"url": "https://trud.bg/%d1%81%d0%be%d1%84%d0%b8%d1%8f-%d0%b2%d0%b5%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%b5-%d1%80%d0%b5%d0%ba%d0%bb%d0%b0%d0%bc%d0%b5%d0%bd-%d0%b1%d0%b8%d1%82%d0%bf%d0%b0%d0%b7%d0%b0%d1%80/", "text": "Столичният общински съвет прие наредбата, с която се въвеждат нови правила за рекламата в София. Така градът няма да прилича на рекламен битпазар, което е сред целите на главният архитект на София Здравко Здравков. „Промените в наредбата за рекламата са факт и това една от добрите стъпки да изчистим нашия град. Така че етажните собствености, собствениците на магазини и партерните етажи, собствениците на билбордове няма как да останат доволни, защото промяната е свързана с намаляване на рекламата, която агресивно е нахлула в града“, каза след гласуването арх. Здравков. С новата наредба разстоянията между билбордовете се увеличават до 3 пъти. След изтичането на договорите на настоящите елементи всеки следващ, който ще бъде поставян, ще бъде съобразяван с новите отстояния. В историческия център на София няма да има билбордове. Там изобщо няма да има реклама. Покривната реклама на пл. „Народно събрание“ постепенно трябва да изчезне. В историческия център, обаче ще има рекламни пана от 2 квадрата по спирки, според приетите днес от СОС условия за концесията на 2600 спирки в София. „Продажбата на реклама в конкретно тези елемент е бонусът, които се дава за да се създаде самата концесия. Така че нашето решение е намаляване на рекламата в града е в полза на увеличаване на цената на тази реклама. Нормално е когато в европейски град се гради реклама, тя да е в полза на обществото, т.е. с нея да се градят обекти като спирки“, смята Здравков. „Подготвихме много сериозна промяна по отношение на изчистването на партерните етажи. Магазините, които досега бяха брандирани, намаляваме това брандиране до определени проценти. Те са 20% в централната част на града и до 30% в периферията. Досега нямаше регламент и затова фасадите се бяха превърнали в едни огромни рекламни банери“, каза още Здравков. Премахват се LED- дисплеите за реклами от булевардите, за да не разсейват шофьорите. Такива екрани ще има само в пешеходни зони и няма да излъчват видео, а статично изображение. Ще бъде създадено оперативно звено по Закона за обществените поръчки, което след изтичане на конкретните договори да премахва тези съоръжения.  Седмица-две ще имат като срок собствениците да махнат съоръжението си когато договорът им изтече, иначе го премахва дружеството. Другата важна забрана е за фризери, грилове по тротоарите в централните зони. Фризери ще могат да бъдат разполагани само в периферията на града и то в рамките на собствените имоти. В рамките на 4 месеца ще бъдат изготвени методически указания които да указват как да изглеждат градините на заведенията в централна зона по пешеходните пространства. След това собствениците на обектите ще имат срок една година за да се съобразят с новите изисквания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " София вече няма да е рекламен битпазар\t\t\t"}
{"url": "https://trud.bg/%d0%b4%d0%b8%d0%b5%d0%b3%d0%be-%d0%bc%d0%b0%d1%80%d0%b0%d0%b4%d0%be%d0%bd%d0%b0-%d1%81%d0%b5-%d1%81%d0%b3%d0%be%d0%b4%d0%b8-%d0%b7%d0%b0-28-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0/", "text": "Аржентинската футболна легенда Диего Армандо Марадона се е сгодил за 28-годишната си приятелка, пише английския вестник „Мирър“. Това се е случило на рождения ден на Росио Олива, когато Дон Диего е задал заветния въпрос. Партито се е състояло в близост до Буенос Айрес и на него аржентинецът е предложил брак с диамантен пръстен. Марадона и Олива са заедно от 2012-а година. Преди това легендата се раздели с първата си жена Клаудия Вияфане след 17 години съвместен живот. 57-годишният Диего напоследък отново прикова вниманието върху себе си с неадекватното си нетрезво състояние на Мондиала в Русия, а наскоро бе заснет как шофира пил.", "date": "2018.07.26", "title": " Диего Марадона се сгоди за 28-годишната си приятелка"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bf%d0%be%d0%b4%d0%bf%d0%b0%d0%bb%d0%b2%d0%b0%d1%87-%d0%b4%d1%80%d0%b0%d1%81%d0%bd%d0%b0%d0%bb-%d0%ba%d0%bb%d0%b5%d1%87%d0%ba%d0%b0%d1%82%d0%b0-%d0%bd/", "text": "Криминално проявен пловдивчанин е в полицейския арест след опит за палеж. Около 23 часа снощи екипи на Трето РУ и пожарната се отзовали на сигнал, че гори входната врата на къща на ул. „Розова долина“ в областния град, съобщиха от МВР. Огънят бил незабавно потушен без да има пострадали обитатели в жилището на 40-годишен мъж. При огледа са открити следи от запалима течност и разследващите стартирали незабавни издирвателни и заградителни действия за залавяне на автора. Малко по-късно в районното управление бил отведен 28-годишен жител на града, с криминални регистрации и присъди. По случая е образувано досъдебно производство по чл. 330, ал.1 от НК, предстои материалите да бъдат внесени в прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Хванаха подпалвач, драснал клечката на жилище в Пловдив"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d1%81%d0%b8%d0%bc%d1%83%d0%bb%d0%b8%d1%80%d0%b0-%d0%b8-%d0%bd%d0%b0-%d0%ba%d0%b0%d1%80%d1%82%d0%b8/", "text": "Бразилската звезда Неймар симулира не само на терена, но и извън него. Футболистът на ПСЖ бе критикуват за постоянното търкаляне по терените в Русия на приключилото световно първенство, като постоянно блъфираше, че е ритан грубо от противникови играчи. Симулациите му не бяха особено полезни на Бразилия и тимът отпадна на четвъртфиналите на Мондиал 2018.  Блъфовете на Неймар обаче проработиха на карти. Футболистът се включи в покер турнир в Сао Пауло. 26-годишният бразилец се състезава с още 287 участника, като се справи повече от добре. С добри познания и отлични блъфове футболистът завърши на шесто място в серията. Нападателят все още се наслаждава на ваканцията си след края на мондиала в Русия. На световното той игра във всички 5 срещи като титуляр, отбеляза и два гола. Представянето му обаче ще се запомни с постоянните симулации, за които все още е осмиван. Бразилецът обаче е пределно мотивиран да се върне със силни игри за клубния ПСЖ. През миналия първи за него сезон по френските терени Неймар вкара 28 гола в 30 мача. Нападателят пропусна втората половина на 2017/18 заради травма, която го извади от терените за 4 месеца. Снимка: Twitter", "date": "2018.07.26", "title": " Неймар симулира и на карти"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b1%d0%b5%d1%88%d0%b5-%d0%bd%d0%b0%d0%bc%d1%83%d1%88%d0%ba%d0%b0%d0%bd%d0%be-%d0%bd%d0%b0-%d0%bc%d0%b5%d0%b6%d0%b4%d1%83/", "text": "Днес, малко след 14 часа, в полицията постъпил сигнал за намушкано момче на междуетажна площадка на жилищен блок в ж.к. „Надежда 3“, съобщиха от пресцентъра на МВР. Към мястото незабавно са насочени екипи на полицията и Бърза помощ. Пострадалият – 16-годишен младеж, е транспортиран в болнично заведение за оказване на медицинска помощ в тежко състояние, предаде  . В непосредствена близост до блока е задържан 15-годишен, чиято съпричастност към случилото се изяснява. Според първоначалните данни, причина за инцидента е възникнал скандал между двете момчета за публикация в интернет пространството. Продължава работата по изясняване на всички факти и обстоятелства около случилото се. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " 16-годишно момче беше намушкано на междуетажна площадка на жилищен блок в столичния квартал „Надежда 3“\t\t\t"}
{"url": "https://trud.bg/%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d1%89%d1%83%d1%80%d0%bc%d1%83%d0%b2%d0%b0%d1%85%d0%b0-%d0%b4%d0%b2%d0%be%d0%b9%d0%bd%d0%b0-%d0%be%d0%b3%d1%80%d0%b0%d0%b4%d0%b0-%d0%b8/", "text": "Около 400 мигранти от Субсахарска Африка успяха да се доберат днес до Испания с щурм на двойната ограда между Мароко и ексклава Сеута, като някои от тях атакуваха силите за сигурност с негасена вар, предаде АФП. Прехвърлянето през оградата е най-масовото от февруари 2017 г., когато над 850 мигранти успяха да се доберат до испанска територия. Това става в момент, когато Испания става дестинация №1 за мигранти, преминаващи с лодки Средиземно море, като изпревари Италия с 19 586 пристигнали от началото на годината, сочат данните на Международната организация по миграция. Говорител на гражданската гвардия в Сеута заяви, че мигрантите успели да се прехвърлят през двойната ограда, на върха на която има бодлива тел днес рано сутринта. Те го направили внезапно и с насилие, като някои хвърляли по полицаите негасена вар, която носели в туби и бутилки. Над 10 полицаи пострадали, като четирима от тях са настанени в болница с изгаряния по лицето и ръцете. От Червения кръст съобщиха за 30 ранени мигранти, като 11 от тях били закарани в болница за шевове и преглед за възможни фрактури. Сеута и другата испанска територия на северната граница с Мароко – Мелия, са единствената сухопътна граница на ЕС с Африка, която много африканци се опитват да пресекат, посочва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Преселници щурмуваха двойна ограда и нахлуха в Испания\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%88%d0%be%d1%84%d1%8c%d0%be%d1%80-%d1%80%d0%b0%d0%bd%d0%b8%d0%bb-%d0%b4%d0%b2%d0%b0%d0%bc%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80/", "text": "Варненската полиция издирва шофьор, който помел с колата си мотоциклет и избягал. Катастрофата станала на 25 юли около 22,30 ч на пътя от Златни пясъци към Варна. На 30 м след разклона за Долна Трака автомобилът с варненска регистрация застигнал и блъснал мотора „Кавазаки“, управляван от 37-годишен британец. От удара мъжът получил контузни наранявания, а 26-годишната му спътница била настанена в болница със счупена ключица и мишница. Няма опасност за живота им, а по случая е образувано досъдебно производство, уточниха от полицията. Оттам апелираха всеки, който има информация или е станал очевидец на инцидента, да подаде сигнал на тел. 112 или в поделенията на МВР във Варна и областта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Издирват шофьор, ранил двама в катастрофа"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d1%81%d0%be%d0%b1%d1%81%d1%82%d0%b2/", "text": "Собственикът на магазин в подлеза на столичния булевард „България“, който   заради кучето му, остава за постоянно в ареста. Софийският градски съд отхвърли твърденията на защитника на Иван Тонев, че клиентът му е действал в условията на самоотбрана. До стрелбата на оживеното място в 10 сутринта се стига, защото кучето на пострадалия се изходило пред магазина на Тонев. Той и адвокатът му твърдят, че скандалът бил предизвикан от намиращия се в момента в болницата собственик на кучето. Версията на задържания е, че бил заплашен с думите „Ако не са камерите, досега да си мъртвец“. Съдът обаче цитира доказателствата по делото, от които става ясно, че след като пистолетът му засякъл, Тонев стрелял втори път и уцелил жертвата в корема. След задържането на мъжа стана ясно, че той има регистрация за побой, че е стрелял със законен пистолет и според останалите продавачи в подлеза, не бил конфликтен. Определението подлежи на обжалване пред Софийския апелативен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Оставиха за постоянно в ареста собственика на магазин, който простреля човек заради кучето му"}
{"url": "https://trud.bg/%d0%b5%d0%ba%d1%81%d0%bf%d0%b0%d0%bd%d0%b7%d0%b8%d1%8f-%d0%bd%d0%b0-%d0%b7%d0%b5%d0%bb%d0%b5%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%b8-%d0%bd%d0%be%d1%89%d0%b5%d0%bd-%d1%81%d0%bb%d1%83/", "text": "От ноември разширяват с близо 5500 места зелената зона в четири столични района. Това са „Лозенец“, „Оборище“, „Красно село“ и „Възраждане“. Решението беше взето на днешното заседание на Столичния общински съвет. „16 500 са местата в зелената зона в момента. Със „синята зона“ общият брой на местата за платено почасово паркиране в София са 21 500. До дни се очаква да станат готови схемите за разполагане на самите паркоместа и тогава ще може да кажем точния брой, с който се разширява зелената зона в четирите района. Имаме готовност при нужда да назначим и нови 70 служители, които да работят в разширените зони“, обясни Румяна Милова от Центъра за градска мобилност. Общинският съвет прие да се въведе и нощен служебен абонамент, който да важи само за синята зона в града и да е с работно време 19:30 до 08:30. Цената за нощния служебен абонамент ще е същата като за дневния – 650 лв., но ще важи и за уикенда. От ЦГМ успокоиха, че нямат намерение да въвеждат нощна синя зона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Експанзия на зелената зона и нощен служебен абонамент за синята\t\t\t"}
{"url": "https://trud.bg/%d0%bc%d0%bd%d0%b8%d0%bc-%d0%bc%d0%b0%d0%b9%d1%81%d1%82%d0%be%d1%80-%d0%b8%d0%b7%d0%bc%d0%b0%d0%bc%d0%b8-%d0%ba%d0%bb%d0%b8%d0%b5%d0%bd%d1%82-%d1%81-2800-%d0%bb%d0%b2/", "text": "46-годишен жител на с. Петров дол с чисто до момента криминално досие е задържан за 72 часа и обвинен в измама, съобщиха от варненската полиция. На 9 юли, представяйки се за майстор, той обещал на 43-годишен мъж, че ще ремонтира покрива на дома му. Взел авансово 2800 лв., след което изчезнал. Тогава ужиленият подал сигнал в полицията и след издирване мнимият майстор бил установен и пратен в ареста. Подобни случаи във Варненско имаше преди 4 г., когато няколко групи фалшиви строители измамиха по същата схема  възрастни жители на селата Казашко и Страшимирово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Мним майстор измами клиент с 2800 лв."}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b8%d0%b5-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%be%d1%82%d0%be-%d0%b2%d0%b5%d1%82/", "text": "Парламентът прие президентското вето върху Закона за приватизация и следприватизационен контрол . Осмото поред   на държавния глава Румен Радев бе наложено на 24 юли 2018 г. заради разпоредби, които според него не само не защитават обществения интерес, но и съществено го увреждат. Депутатите подложиха на повторно гласуване промените в Закона за приватизационен и следприватизационен контрол и „за“ тях гласуваха 0 народни представители, „против“ – 185 и „въздържали се“ – 2, с което законът бе отхвърлен, а ветото прието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Парламентът прие президентското вето върху закона за приватизацията"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b8%d0%b3%d1%80%d0%b0%d1%87-%d0%bd%d0%b0-%d0%ba%d1%80%d0%b8%d0%ba%d0%b5%d1%82-%d0%b8%d0%bc%d1%80%d0%b0%d0%bd-%d1%85%d0%b0%d0%bd-%d0%be%d0%b1%d1%8f%d0%b2/", "text": "Бившият пакистански играч по крикет Имран Хан обяви днес победа на изборите и обеща „нов“ Пакистан, предаде Асошиейтед прес. Хан, който иска да бъде следващият министър-председател на Пакистан, каза в предавано по телевизията обръщение към нацията, че „благодарение на Бога спечелихме и постигнахме успех“. „Ако е рекъл Бог, ще дадем пример“, заяви той. Хан и неговата партия запазват категорична преднина при бавното и проточено преброяване на гласовете от вчерашните избори в Пакистан, белязани от твърдения за измама и насилие.  Представители на изборните власти казаха, че по-късно днес се очакват официални резултати от гласуването. Повече от десет телевизионни канала в Пакистан обаче прогнозират въз основа на частични резултати, използвайки свои неоповестени методологии, че Хан получава 119 от 270-те депутатски места, които се оспорваха на изборите. Останалите места в 342-членната долна камара на парламента включват запазени места за жени и малцинства. Гласуването за две места беше отложено, след като един кандидат умря в кампанията, а друг беше дисквалифициран. Все още не е ясно дали оглавяваното от Хан Движение за справедливост ще спечели обикновено мнозинство или ще трябва да състави коалиция. Но още преди да бъдат преброени и половината гласове, водещият съперник на Хан – Шахбаз Шариф, който оглавява Пакистанската мюсюлманска лига (Наваз) на намиращия се в затвора бивш министър-председател Наваз Шариф, отхвърли резултатите от изборите, предизвиквайки тревога, че недоволни губещи може да забавят съставянето на следващото правителство. Според телевизионните прогнози неговата партия печели едва 61 депутатски места. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Бившият играч на крикет Имран Хан обяви победа на изборите в Пакистан"}
{"url": "https://trud.bg/%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d0%bd%d1%8f%d0%bc%d0%b0-%d0%b4%d0%b0-%d0%bf%d0%b5%d0%b5-%d0%b7%d0%b0-%d0%b1%d1%81%d0%bf-%d0%bd%d0%b0-%d0%b1%d1%83%d0%b7%d0%bb%d1%83%d0%b6%d0%b4/", "text": "Гери-Никол отказа да  пее за младежите от БСП в Казанлък. Ден преди концерта баща й се обадил в червената централа и обяснил, че дъщеря му отказва участие, тъй като от общината във Варна предупредили тийнидола, че ако се пее за социалистическата партия, ще я извадят от списъка на участниците в концерта за празника на морската столица, който е на 15 август. Това научи “Труд” от “Позитано” 20. Оттам казаха, че имат договор с певицата, а хонорарът й от 3 500 лв. бил приведен по банков път. От червената централа обясниха, че сега Гери-Никол ще трябва да върне парите и да плати неустойка заради отказа си. Гери-Никол трябваше да пее утре вечер заедно с Дара пред представители на леви организации от шест балкански държави на площада в Казанлък. Събитието е част от програмата на традиционния ежегоден събор на социалистите на връх Бузлуджа. В концерта ще вземе участие и Мариана Попова. Преди концерта ще има дискусия  на тема “Младите хора на Балканите: Мисия: Оставаме”. Форумът ще  събере и младежи от Словения, Сърбия, Албания, Черна гора и Румъния. В срещата участие ще вземе и червеният лидер Корнелия Нинова. В събота Горан Брегович и неговият оркестър ще са гвоздеят в програма на традиционния събор на БСП на Бузлуджа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Гери-Никол няма да пее за БСП на Бузлужда\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%b2%d1%81%d0%b8%d1%87%d0%ba%d0%b8-%d1%81%d1%8a%d1%80%d0%b1%d0%b8-%d0%b7%d0%bd%d0%b0%d1%8f%d1%82-%d1%87/", "text": "Президентът на Сърбия Александър Вучич, в изявление за хърватския седмичник „Глобус“, заяви, че всички сърби знаят, че Косово е изгубено, но той ще направи всичко, което може, за да върне това, което може да бъде върнато, съобщи македонската редакция на Радио „Свободна Европа“. „Всички сърби знаят, че Косово е загубено, но аз ще направя всичко, което мога, за да се върне това, което може да бъде върнато и да не бъде накрая пълна загубата“, заяви Вучич. Той добави, че „всички нападат него, като не подбират нито средства, нито думи, а всъщност никой от тях не желае да се реши проблемът с Косово“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Александър Вучич: Всички сърби знаят, че Косово е загубено"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0-%d1%81%d0%b5-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b0-%d1%81%d0%bc%d0%b5%d1%82%d0%ba%d0%b0-%d0%b2-%d0%bd%d0%b0%d1%86%d0%b8%d0%be%d0%bd%d0%b0/", "text": "Открива се специална сметка в Националната банка на Гърция за подпомагане на засегнатите от пожарите, съобщиха от посолството на Гърция в София. „Предвид международната и в страната вълна от солидарност и подкрепа към страната ни и към засегнатите хора в райните на източна и западна Атика, гръцкото правителство реши да открие специална сметка в Банката на Гърция с цел финансирането на всякакъв вид дейности за подпомагане на засегнатите от пожарите в западна и източна Атика, и основно за ремонтни дейности и обезщетяване на собствениците, чиито домове бяха унищожени от бедствието, както и за възстановяване на засегнатите райони и тяхната инфраструктура. Управляващ орган на тази сметка ще бъде тричленна комисия, която се състои от председателя на парламента, министъра на инфраструктурата и транспорта и министъра на финансите“, се посочва в съобщението на гръцкото посолство. Контролът по разходване на средствата по сметката ще бъде упражняван от регистрирани одитори, които ще бъдат назначени от министъра на финансите, а заключенията им ще бъдат внесени в Сметната палата с цел контрол по законовото изразходване на събраните средства. Гръцката държава участва в сметката чрез вноска от 20 млн. евро от държавната Агенция по заетостта и човешките ресурси, 10 млн. евро от Министерството на финансите, а гръцкият парламент вече взе решение да внесе още 10 млн. евро по сметката. В тази сметка ще могат да внасят средства и желаещите чужди държави и фирми, както и граждани от Гърция и чужбина. „Нашата цел е възстановяването на засегнатите райони и публичната инфраструктура, така и обезщетяването и ремонтите на домовете и останалите сгради да бъдат извършени възможно най-скоро. Поради тази причина ще се използват всички възможности, които дават разпоредбите за даване на разрешителни за ремонтни дейности по ускорена процедура, а там, където е необходимо ще бъдат извършени съответните законодателни промени“, се посочва още в съобщението на посолството на Гърция в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Открива се специална сметка в Банката на Гърция за подпомагане на засегнатите от пожарите"}
{"url": "https://trud.bg/%d0%b4%d0%b2%d0%b5-%d1%87%d0%b0%d1%88%d0%b8-%d0%b3%d0%b0%d0%b7%d0%b8%d1%80%d0%b0%d0%bd%d0%b8-%d0%b1%d0%b5%d0%b7%d0%b0%d0%bb%d0%ba%d0%be%d1%85%d0%be%d0%bb%d0%bd%d0%b8-%d0%bd%d0%b0%d0%bf%d0%b8%d1%82/", "text": "Консумирането на две чаши дневно газирани безалкохолни напитки удвоява риска от диабет, според изследване, проведено над 2800 възрастни. Учените са установили, че хората, които пият около 400 мл на ден подсладени напитки, независимо дали със захар или друг подсладител, са 2,4 пъти по предразположени към диабет. Газираните напитки са обогатени с въглероден диоксид, който се отделя при нормално атмосферно налягане. Изкуственото карбонизиране е открито през 1767 година от англичанина Джоузеф Прийстли, но започва да се използва чак през 1807 година. Хората, които пият по литър безалкохолни напитки всеки ден имат 10,5 пъти по-висок риск от диабет тип 2 и 3,5 пъти по-висок риск от диабет тип 1. Диетичните газирани напитки са също толкова вредни, колкото и другите, въпреки че не съдържат захар. Според автора на изследването д-р Йозефин Льофенборг една от причините е, че консумацията на диетични напитки стимулира апетита и ни накара да увеличим приема на храна, особено сладки храни, което води до наднормено тегло – рисков фактор за диабета. Другата е, че изкуствените подсладители могат да окажат негативно влияние върху баланса на добрите и лошите видове микроби в червата, а това може да доведе до непоносимост към глюкоза. Освен риск от диабет, безалкохолните напитките имат и други неблагоприятни последици за здравето – риск от наднормено тегло, проблеми със зъбите и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Две чаши газирани безалкохолни напитки на ден удвоява риска от диабет"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%80%d0%be%d0%bd%d0%b0%d0%bb%d0%b4%d0%be-%d0%bd%d0%b0-%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b8-1/", "text": "Новият нападател на „Ювентус“ Кристиано Роналдо бе осъден на две години затвор от испанските съдебни власти заради укриване на данъци в периода между 2011 и 2014 г. Той се призна за виновен и ще трябва да плати глоба в размер на 19 милиона евро, за да изчисти всичките си задължения пред хазната. Въпреки че е осъден на две години затвор, португалецът няма ги излежи, защото това е първото му провинение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Осъдиха Роналдо на две години затвор и 19 млн. евро за укриване на данъци"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%bf%d0%bb%d0%b0%d0%bc%d0%bd%d0%b0-%d0%be%d0%ba%d0%be%d0%bb%d0%be-%d0%bd%d0%be%d1%81-%d1%81%d1%83%d0%bd%d0%b8%d0%be/", "text": "Голям пожар избухна в  в район Камариза, близо до остров Сунио. Предполага се, че огънят е избухнал в следствие на паднал гръм. Според кмета Димитрис Лукас, в региона е имало доста мълнии, след което е избухнал пожарът. Властите са на разположение, ако е необходима евакуация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Голям пожар пламна около нос Сунио"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%bd%d0%b0/", "text": "Пострадали са двама души, които са откарани в УМБАЛ „Проф. д-р Стоян Киркович” в Стара Загора. Сигналът за   е подаден в 14:10 часа. Единият от пострадалите е получил охлузвания, а другият е със счупена част от черепна кост и с фрактура в областта на таза. Пациентът е контактен, няма опасност за живота му, съобщи директорът на Университетска болница проф. д-р Йовчо Йовчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Двама пострадаха при катастрофата на пътя Стара Загора – Казанлък"}
{"url": "https://trud.bg/60-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b8%d0%b1%d0%b0%d1%80-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%80%d0%b5%d0%ba%d0%b0-%d0%b0%d1%80%d0%b4%d0%b0/", "text": "60-годишен мъж се удави в река Арда в района на стамболовското село Долно Черковище. Тялото на мъжа е било извадено от водата вчера следобед, съобщиха от противопожарната служба в Хасково, информира  . Вчера Салим Муса и негов приятел били на риболов край реката, на известно разстояние един от друг. Ненадейно обаче Салим изчезнал, а приятелят му отишъл да го потърси. Той обаче заварил на мястото само дрехите му. За случая е подаден сигнал на спешния телефон 112 и са изпратени пожарникари. Трупът на мъжа е откаран за аутопсия, която трябва да установи причината за смъртта. Хора от Долно Черковище недоумяваха как се е случил инцидента, тъй като Салим умеел добре да плува, не употребявал и алкохол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " 60-годишен рибар се удави в река Арда"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d0%be%d0%ba%d0%be%d0%bb%d0%be-%d0%b5%d0%b2%d1%80%d0%be%d0%b2%d0%b8%d0%b7%d0%b8%d1%8f-%d1%83%d0%ba%d1%80/", "text": "Сметната палата на Украйна установи значителни нарушения в използването на средства за провеждането на песенния конкурс „Евровизия 2017“ в страната. Това оповести пресслужбата на ведомството. „За подготовката и провеждането на песенния конкурс е изразходвана колосална сума – над 787 милиона гривни (около 30 милиона долара). Но за съжаление Държавният комитет за телевизия и радио на Украйна и Националната обществена телерадиокомпания на Украйна не са осигурили в пълна степен пестеливото й използване“, заяви председателят на Сметната палата Валерий Пацкан. Цялата статия може да прочетете на  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Финансов скандал около Евровизия, Украйна е пръснала колосалните $30 милиона\t\t\t"}
{"url": "https://trud.bg/%d0%b3%d1%80%d0%b5%d0%b1%d1%86%d0%b8%d1%82%d0%b5-%d1%81-%d0%b2%d1%82%d0%be%d1%80%d0%b8-%d0%b2%d1%80%d0%b5%d0%bc%d0%b5%d0%bd%d0%b0-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0/", "text": "Десислава Георгиева и Борис Йотов направиха сериозна заявка за медалите на световното по гребане до 23 г. в Познан (Полша). И двамата убедително спечелиха сериите на скиф и продължават на финалите. Георгиева преодоля 2000 метра за 8:13,98 мин. Времето на българката е второто най-добро постижение от всички 24 лодки. Най-бързо дистанцията измина Емили Калфелд (САЩ) – 8:08,850.  Йотов, който е европейски шампион от 2017-а, също не се пести на старта. Той спря хрономерите на 7:13,700 мин. А с първо време на четвърфиналите се класира ирландецът Бърн (7:07,770). Неписано правило е, че гребците не дават най-добри време в първите гонки, за да съхранят сили за заключителната надпревара. А по регламент в следващата фаза продължават определен брой лодки от всяка серия. До игрите Рио 2016 Йотов бе национал на Азербайджан, а на олимпиадата заедно с Александър Александров завърши 12-ти на двойка скул. Но след този форум реши да се върне и отново да облече фланелката с родния флаг. Няколко месеца по-късно той донесе европейска титла на България. За полуфиналите в Познан се класираха още Рангел Кацарски и Станимир Халаджиев на двойка без кърмчия.", "date": "2018.07.26", "title": " Гребците с втори  времена на мондиала"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d1%81%d1%8a%d0%b1%d0%be%d1%80%d0%b8-%d1%88%d0%b0%d0%bc%d0%bf%d0%b8%d0%be%d0%bd-%d0%be%d1%82-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0%d0%bd/", "text": "Крис Фрум, четирикратен шампион в „Тур дьо Франс“, претърпя неочакван инцидент в 17-ия етап на тура. Британецът бе блъснат от полицай, който не го разпознал, преоблечен в черен дъждобран. Колоездачът и охранителят му се спускали към автобуса на отбора, когато представителят на реда препречил пътя им и поискал да спрат. След получен отказ той съборил Фрум на земята. Във Франция е практика феновете да карат пред колоната, а после на финала да аплодират своите любимци. Етапът бе спечелен от колумбиеца Найро Кинтана, а лидер в генералното класиране остава британецът Герайнт Томас.", "date": "2018.07.26", "title": " Полицай събори шампион от Тур дьо Франс"}
{"url": "https://trud.bg/%d0%b8-%d0%b2-%d0%ba%d0%b0%d0%bd%d1%83-%d0%ba%d0%b0%d1%8f%d0%ba%d0%b0-%d1%82%d1%80%d1%8a%d0%b3%d0%bd%d0%b0%d1%85%d0%b0-%d1%81%d0%b8%d0%bb%d0%bd%d0%be/", "text": "И в кану-каяка националите ни до 23 години тръгнаха силно на световното в Пловдив. Четири наши лодки вече са на полуфиналите, управлявани от Ангел Кодинов, Димитър Петров, Иван Пейчев и Натали Стойчева. Първенството бе открито преди ден с впечатляваща церемония в зала „Колодрума“. Освен атрактивни изпълнения по акробати зрителите станаха свидетели и на изящните гласове на фолклорната група „Куклици“ с участието на 7-годишната Анджелика-Гая, дъщеря на двукратния ни сребърен олимпийски медалист Петър Мерков. Участниците в първенството бяха посрещнати с щастливата новина, че съдът окончателно се е произнесъл в полза на спорта и е дал разрешение за построяването на втори гребен канал.", "date": "2018.07.26", "title": " И в кану-каяка тръгнаха силно"}
{"url": "https://trud.bg/%d0%b4%d0%be-%d0%bc%d0%be%d0%bc%d0%b5%d0%bd%d1%82%d0%b0-%d1%81%d0%b0-%d0%bf%d1%80%d0%b5%d0%b2%d0%b5%d0%b4%d0%b5%d0%bd%d0%b8-2-050-000-%d0%bb%d0%b2-%d0%bf%d0%be-%d0%bf%d0%be%d0%bc%d0%be%d1%89%d1%82/", "text": "До момента Държавен фонд „Земеделие“ извърши плащания по помощта „де минимис“ за общините в Ямболско и Бургаско, засегнати и ограничени поради заболяването чума по дребните преживни животни, общо на 364 стопани от седемте общини с въведени ограничения заради чумата (PPR) за близо 2 050 000 лв. Това съобщават от държавен фонд „Земеделие“. Обезщетения ще получат не само стопаните на евтанизираните животни, но и всички останали, които подлежат на възбрана за реализиране на млечни и месни продукти извън ограничената зона. Чрез помощта de minimis стопаните ще могат да покрият загубите от нереализираното мляко, ценовите разлики на изкупената продукция и затрудненията при изхранването на животните. Тя е допълнение към вече изплатените на стопаните обезщетения за евтаназирани животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " До момента са преведени 2 050 000 лв. по помощта „де минимис“ за областите Ямбол и Бургас"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b3%d0%be%d1%82%d0%b2%d0%b8-%d0%bc%d0%be%d0%b4%d0%b5%d1%80%d0%bd%d0%b8%d0%b7/", "text": "Община Велико Търново е в процес на подготовка на нови решения за градския транспорт, трафика в Старата столица и паркирането. Планираните мерки ще бъдат реализирани с проекта за интегриран градски транспорт, който предстои да бъде представен за оценка по Оперативна програма „Региони в растеж“ 2014-2020 тази есен. Близо 11 милиона лева безвъзмездна финансова помощ ще бъдат инвестирани за редица дейности, целящи качествено подобрение както на транспортните услуги, така и на транспортната инфраструктура. Инвестиционното намерение за интегриран градски транспорт е включено като проект за реализация в Общинския план за развитие на община Велико Търново/2014-2020/, а също е част и от Интегрирания план за градско възстановяване и развитие на град Велико Търново. Двата стратегически документа са били предмет на публични обсъждания още през 2013 и 2014  година. Нова основна линия, която ще бъде обслужвана с електрически автобуси, ще бъде създадена с реализацията на проекта. Екологичните превозни средства ще свързват бъдещите два буферни паркинга с центъра и старата част на Велико Търново, където са основните исторически забележителности и туристически атракции. Планираните локации на буферните паркинги са в района на бившето сержантско училище и в подножието на Балдуиновата кула. Подвижният състав за обслужване на линията следва да е с най-висока степен на екологичност и да отговаря на изискванията и стандартите на Европейския съюз за изхвърляне на вредни емисии в атмосферата. Линията е част от намерението за предлагане на транспортна схема с алтернативни маршрути, като по този начин се цели оптимизация на транспортно-комуникационната система на Велико Търново. Съвременна информационна система ще дава информация в реално време за движението на автобусите. 22 електронни табла ще бъдат монтирани на спирките с най-голям пътникопоток. Изграждане на пешеходен надлез над улица „Магистрална”, преустройство на кръстовищата край Беляковско шосе и Летния театър, преасфалтиране на 4 километровия булевард „България”, модернизация на четири светофарни уредби и внедряване на информационна система за паркиране са също сред предвидените за изпълнение мерки. С изграждането на буферните паркинги  и въвеждането на интелигентни транспортни решения ще бъде облекчена работата както на синята зона във Велико Търново, така и на останалите безплатни зони за спиране и престой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Община Велико Търново готви модернизация на градския транспорт и паркирането"}
{"url": "https://trud.bg/%d1%81%d0%b0%d0%b9%d1%82-%d0%bf%d0%be%d0%ba%d0%b0%d0%b7%d0%b2%d0%b0-%d0%ba%d0%b0%d0%ba-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8%d1%82%d0%b5-%d0%b8%d0%b7%d0%bf%d0%be%d0%bb%d0%b7/", "text": "Всеки гражданин вече може да провери кои негови лични данни фигурират в публичните регистри и как те се използват от администрациите, съобщиха от правителствената информационна служба. Услугата „Предоставяне на персонална справка на физическо лице за достъп от трети лица до негови данни, налични в регистри, през Средата за междурегистров обмен RegiX“ e достъпна за потребители в Системата за сигурно електронно връчване ( ), поддържана от Държавна агенция „Електронно управление“ (ДАЕУ). Регистрация може да бъде направена с Квалифициран електронен подпис (КЕП) или Персонален идентификационен код (ПИК) на Националния осигурителен институт. Към настоящия момент са се регистрирали близо 10 000 физически лица, които имат достъп до данни от 50 регистъра. Продължава процесът по присъединяване на нови регистри. По този начин българските граждани могат да осъществяват ефективен контрол върху качеството и основанията за достъп до техните данни от страна на институциите. Услугата е създадена по инициатива на вицепремиера Томислав Дончев и ДАЕУ. Тя е в синхрон с разпоредбите на Общия регламент на ЕС за защита на личните данни, на Закона за електронното управление и на подзаконовите нормативни актове за неговото изпълнение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Сайт показва как институциите използват личните данни на гражданите"}
{"url": "https://trud.bg/%d0%ba%d0%b0%d0%bd%d1%8f%d1%82-%e2%84%96838-%d0%b2-%d1%81%d0%b2%d0%b5%d1%82%d0%b0-%d0%b4%d0%b0-%d0%b8%d0%b3%d1%80%d0%b0%d0%b5-%d0%b2-%d1%81%d0%b8%d0%bd%d1%81%d0%b8%d0%bd%d0%b0%d1%82%d0%b8/", "text": "Бившият №1 в световния тенис Анди Мъри се пошегува с катастрофалното си пропадане в ранглистата. Шотландецът вече заема 838-то място, след като не успя да защити четвъртфинала си от миналата година на „Уимбълдън“. Мъри претърпя серия от травми и още не може да върне най-добрата си форма. В социалната мрежа инстаграм Анди написа с намигване, че е „горд“ от постижението си. А реакцията му предизвика усмивка дори и у най-безразличните към тениса.  Въпреки незавидното му ниво организаторите на турнира в Синсинати решиха да дадат уайлд кард на шотландеца. Мъри два пъти досега вдига трофея – през 2008-а, 2011 г. В кариерата си е спечелил 45 титли, от които 3 за Големия шлем. А миналата година пропуска заради травма.  Шампионът от 2017-а Григор Димитров пък бе оценен като „много специален“ от Андре Силва, турнирен директор на „Мастърс“-а в Синсинати. Българинът има да брани точки и вече започна тренировки в Монте Карло за тура от 12 август. Същевременно неизвестни завързаха със свински опашки и обраха роднина на Новак Джокович. 85-годишният Милослав, дядо на съпругата му Йелена, останал без 26 000 динара (220 евро) и мобилен телефон.", "date": "2018.07.26", "title": " Канят №838 в света  да играе в Синсинати"}
{"url": "https://trud.bg/%d1%82%d0%b8%d1%82%d0%b8-%d0%bf%d0%b0%d0%bf%d0%b0%d0%b7%d0%be%d0%b2-%d0%bf%d0%be%d0%b4%d0%bf%d0%b8%d1%81%d0%b0-%d0%b7%d0%b0-%d0%b3%d0%be%d0%b4%d0%b8%d0%bd%d0%b0-%d1%81%d1%8a%d1%81-%d1%81/", "text": "Константин Папазов-Тити поднови договора си с „Левски Лукойл“ за година. Под негово ръководство столичани ликуваха с титлите в НБЛ и в Балканската лига. А през есента тимът ще гони престижно класиране и в Шампионската лига. „Сините“ вече усилено работят върху селекцията, като в състава бяха привлечени близнаците Деян и Калоян Иванови. Братята имат впечатляваща кариера зад граница, но предпочетоха да се върнат у нас след 13-годишна пауза. От клуба обаче си тръгват играчът Станимир Маринов и един от асистентите Александър Тодоров.", "date": "2018.07.26", "title": " Тити Папазов подписа за година със „сините“"}
{"url": "https://trud.bg/%d0%be%d0%bf%d0%b8%d1%82%d0%b0%d1%85%d0%b0-%d0%b4%d0%b0-%d0%be%d1%82%d0%b2%d0%bb%d0%b5%d0%ba%d0%b0%d1%82-%d0%b4%d1%8f%d0%b4%d0%be%d1%82%d0%be-%d0%bd%d0%b0-%d1%81%d1%8a%d0%bf%d1%80%d1%83%d0%b3%d0%b0/", "text": "Неизвестни лица опитали да отвлекат дядото на Йелена Джокович – Милослав Радисавлевич, предаде сръбското радио Б92. Той е бил намерен вързан със свински опашки в царевичак в района на централния град Лиг, където живее. Той  е открит случайно от мъж, който чул викове за помощ. Жертвата на престъплението твърди, че двама души са влезли в дома му и са поискали пари. След като той отказал да изпълни тяхното искане, те го измъкнали от жилището. Потърпевшият е пуснат за домашно лечение. Съобщава се още, че са му били взети 26 000 динара (около 220 евро) и мобилен телефон. Радисавлевич е на 85 години и е дядо на съпругата на бившия номер 1 в мъжкия тенис Новак Джокович – Йелена Джокович. Той е управител на фондацията, носеща името на внучката си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Опитаха да отвлекат дядото на съпругата на Джокович"}
{"url": "https://trud.bg/%d0%bc%d0%be%d0%bc%d1%87%d0%b5%d1%82%d0%be-%d0%bd%d0%b0%d1%80%d1%8a%d0%b3%d0%b0%d0%bb%d0%be-%d0%b4%d1%80%d1%83%d0%b3-%d0%bc%d0%bb%d0%b0%d0%b4%d0%b5%d0%b6-%d0%b2-%d1%81%d1%82%d0%be%d0%bb%d0%b8%d1%86/", "text": "15-годишното момче, което нападна и намушка с нож свой връстник в столичния жк „Надежда“, е било заснето от други тийнейджъри да разказва какво се е случило, предаде Канал 3. „Виж, аз отпреди исках да ги бия. Трима бяха. Изобщо не ми пука, че ще ме осъдят, аз съм си защитил моето. Ако искат да ме съдят, ако искат да не ме съдят. Аз и преди исках да ги бия“, казва нападателят. Малко след 14 часа, в полицията е постъпил сигнал за   на междуетажна площадка на жилищен блок в ж.к. „Надежда 3“. По неофициална информация до кървавата атака се стигнало, след като раненото момче, заедно със свои приятели, направили обиден колаж и го качили във Фейсбук. 15-годишният нападател е с ирански произход от смесен брак. От кадрите се вижда, че ученикът държи голям нож, с който е намушкал връстника си. Той е разпитван от други момчета, които го виждат гол до кръста, с ножа в ръка и със следи от кръв по тялото в района на бул. „Ломско шосе“. Тийнейджърите, които снимат клипа, го питат къде е намушкал връстника си, а той показва с ножа корема си и казва: „Ей тука“. „Отидох пред техния вход, те ме видяха, влязохме, бам, бам, бам и ги направих на нищо“, обяснява нсападателят. Другите го съветват да се маха от булеварда, да се прибере и да се изкъпе. Видеото е заснето, преди тийнейджърът да бъде арестуван. Намушканото момче пък е транспортирано в „Пирогов“. От лечебното заведение съобщиха, че лекарски екип извършва животоспасяваща операция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Момчето, наръгало друг младеж в столицата: Не ми пука, че ще ме осъдят\t\t\t"}
{"url": "https://trud.bg/%d0%b3%d1%80%d0%b5%d1%88%d0%ba%d0%b0%d1%82%d0%b0-%d0%bd%d0%b0-%d0%b3%d0%be%d1%81%d0%bf%d0%be%d0%b4%d0%b8%d0%bd-%d0%bf%d0%b5%d0%b5%d0%b2%d1%81%d0%ba%d0%b8/", "text": "Сред мъдрите приказки, родени от народа ни през вековете има една, която господин Делян Пеевски е трябвало да си спомни, преди да обърне внимание чрез своите вестници на нещото Светослав Иванов. Тя гласи „Не хвърляй камък в рядко нещо. Ще те оплиска.” Допускам, че просто му е дошло до гуша от папагалските мръсотии, които се леят срещу него от „Капитал” и компания, както и от техните агенти в телевизорите. Не само го допускам, а съм сигурен, че е така, защото бях мазан по същия начин от тези човечета повече от десет години, докато бях собственик, създател и издател на вестниците от „Пресгрупа 168 часа” и след това на пресгрупа „Монитор”. И моите нерви понякога не издържаха и освен че им теглех по една банишорска майна, ясно и точно казвах каква инфекция в занаята разпространяват тия зелени маймуни. Разбира се, те каляха наред българските предприемачи или по поръчка, или за рекет. Така е и до днес, разбира се, доста по-перфидно. Точно такъв е и случаят с нещото Светослав Иванов и интервюто му с шефа на групата „Ню имидж България“ Ярив Лернер. Поканил го бил да разговарят за киното като индустрия. И ей така, най-невинно, от чист професионален интерес го попитал за сделката с Делян Пеевски. И сега да видим как точно го е попитал, защото във въпроса на Иванов е заровено кучето. Та Иванов попитал Лернер дали не се притеснява, че някои от изданията на Пеевски „са натоварени с доста негативи през годините, подозирани са в доста политически зависимости, в това, че са служели за средство за саморазправа с много неудобни и политически, и икономически опоненти?“ Ето, читателю драг, това е школата на „Капитал“ – обективничко, невинничко и подличко да излееш мръсотията си като въпрос с елементи на коментар и клевети. След така зададения въпрос трябва да си пълен будала, за да не ти стане ясно, че господин Лернер е бил поканен в студиото не толкова заради спонтанно възникналия интерес на водещия към киното като индустрия, а точно за да му бъде зададен този въпрос, по този начин и между другото да бъдат оплюти група издания на Делян Пеевски, които са обект на търговски интерес от компанията на Лернер. В тази именно технология – мръсничко, подличко, невинничко, обективничко е инфекцията, която „Капитал“ и агентурата му вкараха в българската журналистика. Всъщност на нещото Иванов бе обърнато внимание в „Труд“ още през януари тази година. В статията   бе анализиран сериозният дефицит на обективност у популярното лице на най-голямата частна българска телевизия – бТВ. Лоши хора казват, че този дефицит и почти незабележима пристрастност на Иванов си имат цена. Той не бил просто телевизионен водещ със силно развит копнеж някога (ако може по-скоро) да се види в министерското кресло на ул. “Ал. Жендов” № 2, а и добре платен лобист на определени икономически и политически интереси. Ти да видиш! А Иванов иначе е един миличък, възпитаничък – бузките да му нащипеш от умиление. Но ако човек си даде труда да попрегледа предаванията му, ще види, че ако го няма Иванов, няма да могат да се изявяват в удобни интервюта Иво Прокопиев, съдията с политически страсти Лозан Панов, политическото зомби Христо Иванов и много още като тях. В същата стилистика – обективничко, загриженичко, почтеничко – бе решено и предаването му през януари, в което заедно с капиталската дружина раздуваха издадената клеветническа книга за българската журналистика, наречена „Бяла“. В това предаване дружината, заедно с Иванов се оплаква и руга българската журналистика, сякаш те са на Марс. Нима „журналистът“ Светослав Иванов е забравил, че като такъв, той би следвало да е медиатор, а не съдник, удобно позовавайки се на манипулативни данни от зависими журналистически организации. Интересно е също, защо не бе поканил на седянката нито един от грешниците, изобличени в книгата. Например мен. Да си кажа и аз думата, дето се вика. Има да чакам! Тук е мястото да отбележа, че нещото Иванов се явява все повече не като водещ, а като воден журналист. Води го групата на Прокопиев, водят го други икономически кръгове, инженерни политически ГМО-та и не на последно място Сорос и Мамона. Но все още Иванов не го признава, не застава в праймтайма в неделя вечер на най-рейтинговата телевизия и не признава, че подкрепя и налага “аджендата” на Прокопиев и компания. Не! Има си отработена стилистика – кротичко, възпитаничко, независимичко – червени бузки. Но да се върна на грешката на господин Пеевски. Като прочетох какво съм написал до тук, се замислих, че и аз всъщност бих хвърлил камъка в нещото Иванов. Колкото и да ме опръска, по-важно е хората да видят какво се крие под фината му, мазно извъртяна повърхност.", "date": "2018.07.26", "title": " Грешката на господин Пеевски\t\t\t"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8%d0%bb%d0%b0-%d0%b5-%d0%b6%d0%b8%d0%b2%d0%be%d1%82%d0%be%d1%81%d0%bf%d0%b0%d1%81%d1%8f%d0%b2%d0%b0%d1%89%d0%b0%d1%82%d0%b0-%d0%be%d0%bf%d0%b5%d1%80/", "text": "Приключи операцията на 16-годишното момче, което постъпи в УМБАЛСМ Пирогов, след като беше   в кв. Надежда, съобщиха от лечебното заведение. Мултидисциплинарен екип e извършил животоспасяваща операция по спешност при постъпването на момчето в университетската спешна болница. То остава за интензивно лечение и активно наблюдение в Детската реанимация на „Пирогов“. Утре сутрин в 8.00 часа пред главния вход на болницата ще има брифинг за състоянието му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Приключила е животоспасяващата операция на наръганото 16-годишно момче в столичния квартал „Надежда“\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-210/", "text": "Изливаме в чужбина тонове цигари менте Марката “Капитал” била сред най-търсените на черния пазар. Очакват се арести за незаконното производство.     Дръжте елита, братя журналисти Репортерите няма да искат съгласие при разследване на значими хора. Фотографи и оператори могат да снимат обществени личности на публични места. Имената на политици остават в разследванията.       Грешката на господин Пеевски Кой води водещия журналист Светослав Иванов – коментар на главния редактор на „Труд“ Петьо Блъсков.         В Националната служба за охрана не работят слуги Мит е, че шпионираме политиците, които пазим, казва началникът на НСО генерал Данчо Дяков в интервю за „Труд“.             Препиканата справедливост Саморазправата се превръща в последна инстанция, защото престъплението не е следвано от адекватно наказание – коментар на Емил Спахийски.         Играч с две сърца Силует на Месут Йозил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Вижте акцентите в броя на вестник „Труд“ в петък, 27 юли 2018"}
{"url": "https://trud.bg/%d0%ba%d0%b0%d1%80%d0%b0%d0%bc%d0%b5-%d1%81%d1%8a%d1%81-%d1%81%d1%82%d0%b0%d1%80%d0%b8%d1%82%d0%b5-%d0%b2%d0%b8%d0%bd%d0%b5%d1%82%d0%bd%d0%b8-%d1%81%d1%82%d0%b8%d0%ba%d0%b5%d1%80%d0%b8/", "text": "Депутатите приеха на първо четене въвеждането на тол системата И след като заработи новата тол система водачите на леки коли ще могат да карат със старите винетни стикери до изтичането на талоните. Това обявиха от Министерство на регионалното развитие и благоустройството. Първоначално идеята, записана и в проектозакона за изменение и допълнение на Закона за пътищата предвиждаше те да се подменят с електронни такива в срок до 31-ви януари 2019 г., в случай че изтичат след 15 август догодина. Този текст обаче вероятно ще бъде променен между първо и второ четене в парламента, така че да не се създават излишни затруднения за водачите. Новата електронна система ще отчита, че шофьорите с хартиени стикери не са нарушители, тъй като продажбата им е обвързана с номера на превозното средство, обясниха за “Труд” експерти. Цената на новите винетки ще бъде окончателно ясна през есента. Новите електронни документи ще могат да се купуват както досега от бензиностанции, но също през телефон и други устройства, свързани с интернет. В проектозакона се предвижда и монтирането на специални автомати, през които да е възможно да се купуват новите винетки. Депутатите приеха на първо четене с мнозинство в парламента предложените промени. В нормативния акт е записано още, че стикерите за товарните автомобили ще престанат да са валидни след 16-ти август 2019 г., независимо кога изтича срокът им. Дали и за превозвачите ще се предвиди промяна на тези текстове, все още не е ясно. Парите от новата тол система и приходите от винетки ще позволят изграждането на нови шосета и ремонта на повече километри от съществуващите пътища. С приходите от първите 5 г. се очаква да бъдат изградени 400 нови километра републикански шосета, обясни министърът на регионалното развитие Николай Нанков. Държавата обмисля да увеличи и средствата за поддръжка на общинските шосета, въпреки че за това средствата няма да се отделят от приходите от тол системата, а директно от бюджета. През следващите 3,5 години се очаква магистралата “Хемус” да достигне до Велико Търново и да бъде завършен аутобанът между старопрестолната столица и Русе. През 2019 г. ще започнат процедурите за изграждане на тунел под “Шипка”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Караме със старите винетни стикери\t\t\t"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d1%81%d1%82%d1%80%d0%be%d0%b5%d0%b6%d0%b8-%d0%b2%d0%b8%d0%bd%d0%be%d0%b2%d0%bd%d0%b8-%d0%b7%d0%b0-%d1%82%d1%80%d0%b0%d0%b3%d0%b5%d0%b4%d0%b8/", "text": "Под 10% от засегнатите имоти имали застраховки Гръцкият министър на отбраната Панос Каменос заяви, че незаконни строежи са допринесли за трагедията с поне 83 жертви, която бе предизвикана от силни пожари в понеделник вечерта. Той остро осъди „престъпното” застрояване в горски райони, което блокирало маршрути за бягство и така много от жертвите били хванати в огнен капан. Каменос посети опустошени от стихията райони в източната част на Атика, където бе посрещнат от гневни местни жители. „Оставихте хората да изгорят. Изоставихте ни на милостта на господ”, обвини го Катерина Самиоти от Мати, чиято къща е напълно изгоряла. „Никой не дойде на помощ, зарязахте хората да плуват часове наред”, оплака се на министъра друг недоволен гражданин. Думите им са ехо на редакционни статии във днешната гръцката преса. „Не е възможно да тъгуваме за толкова много жертви и да няма нито един виновен. Никой не пое дори политическа отговорност”, написа в. „То Вима”. В. „Катимерини” също разкритикува липсата на план на властите за реакция на подобно бедствие. Каменос, войнствен лидер на националистическия партньор на управляващата СИРИЗА „Независими гърци”, обаче отхвърли обвиненията, че правителството не е предпазило гражданите. „Всички тези крайбрежни имоти нямат лиценз. Това е безконтролна окупация на брега”, подчерта той. По-малко от 10% от пострадалите в бедствието имоти са имали застраховки. Кметът на тежко пострадалото селище Рафина Евангелос Бурнус съобщи, че една от всеки четири къщи е напълно изгоряла в пожара.", "date": "2018.07.26", "title": " Незаконни строежи виновни за трагедията\t\t\t"}
{"url": "https://trud.bg/%d0%bc%d0%b5%d0%b2%d0%bb%d1%8e%d1%82-%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d1%82%d1%83%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d1%82%d0%be%d0%bb%d0%b5%d1%80/", "text": "Министърът на външните работи на Турция Мевлют Чавушоглу заяви в четвъртък, че Турция не би толерирала   от никого, предава Reuters. „Никой не диктува на Турция нищо. Няма да толерираме заплахи от никого. Върховенството на закона е за всички, без изключения“, написа Чавушоглу в социалната мрежа „Туитър“. Думите му идват в отговор на американския президент Доналд Тръмп и неговият вицепрезидент Майк Пенс, които заплашиха Турция с налагането на санкции, ако задържаният там американски свещеник Андрю Брънсън не бъде освободен и върнат в САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Мевлют Чавушоглу: Турция няма да толерира заплахи относно задържания американски свещеник"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5/", "text": "Столичният общински съвет прие 2600 спирки да отидат на концесия. Доклада на кмета на София Йорданка Фандъкова бе одобрен, въпреки несъгласието на БСП. Спирките ще трябва да изглеждат еднакво според изисквания на главния архитект на София Здравко Здравков за цвета и материалите. Концесионерите ще имат две години да се съобразят с изистванията. Здравите демонтирани навеси ще бъдат преместени на други места извън обхвата на концесията. Едва около двеста от спирките с навес са в добро състояние в момента. С въвеждането на концесията 1500 до 1800 от спирките ще са с навеси, а в момента този тип спирки са 1100. Част от новите навеси ще са от по-издържливи материали, за да са вандалоустойчиви и ще могат да издържат на обстрел, се разбира от изказване на главния архитект на София Здравко Здравков. Концесионерът ще монтира и таблата и кошчетата. Ще трябва да се грижи за поддръжката на съоръженията на спирките, но няма ангажимент към сметосъбирането. „Ще имаме лафки, но няма да се грижат за чистотата на кошчетата за боклук и околното пространство, а ще се грижи за тях общината. Оставяме за едни активите, а за други пасивите?“, попита Милка Христова от БСП. Тя смята, че тази концесия е минирана в самата си основа, защото не е изадържана от законова гледна точка. Концесията е за 15 г. с допълнителна възможност за още 5. Спирките се разделят поравно на 4 части, като един концесионер ще може да кандидатства за максимум два, за да няма монопол. Частниците ще печелят от 400 рекламни елемента и 300 павилиона, разпределени между пакетите. Според приетата от СОС днес наредба за рекламата в София, в историческия център на града реклама няма да има. По спирките, обаче тя ще бъде разрешена, но ще бъде ограничавана на пана от 2 кв.м. , обясни арх. Здравков. По спирките няма да може да има LED- екрани с реклами, които да разсейват шофьорите, минаващи по столичните булеварди. „За мен най-важно е какви ще са ползите за града. Ползите за града ще са подмяна на над 2600 спирки на територията на цялата Столична община и монтиране на между 400 и 700 спирконавеса повече от сегашните. Знаем, че това е един сериозен проблем на града. В зала се разискваше въпроса дали трябва общината да ги изгради или да ги остави на някой друг. Аз смятам, че когато можем да не изхарчим над 18 млн. лв., трябва да се възползваме от това, защото спестените 18 млн.лв са огромни средства за ремонти на улици на тротоари, строителство на детски градини и училища. Затова предложихме този модел“, обоснова предложението си столичният кмет Йорданка Фандъкова.  „За мен е много важно в договорите да има ясни регламенти за прекратяване, ако бъдещия концесионер не си изпълнява ангажиментите“, подчерта тя. Таксата, която общината ще получава е 80 хил. евро годишно общо за всички 4 пакета, обясни общинският съветник Зафир Зарков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Окончателно Столичния общински съвет реши: 2600 спирки отиват на концесия\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0/", "text": "Тежка катастрофа затвори пътя Стара Загора – Казанлък. По неофициална информация са пострадали трима души, които са откарани в УМБАЛ „Проф. д-р Стоян Киркович” в Стара Загора. Сигналът за пътнотранспортното произшествие е подаден в 14:10 часа. В района на моста край село Ягода има образувани големи опашки от автомобили. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Катастрофа затвори пътя Стара Загора – Казанлък"}
{"url": "https://trud.bg/%d0%b4%d0%be-%d0%bc%d0%b5%d1%81%d0%b5%d1%86%d0%b8-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0%d1%82-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b8%d1%82%d0%b5-%d0%b4%d0%b5/", "text": "Дейностите по изграждане на новите 183 социални жилища в IV микрорайон в Благоевград протичат по план. Към момента е завършена фазата „груб строеж“ и се извършват довършителни работи. Новите жилища са разположени в три блока в квартал „Освобождение“. Единият от тях е с 54 апартамента, вторият е със 78, а третият – 51. Жилищата са едностайни, двустайни и тристайни. Строително-монтажните дейности се очаква да приключат през месец ноември 2018 г. Социалните жилища са предназначени за хора в нужда, а именно родители с деца, включително непълнолетни родители, многодетни семейства, деца с влошено здраве и увреждания, хора в риск от бедност и социално изключване. Обектите се реализират по проект „Изграждане на социални жилища в IV- ти микрорайон“, който се финансира по Оперативна програма „Региони в растеж“ 2014-2020 г. Социалната политика е сред приоритетите на община Благоевград. Освен новоизграждащите се жилища, в момента в Благоевград има още 525 такива, предназначени за хора в нужда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " До месеци приключват строителните дейности по новоизграждащите социални жилища в Благоевград"}
{"url": "https://trud.bg/%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b1%d1%81%d0%bf-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b8%d1%81%d0%ba%d0%b0%d1%82-%d0%bf%d1%80%d0%be/", "text": "Съветниците от групата на БСП във Велико Търново ще сизират Управляващия орган към МРРБ да извърши проверка на проекта за интегриран градски транспорт на град Велико Търново. Това съобщи инж. Стоян Витанов след заседание на Великотърновския общински съвет, на което проектът получи одобрението на мнозинството. Съветниците от БСП обаче не са съгласни с редица предложения, заложени в проекта. Първият им аргумент да го отхвърлят е, че той не е минал през обществено обсъждане, както е решено на сесия на местния парламент с решение №223/протокол 10 от 2016 г. „Рехабилитацията на бул. „България”, заложена в плана, е едно изключително добро решение. Но защо няма да има такава и за бул. „Никола Габровски”? Как ще се направи кръгово движение на кръстовището с ул. „Христо Ботев” – ул. „7-ми юли” – ул. „Теодор Светослав” при 9-градусов наклон? Буферните паркинги ще решат проблема на туристите, но не и този на великотърновци. И защо с тези близо 11 млн. лв. не се изградят три паркинга в града, а за по-лесно и бързо усвояване на парите ще се закупят три електробуса?” – коментира днес Валерия Дончева. Стоян Витанов повтори думите си от трибуната на Общинския съвет, когато нападна заместник-кмета проф. Георги Камарашев с обвинение, че администрацията цели източване на общинска фирма. Причината е в отдаването за стопанисване на планираната туристическа линия №100 на дружество „Паркинги и гаражи”. Според Витанов обаче, тъй като общинското дружество няма гараж, пункт за ремонт и други важни за получаването на лиценз изисквания, общината била сключила договор с конкурентна фирма, на която ще заплаща наеми за тези помещения. С представител на фирмата пък бил сключен трудов договор за длъжността ръководител транспортна дейност, която също е изискване за получаването на лиценз. „Затова ще сигнализираме чрез писмо Управляващия орган по проекта към МРРБ да извърши на място проверка и да направи анкета.” – каза Витанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Съветниците от БСП в Търново искат Проверка на проекта за интегриран градски транспорт"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%83%d0%b2%d0%b5%d0%bb%d0%b8%d1%87%d0%b8-%d0%b0%d0%ba%d1%86%d0%b8%d0%b7%d0%b0-%d0%bd%d0%b0-%d0%b1%d0%b5%d0%b7%d0%b4%d0%b8%d0%bc/", "text": "Акцизната ставка за нагреваемите тютюневи изделия се увеличава от 152 лв. на 233 лева за килограм, реши окончателно парламентът. Депутатите приеха на второ четене промените в Закона за акцизите и данъчните складове, внесени от депутати от управляващото мнозинство. Новата ставка върху бездимните цигари влиза в сила от 1 октомври тази година. С измененията се цели гарантиране на приходите в бюджета от акциз, предвид увеличаването на пазарния дял на нагреваемите тютюневи изделия. Първоначално се предлагаше акцизът на бездимните цигари да се изравни с този на конвенционалните цигари, но впоследствие текстовете претърпяха промени, заради противопоставяне на част от „Обединени патриоти“. В хода на дебатите днес Георги Търновалийски /“БСП за България“/ възрази срещу влизането на новата акцизна ставка в сила от 1 октомври. Законът е лобистки за бюджета, така беше обяснено, но зад това бързане според мен прозират други намерения, коментира той. Търновалийски посочи, че законът за публичните финанси ясно казва кога се увеличават данъците. Отпаднаха предложенията за въвеждане на бандерол за бирата, бутилирана в опаковки над 5 литра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Парламентът увеличи акциза на бездимните цигари от 1 октомври"}
{"url": "https://trud.bg/%d0%bc%d0%b8%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-%d1%81-%d0%ba%d0%be%d0%bd%d1%86%d0%b5%d1%81%d0%b8%d1%8f%d1%82%d0%b0-%d0%b7%d0%b0-%d1%81%d0%bf%d0%b8%d1%80%d0%ba%d0%b8/", "text": "С концесията за   се създават условия за монопол, щом 50% от спирките и от павилионите има възможност да бъдат спечелени от един играч. Това каза заместник-председателят на Столичния общински съвет от БСП Милка Христова, след като СОС прие план за предоставяне на концесия за управление и поддържане на спирките на обществения транспорт на територията на Столична община. „Тази концесия не е издържана от законова гледна точка. Съобразно Закона за концесиите и посочените в самата концесия основания, се изисква обосновка, а такава категорично липсва. Изисква се становище от ведомства, между които Министерство на отбраната, МВР, ДАНС, Министерство на околната среда и водите – които също липсват. Вчера в комисия ми беше казано, че такива има от 2013 г. по старите конкурсни документи, а новата документация е от юли 2018 г. Аз съм изключително доволна, че ГЕРБ се уповава на евентуалните становища на правителството на Орешарски – това е голям комплимент“, каза още Христова и посочи, че от БСП – София не са видели дори тези становища от 2013 г. „Обосновката трябваше да ни убеди, че тази концесия ще даде по-добро качество на услугата. А на практика какво се предлага – съществуващата ситуация се запазва, като вероятно ще се подменят спирките, но 1/3 от тях ще представляват спиркознак с кошче. Това означава, че една голяма част от софиянци, и то тези, които живеят в покрайнините на града и чакат по половин час на спирка, ще стоят между капките най-вероятно. Още нещо, не може в центъра, за който с наредбата за рекламата се твърди, че се изпразва от рекламни елементи и гарантира визуална чистота, като се вкарват 150 елемента, а с концесията за спирките се вкарават още 400 елемента. Ако всичко това се стопанисваше от ЦГМ или СО и чрез конкурси се отдават тези обекти, разчетите биха показали, че Столична община е в състояние сама да поддържа спирките и да генерира приходи“, обясни Христова. Тя посочи, че има още едно нещо в плана за концесията, което може да се определи като скандално. „За пореден път освен, че ни се предоставят документите само ден преди сесията на СОС, липсва най-важното – финансово-икономическият модел. Ние нямаме яснота какво е състоянието в момента, какво точно ще направят концесионерите, как ще изглеждат спирките и какво ще е качеството на услугата. Нещо повече – Столична община ще почиства спирките – т.е. гражданите ще плащат за това чрез такса смет, а не концесионерите“, коментира Милка Христова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.26", "title": " Милка Христова: С концесията за спирките се създават условия за монопол"}
