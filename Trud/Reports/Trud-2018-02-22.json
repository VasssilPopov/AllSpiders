{"url": "https://trud.bg/%d0%b4%d0%b5%d1%81%d0%b5%d1%82-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d1%80%d1%83%d1%85%d0%b2%d0%b0%d0%bd%d0%b5-%d0%bd%d0%b0/", "text": "Най-малко 10 души загинаха при срутване на жилищна сграда в бедняшки квартал на египетската столица Кайро, предаде ДПА. Десет тела са извадени изпод развалините на 5-етажната сграда в района Маншиет Насер, съобщи официалната египетска агенция МЕНА, цитирайки служител в столичната служба за гражданска защита. Други 12 души, ранени при срутването, са откарани в съседна болница, съобщава в. “Ал Ахрам”. Причината за рухването на сградата все още не е ясна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Десет души са загинали след рухване на жилищна сграда в Кайро"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b1%d0%b8%d0%b2%d1%88-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%82%d0%b5-%d0%b2/", "text": "Бившият финансов министър, банкер и преподавател в УНСС Стоян Александров се сдоби с две обвинения за лихварство и незаконна банкова дейност. Днес Софийската градска прокуратура (СГП) го обвини, че незаконно е раздал срещу високи лихви общо 75 кредита. Александров е с мярка парична гаранция от 100 000 лв. От прокуратурата съобщиха, че първото престъпление е извършено от 19 ноември 2002 г. до 12 февруари 2015 г. в София и други градове, където без разрешение извършвал банкови сделки срещу лихва като физическо лице. Александров раздал 61 кредита в лева, евро и щатски долари на хора и юридически лица. Общата сума на раздадените кредити е в лева и валута – 541 000 лв., близо 1,7 млн. щатски долара и над 3,7 млн. евро. Заемите били раздавани срещу задължението за връщане на сумите с договорени лихви. Второто обвинение е за периода 2002 г. – 2009 г., когато той е управител на “Стал 2007” ЕООД и на “Александров и Сие” ЕООД. Обвинението е, че Александров отпуснал 14 кредита за над 1 млн. лв. и близо 10 млн. евро през фирмите. Ако бъде осъден може да получи от 5 до 10 г. затвор и глоба от 5 000 лв. до 10 000 лв., като съдът може да постанови и конфискация на част или на цялото имущество. Проверката на СГП започна през септември 2016 г. Тя бе предшествана от телевизионен репортаж, в който трима души разказаха, че са взели заеми от него при наказателни лихви от 0.5% за ден просрочие. Един от потърпевшите дори твърдеше, че е подписал договор за заем от 306 800 долара, а е получил само 260 000 и всичко било доказуемо, защото парите били преведени по банков път. Тогава длъжниците на Александров го обвиняваха и за подправяне на документи, но към момента от прокуратурата не са му повдигали такива обвинения. Стоян Александров е известен с прякора Малката Секира, защото къса много студентите от УНСС. Той беше министър на финансите в правителството на Любен Беров (1992-1994 г.). През 2003 г. бе кандидат за кмет на София от БСП, а за последно бе избран за съветник в Столичния общински съвет от листата на “Движение 21”.   “Нямам никакъв коментар”, заяви пред “Труд” Стоян Александров по телефона. После благодари и затвори. През 2016 г. в дома му нахлуха двама въоръжени мъже, които обърнали къщата наопаки, но не да крадат, а най-вероятно са търсели документи. Малко по-рано бизнесмени се оплакаха, че са вземали заеми от Александров, но срещу непосилни лихви. Някои от тях завели и дела срещу него. Тогава банкерът обясни, че разполага с финансови средства заради високите длъжности, които е заемал в годините, давал е заеми, но върху всички суми са платени данъци, за което знаели и в НАП. По думите му два месеца преди влизането в дома му е изчезнала папка с документи по случаите на Ивайло Илиев, Богдан Богданов и Кирил Русев, които са му длъжници. Те от своя страна излязоха и с отворено писмо до медиите и призив към прокуратурата да го разследва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Обвиниха бивш министър на финансите в лихварство (обзор)\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%80%d1%83%d1%81%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%be/", "text": "Полицията в Русе проверява сигнал за побой, в който е замесен общинският съветник от ГЕРБ в община Ветово Недялко Христов Йорданов, информира  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Полицията в Русе проверява сигнал за общински съветник от ГЕРБ, участвал в побой"}
{"url": "https://trud.bg/%d0%bc%d0%b2%d1%84-%d0%bd%d0%b0%d0%bc%d0%b0%d0%bb%d0%b5%d1%82%d0%b5-%d0%bb%d0%be%d1%88%d0%b8%d1%82%d0%b5-%d0%ba%d1%80%d0%b5%d0%b4%d0%b8%d1%82%d0%b8/", "text": "Българската банкова система е устойчива, но лошите кредити са значително над средното ниво за ЕС. Това се посочва в доклада на Международния валутен фонд след приключилия преглед на икономиката на страната. Доходът на човек от населението в България е само половината от средния за ЕС и неравенството в доходите на хората е по-високо от средното за Общността, посочват от МВФ. Неблагоприятните демографски фактори ще доведат до ограничаване ръста на икономиката. От МВФ похвалиха засилването на надзора от страна на БНБ, като и приключването на 2017 г. с излишък в държавния бюджет. За 2018 г. от МВФ прогнозират ръст на икономиката с 3,8%, инфлация от 2,1%, намаляване на безработицата до 6% и ръст на заплатите със 7%.", "date": "2018.02.22", "title": " МВФ: Намалете лошите кредити"}
{"url": "https://trud.bg/%d0%ba%d1%80%d1%8a%d0%b2%d1%82%d0%b0-%d0%bd%d0%b0-%d0%bf%d0%be%d0%b4%d1%80%d0%b0%d1%81%d1%82%d0%b2%d0%b0%d1%89%d0%b8%d1%82%d0%b5-%d0%bf%d0%be%d0%b4%d0%bc%d0%bb%d0%b0%d0%b4%d1%8f%d0%b2%d0%b0-%d0%bc/", "text": "Учени от Калифорнийския университет в Сан Франциско установиха, че преливането на кръв от подрастващи организми може да вдъхне нова младост на мозъка, съобщава сайтът Лайф. Спeциалистите провели експерименти с опитни мишки. Преливането на “млада кръв” в организма на гризачите значително повишило когнитивните способности на мозъка им и на практика спряло естествените процеси на стареене. Ферментът ТЕТ2 в резултат на няколко преливания на “свежа” кръв в “стария” организъм показал висока активност и станал причина за ускореното обновяване на мозъчните клетки на опитните животни. Учените планират в скоро време да тестват новия метод и върху хора. В случай на успех, може да се постигне пробив при лечението на тежките дегенеративни заболявания, увреждащи мозъка. Специалистите изтъкват, че преливането на кръв и паралелното провеждане на клетъчна генна терапия ще позволи частичното или пълното възстановяване на правилния режим на работа на невроните и синапсите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Кръвта на подрастващите подмладява мозъка"}
{"url": "https://trud.bg/%d1%81%d0%be%d1%80%d0%be%d1%81-%d0%bf%d0%bb%d0%b0%d1%89%d0%b0-%d0%b7%d0%b0-%d1%80%d0%be%d0%bc%d0%b8%d1%82%d0%b5-%d0%b4%d0%b0-%d0%be%d1%81%d1%82%d0%b0%d0%bd%d0%b0%d1%82-%d0%b2-%d0%b3%d0%b5%d1%82%d0%b0/", "text": "“Отворено общество” на Джордж Сорос и фондация „Америка за България” плащат кампании, за да убедят обществото как циганите трябва да останат да си живеят в гетата. Условието е да се узаконят незаконно построените им къщи. Това ще поискат днес около 100 неправителствени ромски организации събрани в платформата Постоянната ромска конференция. На форума в хотел „Маринела” е обявено, че ще присъстват посланикът на САЩ Ерик Рубин, зам.-министърът на регионалното развитие Малина Крумова и депутати. Идеята на ромските организации е да представят резултатите от кампанията „Дом и сигурност за всеки”. Организаторите твърдят, че 26 000 граждани са подкрепили с подписи кампанията и че над 200 000 къщи, сред които и ромски нямат законов статус. Повечето роми предпочитат да останат да живеят в гетата, искат да им се узаконят незаконно построените коптори и да се подобрят условията за живеене в махалите. Това показват данни от представително социологическо проучване, проведено в рамките на кампанията „Дом и сигурност за всеки”. В него са участвали 1100 роми, живеещи в обособени махали и квартали. Не е посочено коя социологическа агенция е направила проучването, но констатацията в него е следната: Поставени в хипотетична ситуация на избор на място за живеене 68.4% от анкетираните роми заявяват, че биха предпочели да останат в махалата или квартала, в който живеят. 12.0% биха предпочели друг квартал или махала населена предимно с роми. Обяснението е, че в гетата ромите се чувствали най-комфортно, можели да разчитат на подкрепата на близки и роднини. „Важен елемент е и сигурността в квартала, който ги пази от заобикалящия ги, враждебен според тях, свят на мнозинството”, констатират изследователите. Те посочват, че голяма част от анкетираните се притесняват от дискриминационно отношение. Ромите твърдят „няма да ни приемат”, „смятат ни за крадци, не дават на децата си да играят с нашите, не ни уважават, пазят се от нас, смятат ни за мързеливи, имат лошо отношение към нас”. На 9.2% ще им липсват роднините и приятелите. 5.7% се притесняват, че ще трябва да променят разбиранията си за начина на живот. В изследването се твърди, че обособените ромски квартали (махали), са се образували по естествен път още преди създаването на Третата българска държава през 1878 г. Анализ по поръчка на Института за европейски политики на Отворено общество дава конкретни препоръки за решаване на проблема с незаконните ромски къщи в гетата. Документът, който ще бъде представен на днешния форум е подготвен от Александър Кашъмов и Даниела Михайлова от „Иницициатива за равни възможности”. Авторите препоръчват „законодателна промяна в обозримо бъдеще в две насоки: на правната уредба за узаконяването на конструктивно устойчивите сгради за жилищни нужди, представляващи единствено жилище и диференциация на правилата за третиране на незаконно изградени сгради за жилищни и нежилищни нужди, както и инкорпориране в българското законодателство на международно-правната защита на граждани в случаите на принудителни разрушения и/или изваждания от единствени жилища.” В доклада се настоява и за налагане на мораториум върху изпълнението на вече издадени заповеди за разрушаване на незаконни къщи в гетата.     Организациите на Сорос са много дейни, когато става дума за финансиране на инициативи по ромските въпроси. У нас циганските НПО получават финансиране, което минава през „Отворено общество“, „Америка за България“. Един от проводниците на финансирането е, например, СНЦ „Инициатива за равни възможности”. През 2010 година тази организация започва програмата „Равни възможности за ромските деца в детските градини и предучилищните институции в София и преминаването в интегрирана училищна среда”. В началото парите по програмата идват от „Америка за България“ – това е видно и от официалния сайт на СНЦ „Инициатива за равни възможности”. Там е записано също, че след това проектът продължава, но вече с подкрепата на Ромски образователен фонд (РОФ). Но зад този фонд всъщност е софийският клон на „Отворено общество“ на Джордж Сорос. Самият РОФ раздава грантове у нас с цел „заличаването на огромната разлика в образованието на ромите и неромите чрез политики и програми, които подпомагат качественото образование на ромите, включително десегрегацията на образователната система“.   През 1999 година и еврейската общност в България е готова да помогне за интеграцията на българските роми. Яков Джераси води на работно посещение в Швейцария делегация от лидери на български ромски организации. Идеята на визитата е ромските представители да изяснят статута на общността и да представят проблемите на малцинството на среща с Мери Робинсън, тогавашен шеф на отдела за правата на човека към ООН. След разговора им ромската общност получава в Базел и дарения от графиня Естер де Помери. Джераси се връща обратно в България, но по-късно през деня телефонът му позвънява. Оказва се, че двамата лидери на организациите са посетили магазин за дрехи в Базел и са откраднали няколко чифта панталони, тръгвайки си с тях. Местната полиция поискала да вдигне обвинения, но Джераси обяснил, че това всъщност са „културни различния”, а не опит за грабеж.   Никой не може да посочи колко пари са похарчени за ромска интеграцията. Независимо от направените инвестиции циганите продължават да живеят в гета. Данните от европейския доклад за изпълнение и резултати по международни програми в периода между 2003г. и 2010г. сочат, че Социално-инвестиционен фонд (СИФ) е изразходвал 65,8 млн. евро за подобряване стандарта на живот на малцинствата в България. Той включвал ремонти по инфраструктурата, осигуряване на вода и канализация, както и инфраструктура, свързана с предоставяне на центрове за хора с увреждания, за социални грижи, училища и здравни заведения. В него взелите участие са 231 общини, а усвоените средства са 124 527 080 лева, от които държавното финансиране е 22 768 413 лева. Резултати сочат, че 111 квартала са свързани с чешмяна вода, 157 училища и детски градини са ремонтирани, 150 общински социални центрове са изградени и 42 пътища са подобрени. По вторият компонент на СИФ – микропроекти за развитие на общинска инфраструктура са изпълнени са 468 проекти на стойност 116 449 987 лв. Данните са оперативната програма за регионалното развитие (ОПРР) сочат , че са изхарчени 8 милиона евро по програмата за „Изграждане и рехабилитация на социални жилища”, стартирала през 2011г.. Постигнатите до момента резултати са изградени 150 жилища в Дупница, изградени 80 и обновени 9 жилища във Видин и напълно обновени 33 апартамента в Девня. Броят на хората, които живеят в построените жилища е 684 лица. Новият план за действие на „Региони в растеж” е със срок до 2020 г., а в бюджета от 14, 2 милиона евро са заложени дейности в 39 общини с висока концентрация на роми. Той предвижда строителство на жилища и ремонт на съществуващи такива, социална помощ при намиране на работа и повишаване на образователното ниво на ромите. По данни, събирани от неправителствени организации, включително и ромски, числеността на тази малцинствена общност е не по-малко от 800 000 души, което представлява над 10% от населението в България. Според официалната статистика, базираща се на последното официално преброяване от 2011 г., циганите са около 330 000. В страната съществуват повече от 20 подгрупи, които се различават помежду си по различни признаци: религиозен, езиков (най-често диалекти), традиционен поминък, произход (мястото, откъдето са мигрирали) и др. Те са и на различна степен на развитие. Обособените ромски квартали в големите градове достигат до колосални размери – Столипиново в Пловдив наброява над 40 000 души, Факултета в София – над 30 000, Максуда във Варна над 25 000. Реално това са градове в самите градове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Сорос плаща за ромите да останат в гетата\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%bb%d0%b5%d0%b3%d0%b8%d0%be%d0%bd%d0%b5%d1%80%d0%b0-%d0%b7%d0%b0-72-%d1%87%d0%b0%d1%81%d0%b0-%d0%b7%d0%b0%d0%b4-%d1%80%d0%b5%d1%88%d0%b5%d1%82%d0%ba/", "text": "Районна прокуратура-Тополовград повдигна обвинение и задържа за 72 часа в ареста Иван Пачелиев, известен като Легионера. До дни обвинителите ще поискат от местния Районен съд да наложи постоянна мярка “задържане под стража” на 35-годишния мъж служил 5 г. във Френския чуждестранен легион. Както писа “Труд”, Легионера бе задържан във вторник вечерта при акция на барети и отряд “Кобра” в тополовградското село Орешник. Той стрелял във въздуха с пушка, която после насочил и към полицаи, които дошли заедно с кметицата да го разпитат и да му съставят предупредителен протокол. Пачелиев е обвинен не за хулиганство, а за заплашване, с което е целял да принуди служителите на МВР да не извършат действие по служба. Ако вината му бъде доказана в съда, Легионера може да получи присъда до 6 години затвор.", "date": "2018.02.22", "title": " Оставиха Легионера за 72 часа зад решетките"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%ba%d1%8a%d0%bc-%d1%82%d1%83%d1%80%d1%86%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4/", "text": "Президентът на Гърция Прокопис Павлопулос изпрати ясно послание към Турция и Македония, по време на срещата с ирландския си колега Майкъл Хигинс в президентския дворец в Атина. Той заяви, че времената на нахлуване на гръцка и всяка друга европейска територия са отминали безвъзвратно, визирайки агресивните  , пише електронното издание на гръцкия вестник Protothema. Гръцкият президент подчерта също и нуждата от прекратяване на европейската политика на остеритет, която е „увеличила социалното неравенство в Европейския съюз и е предизвикала издигането на популизма“. Що се касае до Турция, Павлопулос е посочил, че тя трябва да спазва европейската харта за човешките права и международните закони, като е подчертал, че Договорът от Лозана, който гарантира границите, териториалния интегритет и суверенитета на Гърция и ЕС, не може да бъде поправен или ревизиран и е абсолютно конкретен, без да има и най-малко наличие на „сиви райони“. Той определи твърденията за съществуване на „сиви зони“ като откровена фабрикация и призова Турция да осъзнае и да се съобрази с това, че времената на превземане на територия и заплашване с инвазия на Гърция и европейски територии са отминали безвъзвратно. По повод спора за името на Македония, Павлопулос заяви, че трябва да бъдат внесени промени в Конституцията на бившата югорепублика и че избраното име не трябва да съдържа скрити иредентистки претенции и по отношение на границите, и по отношение на идентичността и езика. „Когато нашите съседи се съгласят да се приспособят към международните закони, към европейската харта и към историята, тогава ние ще бъдем насреща“, заяви гръцкият президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Гръцкият президент към Турция и Македония: Времената на нахлуване на европейска територия са отминали безвъзвратно"}
{"url": "https://trud.bg/%d1%87%d0%b5%d1%88%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%be%d0%b1%d1%80/", "text": "Чешката полиция издирва българин за нагъл обир на дете. Пострадалото момче също е българче. Инцидентът е станал край жп прелез в град Млада Болеслав. Крадецът е заплашил момчето и му е взел мобилния телефон, след което е избягал, информира  . Лицето на нападателя е заснето от охранителните камери. Идентифициран е от полицията като Калоян Стефанов Колев, познат е на органите на реда в съседния град Ичин за множество дребни кражби. Ако бъде заловен сънародникът ни може да получи 10 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Чешката полиция издирва българин, обрал дете"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-119/", "text": "Фондации настояват за узаконяване на къщите в махалите. Искат мораториум върху събарянето на копторите.         Стоян Александров ще отговаря за 75 кредита за милиони, раздадени срещу солени лихви. Наложена му е гаранция от 100 000 лв.             Денонощно сме на фронта срещу бюрокрацията, казва д-р Гергана Николова, лидер на сдружението на личните лекари, в интервю за “Труд”.           Самото име на народа им идвало от хан Кубрат, чието име се чете и като Кроат – новата статия от поредицата на проф. Божидар Димитров “Политически разкопки”.             Четири години след нашествието санкциите срещу Москва трябва да продължат – Статията на външния министър на Великобритания Борис Джонсън, предоставена на вестник “Труд” от посолството на Великобритания в България.     Проектът за пристана е на финалната права. Стойността е близо 16,6 млн. лева, като собственото финансиране от общината е 8,5 млн. лева.       Силует на Валери Жаблянов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Вижте акцентите в броя на вестник “Труд” в петък, 23 февруари 2018"}
{"url": "https://trud.bg/%d0%b5%d0%b3%d0%b8%d0%bf%d0%b5%d1%82%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%b4%d0%b5%d1%82%d0%b5-%d0%bf%d0%b0%d0%b4%d0%b0%d1%89/", "text": "Трима египетски полицаи успяха да хванат 5-годишно момче и да спасят живота му, след като то падна от балкон на третия етаж на жилищна сграда в град Асют, предадоха световните агенции. Египетското МВР разпространи запис, на който се вижда геройската им постъпка. Тримата мъже пазят банка и стоят на тротоара, когато поглеждат нагоре. Според разказите им те погледнали нагоре и видели детето да се надвесва от терасата, след което се втурват да го хванат, докато то пада. Детето не е пострадало. Един от полицаите е ранен и е приет в болница за лечение. Видеозаписът беше излъчен в египетски медии, като постъпката на полицаите беше определена като „героична”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Египетски полицаи спасиха дете, падащо от третия етаж"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8%d1%82%d0%b5-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%b7%d0%b0-%d0%bf%d1%80/", "text": "Холандските депутати гласуваха с голямо мнозинство за признаване на арменския геноцид – жест, който се очертава да засили напрежението между Хага и Анкара, предадоха световните агенции. Долната камара на парламента се произнесе с 142 гласа “за” срещу 3 “против” в подкрепа на предложение да се нарича геноцид масовото убийство на арменци в Османската империя по време на Първата световна война. Парламентът освен това реши да изпрати представител на Холандия в Ереван на 24 април по повод възпоминанията за масовите убийства на арменци през 1915 г. Близо дузина други страни от ЕС приеха подобни резолюции. Турция отрича убийствата на арменци да са били геноцид. Историци смятат, че 1,5 милиона арменци са убити по това време. Много учени разглеждат това като първия геноцид на 20 век. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Холандските депутати гласуваха за признаване на арменския геноцид"}
{"url": "https://trud.bg/%d1%81%d0%b5%d1%80%d1%85%d0%b8%d0%be-%d1%80%d0%b0%d0%bc%d0%be%d1%81-%d0%bd%d0%b0%d0%b9-%d0%b3%d1%80%d1%83%d0%b1%d0%b8%d1%8f%d1%82-%d0%b8%d0%b3%d1%80%d0%b0%d1%87-%d0%b2-%d0%bf%d1%80%d0%b8/", "text": "Серхио Рамос, капитан на „Реал“ (Мадрид), е най-грубият играч в историята на Примера дивисион. Защитникът вече е едноличен рекордьор по брой получени жълти картони в историята на испанската Ла Лига – 163. Това стана факт, след като националът беше официално предупреден в двубоя срещу „Леганес“ (3:1). Заради този картон Рамос ще бъде наказан за предстоящото домакинство на „Алавес“ през идния уикенд. 31-годишният Рамос е лидер и по брой получени червени картони – 19. Срещу „Леганес“ бранителят записа и друго постижение. Той стана 10-ият в историята стигнал 550 мача за „Кралския клуб“ А „Реал“ вече е на трета позиция в шампионата. „Белия балет“ изпревари „Валенсия“ след успеха над „Леганес“. Головете вкараха Лукас Васкес, Каземиро и Рамос. Отново не успя да се разпише Карим Бензема, който има едва три попадения в 18 срещи. Таранът е една от трансферните цели на редица клубове в родината му Франция. ПСЖ, “Монако”, “Олимпик” (Марсилия) и “Лион”, първите четири тима в класирането, ще се опитат да привлекат Бензема след края на сезона.", "date": "2018.02.22", "title": " Серхио Рамос – най-грубият играч в Примера дивисион"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0-%d1%81-%d0%bd%d0%be%d0%b2%d0%be-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be/", "text": "БНБ одобри новите директори на Общинска банка. Ангел Геков, Петър Джелепов, Борислав Чиликов и Владимир Котларски са новите членове на управителния съвет (УС). Първите трима ще са изпълнителни директори, а Котларски ще е член на УС. Общинска банка трябва да напуснат Сашо Чакалски, Людмила Василева, Лидия Станкова и Иванка Попова. От стария УС остава само изпълнителният директор Николай Колев. Сашо Чакалски временно ще управлява „Топлофикация София“, докато бъде обявен конкурс за позицията. Ангел Геков беше в управлението на Общинска банка, преди да оглави ББР. Общинска банка смени собствеността си, след като БНБ одобри за купувач лихтенщайнското дружество за управление на активи CAIAC Fund Management чрез неговия фонд Novito Opportunities. Новито Опортюнитис купи за 46 млн. лв. 67,64% от капитала на Общинска банка, които бяха на Столична община. Зад фонда стои българското дружество „Инса Ойл“, собственост на Георги Самуилов.", "date": "2018.02.22", "title": " Общинска с ново ръководство"}
{"url": "https://trud.bg/%d0%b2%d1%83%d1%87%d0%b8%d1%87-%d0%b8-%d0%bb%d0%b0%d0%b2%d1%80%d0%be%d0%b2-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d0%b8%d1%85%d0%b0-%d0%be%d0%ba%d0%be%d0%bb%d0%be-%d1%86%d1%8a%d1%80%d0%ba/", "text": "След срещата между Сергей Лавров с президента Александър Вучич, двамата изразиха единодушие за църковната и военната независимост на Сърбия. По повод 180-ата годишнина от установяването на руско-сръбските дипломатически отношения в белградската църква “Свети Сава” беше открита гигантска мозайка, отделните части от която тежат общо 40 тона. Лавров говори за духовната сила на православните християни, а Вучич преди това гарантира, че Сърбия няма да се присъединява към НАТО. Той съобщи, че се водят преговори за закупуването от Русия на най-малко 6 военнотранспортни самолета, както и на системи за противовъздушна охрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Вучич и Лавров се обединиха около църковната и военна независимост на Сърбия"}
{"url": "https://trud.bg/%d0%bb%d0%b0%d0%b9%d0%bf%d1%86%d0%b8%d0%b3-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%b1%d1%80%d0%b0%d0%bd%d0%b8-%d0%b4%d0%b8%d0%b7%d0%b5%d0%bb%d0%be%d0%b2%d0%b8%d1%82%d0%b5-%d0%b0%d0%b2/", "text": "Съдът в Лайпциг решава дали германските градове имат правото да забранят движението на дизелови автомобили в централните си части, за да се намали замърсяването на въздуха. Пред сградата се събраха десетки демонстранти и призоваха магистратите да дадат зелена светлина на рестрикцията. Противниците на мярката поясняват, че ако това се случи ще последва кошмар за местните администрации и ще бъде удар за притежателите на дизелови автомобили, които са ги купили с уверението, че отговарят на стандартите за замърсяване на въздуха. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Лайпциг може да забрани дизеловите автомобили"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bd%d0%b5%d1%84%d0%be%d1%80%d0%bc%d0%b0%d0%bb%d0%bd%d0%be/", "text": "Министър-председателят Бойко Борисов ще участва в неформална среща на държавните и правителствени ръководители на 23 февруари в Брюксел, съобщиха от правителствената информационна служба. Очаква се на нея лидерите на страните членки да обсъдят две основни теми – съставът на Европейския парламент след изборите през 2019 г. и Многогодишната финансова рамка на ЕС след 2020 г. в контекста на оттеглянето на Обединеното кралство. Българският премиер е поканен за участие днес в неформална вечеря, давана от премиера на Белгия Шарл Мишел. На нея държавни и правителствени ръководители от ЕС ще обменят мнения за приоритетните политики и за бюджета на Съюза след 2020 г., както и по институционални въпроси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Бойко Борисов ще участва в неформалното заседание на Европейския съвет в Брюксел"}
{"url": "https://trud.bg/%d0%b9%d0%be%d1%80%d0%b0%d0%bd-%d1%81%d0%b2%d0%b5%d0%bd%d1%81%d0%be%d0%bd-%d1%87%d0%bb%d0%b5%d0%bd-%d0%bd%d0%b0-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d0%bd%d0%b8%d1%8f-%d1%81%d1%8a/", "text": "– Познавам се от години с председателя Руслан Вуцов и за мен беше чест, когато той ме попита дали искам да участвам в тази организация, която иска да намали катастрофите по пътищата на България. Живея тук постоянно от 1994 г. и не само аз, а и цялото мое семейство сме участници в движението и като водачи, и като пътници, и като пешеходци. Това е част нашето ежедневие. За съжаление, всеки в България има някой близък или познат, който е пострадал то катастрофа. Затова поисках да участвам, защото смятам, че с моите действия и опит ще помогна с нещо добро. Но нека кажа – един човек не може да направи всичко. Ние сме група хора, експерти от различни области, които приемат целта на Института – да се намалят убитите и ранените по пътищата. – На първо място – всичко в Швеция е по-спокойно. Ако там аз се наредя и чакам на един светофар, никой няма да се опита да ме предреди. В България трябва да внимавам, защото някой смята, че има право да ми мине отдясно, да излезе по-напред и да мине първи на светофара. В Швеция има едно уважение към правилата и човек мисли – това са правилата, а не дали може да мине без ред и да ги наруши. Тук този манталитет е по-скоро изключение, отколкото практика. Но катастрофите стават не само заради шофьорите. Има и друг фактор. Държавата, която трябва да прави правилата и да следи да има санкции, ако те не се спазват. Защото по принцип ние сме еднакви – между шведите и българите няма никаква разлика как принципно виждаме движението по пътищата. Но в Швеция има една работеща система, по която със сигурност ще бъдеш наказан, ако нарушаваш. И затова не го правиш. Ти знаеш, ти си информиран какво се случва, Бог да пази, ако има катастрофа, или ако се нарушат правилата – какви са последиците, колко е санкцията… В България има някаква гъвкавост в отрицателен смисъл на тази дума. Знаем само, че нарушението може да доведе до лош резултат, до вреди и до глоби, но оттам нататък човек си казва, че все някак си ще се измъкне и ще се оправи. – Нека да кажа – има промяна и подобрение в България. Когато дойдох в София, никой не спираше на пешеходни пътеки. Сега всеки спира. В онези години никой не носеше колан. Първото ми впечатление беше, когато се качих в такси. Започнах да търся колана, той се оказа завързан отзад на седалката и за не можех да го ползвам. А коментарът на таксиджията беше: „Не се бой, аз съм добър шофьор, няма да катастрофираме“. В момента и шофьорите, и пасажерите слагат колани. Има промяна и има нужда от още промяна. Но тук емоциите по пътищата са много. Примерно – клаксона на колата, ако го натиснеше или го чуеш в Швеция, значи наистина има опасност, докато тук клаксонът се използва да покаже личната емоция на шофьора. Друго, което съм забелязал в България е, че никой не иска да спре и да изчака още една смяна на светофарите. Тук се и научих какво е да се влезе в кръстовище на „тъмно жълто“ или на „почти червено“. Значи той има важна работа, не може да чака 40-45 секунди на светофара. И същия този човек закъснява за работа в офиса с 10 минути и вика на шефа си: „Е голяма работа, 10 минути са нищо“. Швеция също не винаги е била на последно място по жертви в Европа, но там промяната настъпи след 1997 г. и сега получаваме резултатите. – Швеция е страна с територия 4 пъти по-голяма от тази на България и с население от 10 млн. души. Промяната в безопасността на движението започна преди 20 години, когато парламентът прие програмата „Вижън Нула“ – „Визия нула“. Целта й бе да има нула тежко ранени и нула убити при катастрофи за една година. Това е цел и ние не казваме, че сме се провалили, ако сме имали жертви през дадена година. Ето с няколко изречения какво е „Визия нула“: Шофьорите, пешеходците, тези които участват в движението, правят грешки. Ние сме хора, не сме перфектни. Идеята е, когато правим една грешка, това да не води до ранени или убити.“ И какво правим на практика – трябва да разделим максимално тези, които участват в движението, защото те нали грешат. И да не е както в България – колите да са паркирани по тротоарите, а хората ходят по платното на улиците. Трябва да разделим автомобили от пешеходци, както и самите автомобилни потоци, които се движат един срещу друг. Имаме в Швеция много километри обикновени двупосочни пътища, отделно от магистралите. Там ставаха най-много тежки катастрофи, защото колите се изпреварват, навлизат насреща и т.н. Тези пътища бяха направени с три ленти. И караш зад един камион 5 км в една лента, но знаеш, че в следващите 5 км си в две ленти и спокойно ще го изпревариш. По целия път е опънато едно еластично метално въже, не мантинела, защото е много по-скъпа, а гъвкаво физическо препятствие на височина около 1 метър над земята на меки колчета, което не позволява на автомобила да премине в насрещното движение. Не се блъскаш в него, а като го опреш, то е еластично и те връща в пътя, без да деформира колата. Това беше направено, за да се избягват челните катастрофи и то без да се строят нови по-широки пътища или магистрали.  Друг пример – камерите за скорост. В Швеция те са 1500 и са сложени на такива места, на които се знае, че са опасни, защото там стават много катастрофи. Преди камерите има ясни, видими, светещи табели, 2-3 една след друга, показано е за какво разстояние засича радарът – примерно в една отсечка от 500 м до 2 км и т.н. На някои места има и табла, които ти показват твоята скорост, да си я видиш и да си я намалиш. – Знам. Но в Швеция ние искаме нито един да не бъде хванат. За нас успехът е пълен, когато камерата работи и няма нито един заснет нарушител. Камерата е сложена с цел всички да минат по този път живи и здрави, а не да ги глобим, че карат с превишена скорост. За нас в Швеция е много, много важно шофьорите да разбират защо правим едно нещо и да са убедени, че така трябва да пратя и те. Ако държавата само казва: „Така трябва“, а човекът не разбира защо, той просто не го спазва. Например – казват ти, че трябва да се слага коланът на задната седалка. Но и трябва да ти обяснят, че ако при скорост от 50 км/ч зад теб има човек, който тежи 75 кг и е без колан, при катастрофа ти ще получиш удар в гърба от порядъка на 3 тона. Много естествено е, ако знае това човекът отпред, преди и да потегли автомобилът, той ще каже на човека отзад: „Сложи си колана“.  Шофьорът трябва да знае защо държавата слага камерите и то е – за да му спасяват живота. Затова има една кампания в Швеция, при която камерите не се наричат „Спийд камери“ , те са кръстени „Лайф Сейвър” – Животоспасители“. И кампанията е всеки да знае – ако не беше тази камера, на този път щеше да има 7 убити, или 10 убити. Казват: „Сложихме тази камера и миналата година и имахме 1 убит, а искаме през тази година да няма нито един. Затова, моля, карайте колкото е ограничението“. Никой там не говори за глоби и че ще ти вземе книжката. В Швеция ние искаме глобите от една камера за една година да са нула – тогава сме постигнали целта, заради която тя е монтирана на това опасно и рисковано място. – В Швеция на млади години, да – през 1987 г. Карах мотор с превишена скорост, не е имало снимка, а ме засякоха полицаи от кола, спряха и ме глобиха. Не се плащаше на място, получих си глобата по-късно и си я платих. В България също имам глоба веднъж с фиш заради минаване през непрекъсната линия. И нея съм я платил, разбира се. По принцип глобите в Швеция се събират и принудително, но за щастие, не ми се е налагало да знам как става това. Чувал съм само, че по снимките от камерите може да не се плати, само ако не си вижда ясно номера или автомобила, по някаква техническа причина. Но там голямата част от хората казват: „Аз съм виновен, правилно е да съм наказан и да си понеса наказанието“ и затова отиват да си ги плащат. – По-различно е от България. Първо човек започва да кара, когато го тренират. В момента е разрешено да те тренира човек, който е над 24 години и има книжка минимум 5 години без прекъсване. Когато бях момче, можех да започна на 17 години и 9 месеца и мен ме обучаваше баща ми. Качваме се на нашата кола, слагаме отзад знак, че в момента с този автомобил се извършва обучение и си караме по всички видове пътища. Това не е като в България, когато видят на колата с „У“ да му викат убиец и да го заобикалят отгоре, отдолу, отляво и отдясно. Този знак е много важен за онези отзад и щом го видят, те трябва да са толерантни, да дават път, да влязат в ситуацията на този млад човек, който кара, защото нали и те са се обучавали така преди 10-20 години. Няма инструктор, а този, който те обучава, държи само ръчната спирачка. Взех моята книжка, когато бях на вършил 18 години и 4-5 дена. Тоест – учиш се да караш около 3 месеца, през това време ходиш на теория и държиш теоретичен изпит. После вземаш 5-6 урока, платени в школа, точно преди деня на практическия тест. На 20 години се явих и взех другите категории – за ТИР, автобус и мотор, оттогава имам всичките възможни категории. Другото нещо, много по-различно от България е, че заради климата в Швеция е задължително преди изпита се прави едно упражнение – каране върху лед. Ако нямаш документ от тази фирма, която предлага такъв полигон, не може да се явиш на изпита. Кара се там и през лятото, когато на асфалта слагат нещо като фолио, което дава същия ефект , все едно, че е заледено. Значи ти караш и вдигаш 50 км/ч после правиш един завой между пластмасови колчета и колата почва да поднася и ти трябва да решиш на коя страна да извиеш волана, колко да намалиш и т.н. На полигона те пускат също и само в една седалка, вързан с колан с 8-10 км/ч, която изведнъж спира, за да можеш да почувстваш какви сили действат, къде коланът те стяга за кръста или за рамото. Това също се прави като част от задължението на държавата да има влияние върху мисленето на хората, да им обяснява на практика защо е измислено това или онова правило. Трябва да ти влезе в главата и да знаеш наизуст – при 90 км/ч изминаваш 25 метра за 1 секунда. Само да реагираш и да преместиш крака от газта на спирачката и вече си минал тези 25 метра и ти трябват още 25, докато спираш. – Почти не, но основно се гледа, където е пешеходна пътека, да се монтира светофар с копче. Задължително е да е осветено, да има големи табели, знаци, да се виждат отдалече. В Швеция пред всяко училище трябва да се кара с 30 км/ч и има много светофари, откъдето да се минава. В страната има дни, в които слънцето изгрява в 9 ч сутринта и залязва в 15 ч следобед и през другото време е тъмно. Затова се слагат светещи знаци и най-различни светоотразителни елементи в табелите, боите, маркировката, дрехи, обувки и т.н. – Доколкото знам, много държави и отделни градове се интересуват от шведската „Визия нула“ и прилагат различни елементи от нея. И в България може да се ползва шведско ноу хау, за което има доказани резултати. Но също е много важно да има диалог между правителството, неправителствените организации като нашия Институт за пътна безопасност, както и с медиите и обикновените граждани. Ние всички сме на една и съща страна и имаме общ враг. Противникът ни са катастрофите. Ние искаме държавата да взема правилни решения и сме готови да й помагаме, защото при нас членуват експерти от различни области. Да видим статистиката за България от 1 януари до 2 февруари 2018 г., получена от Дирекция на полицията по искане на нашия Институт. За един месец имаме 476 тежки катастрофи, със 145 повече от същия период на 2017 г. Загиналите са 42-ма, с 14 повече, а ранените са 591, с около 200 повече от м.г. Следователно – вместо да намаляват, катастрофите и жертвите тук се увеличават. Затова Институтът организира серия от дискусии, на които да питаме, да предлагаме и да правим нещо днес, за да се промени този знак плюс в знак в минус. Така, че през 2018 г. да имаме по-малко убити, отколкото през 2017 г. Преди „Визия нула“ нека да започнем с „Визия минус“.  По линия на Българо-скандинавската търговска камера преди 10 години организирахме еднодневен семинар с презентация на „Визия нула“ с участието на фирми от Швеция и Норвегия, които изработват продукция, свързана с безопасността по пътищата – всичко, от детски столчета до мантинели, ограждения и т.н. Имаше интерес, дойдоха хора от КАТ и други институции. Аз запомних едно изследване, правено по „Визия нула“, което се представи там. Показаха на екрана един тъмен път и с надпис: „Това е път, на който през годината са загинали 50 души“. Добавиха маркировка и броят на загиналите стана с 3-ма по-малко. Монтираха колчета с осветление, статистиката намаля с още. Сложиха разделителна ограда между потоците – жертвите спаднаха с 10 и т.н. И виждаш колко много хора оцеляват само от обезопасяването на един конкретен път. Което не струва кой знае колко много пари, срещу които спасяваш човешки живот, който е безценен.", "date": "2018.02.22", "title": " Йоран Свенсон, член на Управителния съвет на Института за пътна безопасност, пред „Труд“: В Швеция наричаме камерите на КАТ „животоспасители“\t\t\t"}
{"url": "https://trud.bg/%d1%81%d0%b2%d0%b5%d1%82%d1%8a%d1%82-%d1%81%d0%b5-%d1%81%d0%b1%d0%b8-%d0%b2-%d1%81%d0%b8%d1%80%d0%b8%d1%8f-%d0%ba%d0%b0%d0%ba%d0%b2%d0%be-%d1%81%d0%bb%d0%b5%d0%b4%d0%b2%d0%b0/", "text": "Сирия вече 7 години не е суверенна държава, а бойно поле, на което се сблъскват интересите на Великите сили и регионалните лидери. Залогът: влияние в Близкия изток и отклоняване на вниманието на населението на замесените страни от вътрешнополитически и икономически проблеми. Около шахматната геополитическа дъска днес седят големите играчи, които се противопоставят пряко и с алиансите, които сформират в опит да се позиционират възможно най-добре преди да слегне прахта от бомбите. Когато и ако изобщо се случи това. Турция се уплаши от американската подкрепа за сирийските кюрди и техния Отряд за народна защита (YPG) и в отговор нахлу в Сирия, атакувайки ги в Африн. Ердоган дори заяви многократно, че ще продължи още на изток към Манбидж, където има разположени и американски военни. А тях заплаши с османски шамар – безразсъдна реплика за вътрешна консумация в контекста на вълната от яростен от антиамериканизъм, залял южната ни съседка в последно време. Целта e да се окаже натиск върху САЩ да изоставят считаните за терористи и врагове на Турция кюрдските бойци. Те от своя страна пък получиха неочаквана подкрепа от сирийски отряди приближени до Асад в битката за Африн. Дали страхът от това да не останат сами без САЩ и Русия вв войната с Турция и наемниците й не предизвика кюрдите да диверсифицират съюзниците, приближавайки към Дамаск? Хипотеза, която изнерви Ердоган и постави в неудобна позиция Русия като медиатор между двете страни. В същото време сирийските кюрди са основният съюзник на САЩ в Сирия – както в битката срещу ИДИЛ, така и срещу Асад. От американското министерство на отбраната обаче са инвестирали стотици милиони долари и военен ресурс в подготовката им, за да ги изоставят с лека ръка. Патова ситуация, от която трудно ще се намери изход. А срещите от петък в Турция между официални лица по оста Анкара – Вашингтон бяха меко казано безплодни. Нито Ердоган ще се съгласи на друго освен на прогонването на кюрдите на изток от Ефрат, нито Тръмп ще може лесно да обърне гръб на кюрдските си приятели. На карта всъщност са сложени геополитическите интереси на САЩ в региона, чиито проводник са кюрдите. След кончината на ИДИЛ и победата на Асад с руска помощ, приоритетите зад океана се изменят и втърдяват. Нито можем да очакваме мир без Вашингтон на масата за преговори, както предвижда мирният процес от Астана/Сочи, нито че нарасналото влияние на вражеския Иран в Ливан, Сирия, Ирак и Йемен ще остане без отговор. И отговорът е тук: САЩ вече са трайно в Сирия. За неопределено време. С бази и контингент, които може да се увеличават. С ясна цел – тежка дума в процесите в страната, владеене на 30 % от територията й пряко или чрез проксита, контриране на новата голяма геополитическа заплаха – Иран. Дали това настаняване ще стане по подобие на Афганистан – като време и ресурс, предстои да видим. САЩ няма нито санкция на Съвета за сигурност на ООН, нито покана от легитимното правителство да бъде в Сирия и това се цитира от Москва като нарушение на международното право. Залогът обаче е твърде голям, а моментът – изключително ключов, за да се спазват норми, които бунтовниците срещу правителството така или иначе отричат по отношение на легитимност. Ударната контраатака в богатата на петрол провинция Деир ез-Зор от щатски ВВС срещу сили на Асад и частни руски военни е знак. Сблъсъци между американци и руснаци, макар и в прокси вариант, вече няма да са табу. Залогът обаче не е просто сферата на влияние на САЩ, много повече – националната сигурност на важен американски партньор в региона – Израел. На практика Сирия и Израел са във война от създаването на еврейската държава. Нямат и дипломатически отношения. В последната седмица напрежението изби в реални военни действия – свален израелски изтребител, атаки срещу военни цели в Сирия от страна на Тел Авив. Настаняването на ирански шиитски милиции по южната сирийска граница доведе до ултиматуми от страна на Израел и пълна военна готовност. Всъщност положението е военно, а стратегията на Тел Авив е да прекъснат снабдяването на Хизбула в Ливан с оръжия от партньора им Иран, както и унищожаването на оръжейни заводи в близост до окупираните от Израел Голански възвишения на границата със Сирия. Междувременно в зоните за деескалация като Идлиб сирийското правителство с руска подкрепа е в битка с бунтовниците, някои от които радикални джихадистки формирования, което обаче също генерира и цивилни невинни жертви и бежански натиск. Войната в Сирия е далеч от своя край. Конфликтът се е превърнал в световен, а военните действия между Израел и Сирия де факто се разрастват. Точката на отношенията между Турция и САЩ (а и с Европа) са исторически на много ниско ниво, докато Москва използва разрива да се сближи с Анкара, вкарвайки клин между партньори и членове на НАТО. И то в светлината на безпрецедентно обтягане на отношенията между организацията и руската страна. Дори аналогиите между Деир ез-Зор и Сараево от 1914 г. да звучат пресилено, едно е сигурно – напрежението е голямо, а вътрешнополитическите проблеми при големите предпоставят да се търсят външни отдушници.  ", "date": "2018.02.22", "title": " Светът се сби в Сирия – какво следва?\t\t\t"}
{"url": "https://trud.bg/%d0%ba%d0%bc%d0%b5%d1%82-%d1%81-%d1%87%d0%b0%d1%81%d1%82%d0%bd%d0%b0-%d0%bc%d0%b8%d0%bb%d0%b8%d1%86%d0%b8%d1%8f-%d0%ba%d0%b0%d0%ba%d0%b2%d0%b0-%d0%bc%d0%b5%d1%87%d1%82%d0%b0/", "text": "Мине, не мине парче време и се зачетем в поредната новина за зверство над възрастни хора – там някъде в забравената провинция. Такива случки като с онази клета жена в с. Голямо Враново, Русенско миналата година. Пречукана в леглото си с тежък предмет. Такива случки като тази в Провадия от миналата година. Възрастната жена беше изнасилена, убита по мъчителен начин от малолетни роми. Те се гаврили с нея и се забавлявали. Бездушно, хладнокръвно. Такива случаи са много, прекалено много дори. В опустелите села, където младите са предимно маргинали, над възрастните хора се извършва систематично, структурно насилие. Полицията няма какво да направи, защото първо отсъства, а второ дори и да хване някой заподозрян, глутницата се събира и създават алиби, кълнат се във всичко, позовават се на конвенции дори. Търсят си правата. Ако има други свидетели – мълчат. Те знаят много добре, че няма кой да ги защити, когато дойде вечерта. И така нощите се превръщат в психотрилър, във филм на ужасите, при който не знаеш на сутринта кой ще приплаче. Да бъдеш само обран си е благословия. „Малкият дявол“, ще кимне някой старец и ще добави: „Ти знаеш ли какво се случи с баба ти Мария миналата година?“. Ще покима с глава и ще влезе в къщата, бронирана като трезор. Когато селото има голямо землище и собственикът или арендаторът е човечен, наред с посевите си плаща да се пази и селото. Тогава идват частни компании, слагат камери, патрулка обикаля през нощта и престъпността рязко спада. Те не са на подчинение на кмета и не зависят от него и си вършат работата. В такива места по Плевенско, Ловешко, Монтанско кражбите биват забравени. Случва се и някой да сгреши, но след това бързо влиза в затвора. В средата на януари парламентът прие промени в Закона за частната охранителна дейност. Той е доста различен, от това, което бизнесът очакваше и определено създава предпоставки за овладяване на целия сектор с многото нормативни изисквания, лицензи и т.н. Чрез този закон секторът изглежда свръхрегулиран, с толкова условности, че на всеки може да бъде отнет лиценза по всяко едно време.  Това, което излезе като водеща новина е, че кметовете ще могат да наемат частни компании, за да охраняват урбанизирани места. Изисква се лиценз, който може да се издава за територията на цялата страна или на територията на отделна област, който ще дава право на „наблюдение, контрол и реакция с мобилни охранителни патрули“. Както става ясно от началото на тази статия такива дейности са възможни и сега, само че с обществена поръчка, за да е ясно всичко. Този закон трябваше да подпомогне сектора. В интервю пред „Офнюз“ Татяна Иванова, изпълнителен директор на Индустриален клъстър „Сигурност“, казва, че законът е доработван от МВР и съществува риск дейности, които са задачи на ведомството да бъдат приватизирани. МВР категорично е неефективно в осигуряване на сигурността в огромни части от България – малките села, бедните територии на страната. Хората имат право не само да наемат компании, ако питате мен, трябва да имат правото и да се защитават сами – себе си и своята собственост, по всякакъв начин. Един изстрел възпира повече бандитите отколкото добрите пожелания на политиците. Усещането, което се намърдва в обществото е, че този закон, без да е обсъждан реално, без да бъде съобразен с нуждите на пазара, е отворена врата за отделяне на дейности на МВР, приватизирането им  и монополизирането им. Нищо по-различно от други сектори в обществото, където малките риби са изядени, а водата цепят само перките на бели акули. Бели, но кръвожадни и гладни. Няма защо да спорим дали държавата се справя или не с дейността по тема сигурност. В много части от страната тя е абдикирала. Вакуумът, който съществува на тези места, няма как да не се запълни с паралелни на МВР структури. Това ще стане рано или късно и може би е за добро на хората. Друго си е да избръмчи през нощта един мощен джип и да подгони поредните крадци. Но… Представете си Ценко Чоков, който е сключил договор с правилната охранителна фирма. Какъв Див Северозапад се очертава. Представете си едно грубо окрупняване на сектора и парцелиране на страната на сфери на влияние. Джебел с частна полиция? Представете си как една фирма, която взема лицензите в цяла област. Кметовете, които са подчинени на властта, ще бъдат принудени да издържат частната полиция на властта, която и да е тя в този момент.  Представете си и каква ще бъде ролята на тази частна полиция по време на едни местни избори с правото си да наблюдава, да записва, да задържа, да респектира чрез присъствие и клатене на глава. С партийната воля и правилната охранителна компания, кметът лесно може да се превърне във феодал. Не че сега няма такива, но нещата ще загрубеят. Държавата отдавна е започнала да се отдръпва от всички значими сектори. По конституция здравеопазването е безплатно, но това не е така. Бездушието и банкоматите, които те срещат пред всички болници, бързо умъртвяват надеждата ти за хипократово отношение. Държавните болници са жертва на брутално източване и то с лекото погалване от кадифената ръкавица на властта. Бюджетът на Здравната каса лека се отприщва към частните болници, където, представете си, има дори чисти тоалетни. Лесните дейности там минават по здравна каса, а специфичните – в кеш. Същото се случва и в образованието, където насилието и агресията доминират и тържествуват. С онази извратена идея да се плаща на калпак превръщат директорите в скопци (не намеквам за никаква Истанбулска конвенция, б. а.), които нямат потентността да приложат вижданията си за добро образование, защото ако изгубят ученици, ще се наложи да плащат по-малко на учителите. Шансът остава за хората, които могат да си позволят да бъдат в частна болница, в частно училище, университет. Когато става дума за сигурност пак трябва да се разчита на частните компании. Трябва да се застраховаш, ако искаш да се прибереш в същия дом, от който си излязъл сутринта. Говоря същия като обзавеждане, иначе всеки може да преспива където си пожелае, стига да има добър адвокат – пак въпрос на пари.  Така лека-полека онова, за което плащаме данъци, се оказва неработещо и се налага да плащаме втори път за реални услуги. Данъците остават само за прахосване и разграбване, а за да сме здрави, образовани и сигурни, ще трябва да си плащаме допълнително. И това не е капитализъм, както някой може да възкликне, а злоупотреба с държавата. Чрез мощта на администрацията се контролира и бизнеса. Дано опасенията са напразни, макар че практиката в другите сектори да не ни дават много оптимизъм. Охранителната дейност изглежда един от малкото сектори, които не са окрупнени,  овладени и не са се появили големите акули от чужбина, които срещу едно „мерси“ и малко услуги ще могат да монополизират пазара. Този закон, разбира се, ще има своите проблеми по пътя на реализация и е хубаво преди да се случат лоши неща, да има по-сериозно обсъждане и най-вече със сектора.", "date": "2018.02.22", "title": " Кмет с частна милиция – каква мечта\t\t\t"}
{"url": "https://trud.bg/%d1%80%d0%b0%d0%b7%d0%b4%d0%b0%d0%b4%d0%be%d1%85%d0%b0-%d0%b2%d1%82%d0%be%d1%80%d0%b8%d1%82%d0%b5-lifestyle-awards/", "text": "Попфолк изпълнителите Емануела, Константин и Фики, рапърът и продуцент Криско, поп дивата Тита и модният дизайнер Миглена Каканашева – Мегз бяха сред големите победители на второто издание на наградите Lifestyle Awards. Уникалните по рода си призове, разпределени в 28 категории в сферата на модата, бизнеса, телевизия и кино, музика и личен живот, бяха раздадени на бляскава церемония в столична дискотека. В очакване на обявяването на победителите, определени чрез гласуване в интернет, се бяха събрали на едно място изпълнители от най-популярните жанрове у нас – поп, арендби и попфолк, както и звезди от различни риалити формати, лица от големите телевизии, актьори, модели, миски и други познати лица от родния хайлайф. Първи бяха раздадени призовете в категорията бизнес, където не се наблюдаваха изненади с наградените. От сферата на киното и телевизията пък бяха раздадени 5 награди. Най-добър български филм стана „Вездесъщият“. Най-добро лайфстайл предаване – „Папараци“ на Би Ти Ви, a за най-добра водеща гласуващите определиха Гала от „На кафе“. За да получат статуетките на сцената съответно се качиха репортерките Елизабет Методиева и българската Ким Кардашиян – Деси Павлова. Бурни реакции предизвика и триумфът на фолк певеца Константин в категорията Любима звезда на България, където бяха номинирани победителите във „Вип“ и „Биг Брадър“ Тото от група СкандаУ и Джино Бианкалана. Големият скандал на вечерта обаче беше загубата на провокативната 15-годишната певица Сузанита в категорията Сензация на годината. За изненада на голяма част от присъстващите, победителят се оказа фолк звездата Луна, заради нейното участие в риалитито „Биг Брадър Ол Старс“. „Внимание, президентът говори!“, започна речта си Луна и с гордост прие статуетката си. Няколко минути след като русата фолк певица се окичи с престижното отличие, Сузанита и нейният антураж демонстративно напуснаха залата. Ден по-късно младата изпълнителка написа гневен пост в профила си в инстаграм, в който критикува организаторите на церемония, техния „пенсионерски“ победител и „дребна душа“ Луна, и се заканва, че „най-лошото тепърва предстои“. В музикалната част от наградите се отличиха Фики, Еманеула, Криско и Тита в категориите за „идол“ – следователно в Попфолк музиката (мъже и жени), БГ идол и Тийн идол. Дебют на годината пък спечели Георги Георгиев – JORO, който се окичи и с приза за Модел на годината. За най-добра музикална колаборация в поп музиката беше определена песента „Листата падат“ на Михаела Маринова feat. Pavell & Venci Venc’, а в поп фолка – „Добре ти беше“ на Алисия feat. Тони Стораро. Песни на годината станаха съответно „Базука“ на Криско и „Как да изтрезнея“ на Емилия и Тони Стораро, видеоклип – „#JUSTSHOW” на Галена. Церемонията продължи с връчване на награди в областта на модата. Тук блеснаха Миглена Каканашева, фолк дивата Мария и Мис Силикон Джулиана Гани. Мегз грабна статуетката за Инфлуенсър на годината, която се връчва на най-влиятелната личност в социалните мрежи през изминалата 2017-а. Докато приемаше наградата младата дизайнерка благодари на всички свои фенове, които са гласували за нея и отправи призив към всички ВИП-ове на церемонията да бъдат отговорни към това какво съобщават и споделят със своите последователи в интернет. Мария бе отличена в категорията Най-стилна личност, побеждавайки колежките си Алисия, Галена и Цветелина Янева. Миньончето на попфолка не пропусна да отбележи, че почти винаги сама избира тоалетите си и тази награда означава много за нея като жена. Плеймейтката Джуалиана Гани пък очаквано спечели приза за Секссимвол на годината. Русокосата красавица заяви, че „сексапилът е излъчване, не само един силикон“ и благодари на всички свои почитатели, които са гласували за нея. За финал организаторите бяха оставили категориите от сферата на личния живот. Статуетката за най-желан ерген през 2017 грабна Тодор Батков-син, а за най-желана жена – Анджелина Атанасова. Двойка на годината станаха Емануела и любимият й Мартин Николов, а майка на годината – певицата Деси Слава. На бляскавата церемония по раздаването на The 1 Lifestyle Awards се изявиха и някои от най-популярните артисти у нас. Музикалните изпълнения за вечерта откри Тита с хита „Антилопа“. VenZy представи за първи път новия си самостоятелен проект – „Сега разбираш защо“. Емилия изпя последния си сингъл „По-силна ставам“, а Мария – „Всичко забранено“. Водещи на събитието бяха Ива Атанасова – IVY, която, спазвайки дрескода черно и златно, блестеше в тоалет на дизайнера Карам Дая, и рапърът Dee.", "date": "2018.02.22", "title": " Раздадоха вторите Lifestyle Awards\t\t\t"}
{"url": "https://trud.bg/100-000-%d0%bb%d0%b5%d0%b2%d0%b0-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%b7%d0%b0-%d0%b1%d0%b8%d0%b2%d1%88%d0%b8%d1%8f-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bc%d0%b8%d0%bd/", "text": "Софийската градска прокуратура повдигна две обвинения за незаконна банкова дейност и лихварство на бившия финансов министър Стоян Александров, потвърди за „Труд“ говорителят на СГП Зорница Таскова. Наложена му е парична гаранция от 100 000 лв. Обвиненията са за две престъпления. От 2002 до 2015 г. като физическо лице в София и няколко други града в станата Александров отпускал кредити срещу лихва на хора и фирми. Второто обвинение е, че като представител на юридическо лице е извършвал незаконна банкова дейност между 2002 и 2009 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " 100 000 лева гаранция за бившия финансов министър Стоян Александров"}
{"url": "https://trud.bg/%d1%86%d0%b0%d1%80-%d1%81%d0%b8%d0%bc%d0%b5%d0%be%d0%bd-ii-%d0%bf%d1%80%d0%b8%d0%b5-%d0%b2-%d0%b4%d0%b2%d0%be%d1%80%d0%b5%d1%86%d0%b0-%d0%b2%d1%80%d0%b0%d0%bd%d0%b0-%d0%b1%d0%b8%d0%b2%d1%88%d0%b8/", "text": "Цар Симеон II се срещна с бившия премиер на Република Македония проф. Владо Бучковски, съобщават от сайта на Симеон II. Двамата се познават от 2005 г., когато проф. Бучковски идва на официално посещение в София по покана на Царя, който тогава е премиер. Понастоящем проф. Бучковски е преподавател в университета “Св.Св.Кирил и Методий” в Скопие и беше придружен от колегите си проф. Наумовски и проф. Акифи. Тримата са в България за участието си в научна конференция, посветена на защитата на авторските права. По време на визитата им в двореца “Врана” те обсъдиха с Царя наскоро ратифицирания от двете държави договор между България и Македония за добросъседство и сътрудничество, както и темата за присъединяването на Западните Балкани към ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Цар Симеон II прие в двореца “Врана” бившия премиер на Македония проф. Владо Бучковски"}
{"url": "https://trud.bg/%d0%bc%d1%8a%d1%80%d0%b8-%d0%b3%d0%be%d1%82%d0%be%d0%b2-%d0%b4%d0%b0-%d0%bd%d0%b0%d0%bf%d1%83%d1%81%d0%bd%d0%b5-%d0%b0%d1%81%d1%82%d0%b0%d0%bd%d0%b0/", "text": "Станимир Стоилов е на път да се раздели с “Астана”. Българският треньор намекна преди снощния мач в Лига Европа със “Спортинг”, че подобно нещо е възможно. Специалистът, който изведе “Астана” до четири поредни титли в шампионата на Казахстан, многократно призоваваше спонсорите на клуба да решат финансовите проблеми, тъй като отборът може да се разпадне. Явно Стоилов не е останал чут и в крайна сметка ще скъса договора си с “Астана”. “Всичко е възможно да се случи, не изключвам такава възможност – каза Мъри. – Не искам да говоря по тази тема в момента. Нека се завърнем в Казахстан и тогава ще има подробности.”", "date": "2018.02.22", "title": " Мъри готов да напусне „Астана“"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d1%82%d0%b5%d0%bc%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82/", "text": "Темата българската страна да бъде купувач на ЧЕЗ не стои на дневен ред за обсъждане. Това каза министърът на енергетиката Теменужка Петкова по време на заседание на парламентарната комисия по енергетика в отговор на въпрос на зам.-председателя на ПГ на БСП Жельо Бойчев дали разполага с информация на какъв етап е процедурата по продажба на ЧЕЗ. „Ако темата се е повдигала, бъдете сигурни, че щяхме да инициираме информирането на Комисията по енергетика, както и на народните представители“, изтъкна Теменужка Петкова. „Въпросът е много важен, по темата се говори през последната година“, посочи тя и уточни, че процедурата по продажба на ЧЕЗ се реализира по законодателството на Чехия. „България на практика няма никакво касателство по този въпрос“, коментира министърът. „В тази тръжна процедура са участвали доста компании, голяма част от тях и български“, обясни енергийният министър. „Надявам се да се случи това, което е най-добре за сигурността на българската енергетика“, заяви Теменужка Петкова. „ЧЕЗ притежава най-сериозните активи в тази област и за нас не може да бъде безразлично кой ще придобие тези активи, ако чешката страна реши да пристъпи към тази стъпка“, посочи тя. „За нас е важно да се гарантира сигурността на доставките и качеството на предоставяните услуги“, каза още енергийният министър. Депутатът Жельо Бойчев коментира: „Ясна е значимостта на въпроса, за колко потребители става въпрос“. „Ако имате информация е добре да бъде споделена в парламента“, посочи той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Теменужка Петкова: Темата българската страна да бъде купувач на ЧЕЗ не стои на дневен ред"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d1%80%d0%be%d0%bc%d0%b0-%d0%ba%d1%8a%d0%bc-%d0%b8%d0%b3%d1%80%d0%b0%d1%87%d0%b8%d1%82%d0%b5-%d0%b8%d1%81%d0%ba%d0%b0/", "text": "Еузебио ди Франческо, треньор на „Рома“, засипа с критики играчите си след загубата с 1:2 от „Шахтьор“ (Донецк) в първи мач от осминафиналите в Шампионската лига. „Показахме две лица – каза Ди Франческо. – На почивката казах на футболистите, че трябва да продължат по същия начин, но не като че ли искаха мачът да свърши. Имаме опитни играчи, които допуснаха детински грешки. Ако можех, щях да ги сменя половината, но имах право само на трима.” Силен мач направо Алисон, стражът на “Рома”. Бразилецът направи феноменални спасявания, с които запази шансовете на “римските вълци” за класиране. “Меси на вратарите – написа авторитетният световен сайт “Гол”. – Алисон е вратар от световна класа и даде заявка за титулярно място за националния на Бразилия, където ще се конкурира с Едерсон от “Манчестър Сити”.” Пауло Фонсека, треньор на “Шахтьор”, похвали стража на “Рома”. “Алисон направи 2-3 наистина нереални спасявания – каза наставникът. – В Рим няма да се защитаваме и да пазим резултата. Трябва да вкараме на Алисон.” Снимка: Twitter", "date": "2018.02.22", "title": " Треньорът на „Рома към играчите: Исках половината да ви сменя"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%80%d0%b0%d0%b1%d0%be%d1%82%d0%b0-%d0%bd%d0%b0-%d0%ba%d1%80%d0%b0%d1%81%d0%b0%d0%b2%d0%b8%d1%86%d0%b8/", "text": "Ръководството на “Левски” стартира нова маркетингова стратегия с цел популяризирането на клуба. “Сините” предлагат работа на красавици, които да участват във фотосесии с футболистите, но и в други рекламни кампании, които ще бъдат организирани за в бъдеще. Само предни дни на “Герена” се похвалиха с нов маркетингов директор в лицето на Тодор Минев. Възможно е обявата за “сините” промоутърки да е продиктувана именно от ход на назначения преди седмица специалист. Хали Тиам, друго ново попълнение в “Левски”, но сред футболистите, вече започна тренировки и се очаква да е готов за предстоящия в събота мач със “Септември”. Бившият играч на „Динамо“ (Москва) вече е картотекиран, тъй като документите му се забавиха и това бе причина да пропусне мача с “Ботев” (1:0) в първия кръг на шампионата след зимната пауза. Гари Родригес, бивш играч на “сините”, продължава да е една от главните трансферни цели на английския “Нюкасъл”. “Свраките” се опитаха да купят крилото за 7 млн. евро от “Галатасарай” през януари, но офертата им бе отхвърлена. Очаква се през летния прозорец “Нюкасъл” да предложи 11 млн. за Родригес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " “Левски” предлага работа на красавици"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b5-%d0%b4%d0%b5%d0%ba%d0%be%d1%80-%d0%b2%d1%8a%d0%b2-%d1%84%d0%b8%d0%bd%d0%b0%d0%bb%d0%b0-%d0%bd%d0%b0-%d0%bf%d1%80%d0%b8%d0%b2%d0%bb%d0%b8%d1%87%d0%b0%d0%bd%d0%b5/", "text": "Варна и морето са отново декор, както в някои от последните български филми-този път, в примиерата “Привличане” на продуцентите и актьори Яна Маринова и Башар Рахал. Ефектният Финал на лентата беше наистина голямата изненада за варненската публика в сряда вечерта, когато беше и специалната киновечер за нея. Башар Рахал и Яна Маринова благодариха на община Варна, която подкрепи филма миналата година по време на “Европейска младежка столица 2017”. Двамата раздадоха автографи и си направиха селфи със стотици фенове, които видяха и бурно аплодираха лентата. Сред гостите бяха режисьорът Мартин Макариев и младите надежди на българското кино Живко Симеонов, Живко Сираков, Клои Рахал, Надя Керанова, Михаил Недялков, Спартак Тодоров. На коктейла прозвуча и знаковото парче от филма „We like it loud“ с вокалите на носителката на 3 награди Грами Тифани Фред, дело на Stani ft. Dexter. За прекрасната хореография се доверихме на Наско Месечков и шампионите Живко и Дорина от “Денсинг старс”, обясни за “Труд” Яна Маринова, която играе главната роля на учителката по история Лора, но не е скъсала с миналото си на състезател по спортни танци. Историята разказва за частно училище, възпитаниците на което са богаташки деца, оплетени от коварните интриги на възрастните и своите. “Привличане” разказва за това колко е важно да следваш сърцето си. Привличането не е само в любовта, то е в избора на професията, в това кой си в обществото…Аз съм сценарист и продуцнт, но заглавието на филма го измисли Башар Рахал”, призна пред феновете си българската актриса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Варна е декор във финала на “Привличане”"}
{"url": "https://trud.bg/70-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0%d0%bc%d1%83%d1%88%d0%ba%d0%b0-%d1%82%d1%80%d0%b8%d0%bc%d0%b0-%d0%b1%d0%b5%d0%b6%d0%b0%d0%bd%d1%86%d0%b8-%d0%b2-%d0%b3%d0%b5%d1%80%d0%bc%d0%b0/", "text": "70-годишен мъж, който не бил съгласен с имиграционната политика на Германия намушкал трима бежанци, кандидати за убежище, в Южна Германия, предадоха световните агенции. Нападателят е с руско и германско гражданство и досега не е бил известен на полицията. Повдигнато му е обвинение за опит за убийство на трима души – акт с политически и расистки мотиви, заяви говорител на прокуратурата в град Хайлброн. Нападателят, във видимо нетрезво състояние, атакувал тримата бежанци, които се намирали пред църква в центъра на града. Пострадали са 17-годишен афганистанец, 19-годишен сириец и иракчанин на 25 години. Афганистанецът е тежко ранен, а другите двама – по-леко. Мъжът бил спрян от минувачи. Първоначално на мъжът му било повдигнато обвинение за нанасяне на телесна повреда, но след разследване той е задържан повторно и му е повдигнато обвинение за опит за убийство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " 70-годишен намушка трима бежанци в Германия"}
{"url": "https://trud.bg/%d1%81%d1%82%d0%be%d1%8f%d0%bd-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2-%d0%b4%d0%b0%d0%bb-61-%d0%ba%d1%80%d0%b5%d0%b4%d0%b8%d1%82%d0%b0-%d0%ba%d0%b0%d1%82%d0%be-%d1%84%d0%b8/", "text": "Днес, 22.02.2018 г., Софийска градска прокуратура (СГП) привлече към наказателна отговорност Стоян Александров за две престъпления по чл. 252, ал.2 вр. чл.1 от НК, съобщиха от държавното обвинение. На Александров е повдигнато обвинение за това, че за времето от 19.11.2002 г. до 12.02.2015 г. в гр. София, и други градове на страната, като физическо лице без съответното разрешение е извършвал по занятие банкови сделки, за които се изисква такова разрешение, като предоставил 61 бр. кредити в лева, евро и щатски долари на различни физически и юридически лица, в общ размер 541 000 лв., 1 693 160 щатски долари и 3 738 600 евро срещу задължението за връщане на сумите с договорени лихви. По този начин е причинил на лицата-кредитополучатели значителни вреди. Второто обвинение спрямо Александров е за това, че в периода 2002 г.- 2009 г., като управител на „Стал 2007“ ЕООД и на „Александров и Сие“ ЕООД, е извършвал по занятие банкова дейност без съответното разрешение, като е предоставил 14 бр. кредити в общ размер на 1 006 400 лв. и 9 955 579.88 евро, и е причинил значителни щети на кредитополучатели. За посоченото престъпление е предвидено наказание лишаване от свобода от 5 до 10 години и глоба от 5 000 лв. до 10 000 лв., като съдът може да постанови и конфискация на част или на цялото имуществото на дееца. Спрямо обвиняемия е определена мярка за неотклонение „гаранция“, която е в размер на 100 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Стоян Александров дал 61 кредита като физическо лице и 14 през фирми\t\t\t"}
{"url": "https://trud.bg/%d1%88%d0%b5%d1%81%d1%82-%d0%b7%d0%bb%d0%b0%d1%82%d0%bd%d0%b8-%d1%80%d0%b8%d1%82%d0%be%d0%bd%d0%b8-%d0%bd%d0%b0-%d0%b2%d0%b8%d0%bd%d0%b0%d1%80%d0%b8%d1%8f-2018/", "text": "Шест български вина спечелиха приза „Златен ритон“ от международната специализирана изложба „Винария 2018“. Два от тях отидоха в колекцията на винарска изба „New Bloom Winery“. Останалите четири винени „Оскар“-и спечелиха „Едоардо Миролио“ ЕООД, „Черноморско злато“ АД, „Меди Валей“ ООД и „Ивком Трейд“ ЕООД. В надпреварата за престижните отличия се състезаваха над 300 проби на български и чуждестранни изби. Напитките бяха оценявани от 20-членно жури, в което участваха утвърдени дегустатори от страната и чужбина. Четиринадесет от тях са членове на Съюза на енолозите в България, който е партньор на Националната лозаро-винарска камара в организацията на конкурса. Шестима от членовете на международната комисия са носители на приза „Енолог на годината“ – Костадинка Димитрова, Десислава Байчева, Надежда Дюлгерска, Екатерина Гаргова, Стоян Стоянов и Тихомир Трифонов. Сред чуждестранните експерти в комисията бяха дегустатори от Англия и Сърбия. Председател на международното жури бе д-р Димитър Гайдарски. ЗЛАТНИТЕ РИТОНИ НА ВИНАРИЯ 2018 За най-добро бяло вино от последна реколта бе обявено „Совиньон блан ЕМ“ на „Едоардо Миролио“ ЕООД. Наградата бе връчена на технолога на избата Десислава Байчева, която е носител на риза „Енолог на годината“ от председателя на Националната лозаро-винарска камара Радослав Радев. При червените вина от последна реколта за фаворит бе обявено виното „Salty Hills Каберне Совиньон & Мерло & Каберне фран & Сира“ на „Черноморско злато“ АД. Призът получи изпълнителния директор на дружеството Йордан Панайотов от председателя на Общински съвет Пловдив Савина Петкова. Сред белите вина от по-стари реколти със „Златен ритон“ бе отличено „Excentric Incanto Chardonay & Sauvignon Blanc“ на „Меди Валей“ ООД. Наградата бе връчена от изпълнителния директор на Изпълнителната агенция по лозата и виното Красимир Коев на главния технолог и управител на избата инж. Стойчо Стоев. В категория „Розови сортови и купажни вина от последна реколта“ със “Златен ритон” бе отличено “Face to Face Розе“ на „New Bloom Winery“. Наградата връчи главният директор на Международен панаир Пловдив д-р Иван Соколов. „Златен ритон“ за розе от по-стари реколти бе присъдено на „Nеw Bloom “ на винарска изба „New Bloom Winery“. Наградата бе връчена от депутата Георги Търновалийски. В категория „Червени сортови и купажни вина от по-стари реколти“ призът бе връчен за „Spiritus Sanctus Каберне фран“ на „Ивком Трейд“ ЕООД от изпълнителния директор на Международен панаир Пловдив Богомил Бонев. Наградата на Националната лозаро-винарска камара „Бъчва на годината“ грабна „Черноморско злато“ АД. Призът бе връчен от председателя на НЛВК Радослав Радев на изпълнителния директор на компанията Йордан Панайотов. Винарската изба спечели и най-високото отличие в категорията „Спиртни напитки“ – „Златна фиала“ за гроздова ракия „Бургас 63 Юбилейна“. Наградата получи заедно Йордан Панайотов с кмета на Поморие Иван Алексиев, който е инженер-технолог и възпитаник на Университета по хранителни технологии. Той благодари за възможността да присъства на авторитетния форум и на екипа на „Черноморско злато“, който пет години печели най-високите отличия на „Винария“ – Бъчва на годината, Златни ритони и Златни фиали. За втора поредна година бе присъдена награда „Препоръчано вино от местен сорт“. В категорията се състезаваха близо 30 проби на родни изби. „За втора поредна година решихме да подкрепим развитието на българските местни сортове и в надпреварата за отличието се включиха изключително качествени вина. Тази година виното, което спечели този приз се бори наравно с вината, получили „Златен ритон“, каза председателят на Съюза на енолозите в България Станимир Стоянов. За победител бе обявено червено вино от сорт „Мавруд“ – Мерул Резерва, произведено на „Ковекс“ ООД – Панагюрище. Носителите на престижния приз „Златен ритон“ получават подарък за сайтовете си инсталиране на уникалния софтуер „безплатно обаждане“, който им дава възможност да увеличат продажбите си в кратки срокове и да открият повече пазари в чужбина, съобщи представителят на Free Call Inc Даниел Христов. Специални награди за най-добър концептуален дизайн на опаковка за бутилки и кенове на серия нискоалкохолни винени напитки бе връчена на „Адвантис Ко“, която за първи път участва във „Винария“, веднага след премиерата на арт бутилките в Ню Йорк. Вината с натурални аромати на кафе, капучино, кокос, кола, ягода, праскова за първи път се представят на изложение в Европа и впечатляват потребителите с атрактивната си визия, дело на световноизвестните художници и дизайнери Мигел Парадес и Джо Пелег. По традиция студенти от специалностите „Технология на виното“ и „Технология на ферментационните продукти“ на Университета по хранителни технологии положиха Дионисиева клетва за встъпване в лозаро-винарския бранш и получиха специален диплом от Националната лозаро-винарска камара, както и годишен абонамент за изданията на сдружението. Престижните отличия бяха връчени на тържествена церемония „Нощта на Златния ритон“ в Международен панаир Пловдив, която по традиция се провежда в първия ден на „Винария 2018“. За доброто настроение на победителите в престижния конкурс за вина, ракии и винено бренди се погрижиха фолклорна формация „Етноритъм“, квартет „Интро“, DJ Венци и Майли и сръбската звезда Неда Украден. Носители на „Златен ритон“ от ВИНАРИЯ 2018 са: БЕЛИ СОРТОВИ И КУПАЖНИ ВИНА ОТ ПОСЛЕДНА РЕКОЛТА  Совиньон блан ЕМ, произведено от „Едоардо Миролио“ ЕООД РОЗОВИ СОРТОВИ И КУПАЖНИ ВИНА ОТ ПОСЛЕДНА РЕКОЛТА  Face to Face Розе, произведено от винарска изба „New Bloom Winery“ ЧЕРВЕНИ СОРТОВИ И КУПАЖНИ ОТ ПОСЛЕДНА РЕКОЛТА  Salty Hills Каберне Совиньон & Мерло & Каберне фран & Сира, прозведено от „Черноморско злато“ АД БЕЛИ СОРТОВИ И БЕЛИ КУПАЖНИ ВИНА ОТ ПО-СТАРИ РЕКОЛТИ  Excentric Incanto Chardonay & Sauvignon Blanc, произведено от „Меди Валей“ ООД РОЗОВИ СОРТОВИ И КУПАЖНИ ВИНА ОТ ПОСЛЕДНА РЕКОЛТА  NBW Rose, произведено от винарска изба „New Bloom Winery“ ЧЕРВЕНИ СОРТОВИ И КУПАЖНИ ВИНА ОТ ПО-СТАРИ РЕКОЛТИ  Spiritus Sanctus Каберне фран, произведено от „Ивком Трейд“ ЕООД АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Шест Златни ритони на ВИНАРИЯ 2018"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d1%8a%d0%b6-%d0%be%d1%82-%d1%80%d0%b0%d0%b7%d0%bb%d0%be%d0%b3-%d0%b7%d0%b0-%d0%bf%d0%be%d0%b4%d0%bf%d1%80%d0%b0%d0%b2%d1%8f%d0%bd%d0%b5-%d0%bd%d0%b0-%d0%bb%d0%be/", "text": "Районна прокуратура – Разлог е внесла обвинителен акт срещу Йордан И. от с. Хърсово за подправен лотариен билет. Около 21 ч. на 23.07.2017 г. обвиняемият Йордан И. се намирал на площад „Преображение“ в центъра на Разлог, като носел лотариен билет „Ново бинго“ на Национална лотария – моментни игри. Той не бил печеливш, поради което с цел парична облага, мъжът извършил подправка върху него. В сектора „Бонус игра“ той залепил върху едно от квадратчета цифрата „5“, която изрязал от друг билет. По този начин обвиняемият искал „да превърне“ билета в печеливш, тъй като при такава конфигурация на цифри в посоченото поле, приносителят му имал право да получи сумата от сто лева, представляваща печалба от лотарийната игра. С този подправен билет Йордан И. отишъл към павилиона на площада и го предоставил на служителката с уверение, че го е закупил от нея по-рано и че същият е печеливш. Въпреки, че техническата намеса върху него била видима, поради разминаване на залепеното квадратче с останалите отпечатани цифри, жената не я забелязала, поради тъмната част на денонощие и недостатъчно осветление. По искане на обвиняемия тя му изплатила сумата от сто лева, като му дала банкнота от петдесет лева и лотарийни билети на стойност петдесет лева. На следващия ден, по време на отчитането на продажбите и изплатените печалби от служителката в павилиона, било установено, че въпросният лотариен билет е подправен. Йордан И. е бил привлечен в качеството на обвиняем за въвеждане в заблуждение с цел набавяне на имотна облага. Предстои насрочване на делото от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Съдят мъж от Разлог за подправяне на лотариен билет"}
{"url": "https://trud.bg/%d0%bd%d0%b5%d0%b4%d0%be%d1%85%d1%80%d0%b0%d0%bd%d0%b5%d0%bd%d0%b8%d1%82%d0%b5-3-%d0%b3%d0%be%d0%b4%d0%b8%d1%88%d0%bd%d0%b8-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d1%81%d1%82%d0%b5%d1%84/", "text": "3-годишните близнаци Стефан и Габриела ще бъдат настанени в приемно семейство или в Център от семеен тип и няма да бъдат дадени за отглеждане на баба им по бащина линия Ангелина Брандийска. Жената беше заявила желание да се грижи да тях, но проверка на социалните служби е установила, че към настоящия момент е неподходящо децата да бъдат изпратени при нея. Брандийска обаче ще бъде придружител на внуците си, докато са в болница, съобщават от дирекция „Социално подпомагане” в Пловдив. Майката Иванка Стефанова, която беше задържана за 24 часа, след като децата бяха настанени в болница – момчето в кома, а момичето с охлузване, е подала заявление, че е съгласна те да бъдат изпратени в приемно семейство или дом. Искала обаче да ги вижда и социалните ще й окажат психологическа, юридическа и социална подкрепа. Жената, която твърдеше, че децата й са недохранени, защото няма пари, е подала документи да получава помощи. Било й е обяснено как да се регистрира в Бюрото по труда. „Смятаме, че децата са неглижирани, недохранвани, което е форма на насилие, за което г-жа Стефанова не си дава сметка. Според нея тя се е грижела добре за децата си с финансовия ресурс, с който е разполагала”, коментира ситуацията шефката на социалната дирекция Надя Танева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Недохранените 3-годишни близнаци Стефан и Габриела отиват в дом или в приемно семейство\t\t\t"}
{"url": "https://trud.bg/%d0%b8%d1%80%d0%b0%d0%ba%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%bf%d1%80%d0%b5%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%80%d1%83%d1%81%d0%ba%d0%b8%d1%82/", "text": "Иракските власти предадоха на руските четири жени и 27 деца, заподозрени във връзки с джихадистката групировка “Ислямска държава”, съобщи иракският телевизионен канал “Ас Сумария”, цитиран от Ройтерс. Иракските власти съдят стотици чужденки, задържани заедно с още стотици техни деца от август, след падането на бастионите на “Ислямска държава”. “Ирак предаде на Русия 27 деца и четири жени, които са били подведени да се присъединят към Даеш”, заяви пред репортери говорител на външното министерство, цитиран от “Ас Сумария”. Жените и децата са били разследвани от властите, които са заключили, че те не са участвали в “терористични действия срещу цивилни или иракските сили за сигурност”, каза той. Говорителят добави, че “те ще бъдат съдени в Русия за незаконно влизане в Ирак”. От 2014 г. нататък хиляди чужденци отидоха да воюват за “Ислямска държава” в Ирак и Сирия. От чужбина дойдоха – или бяха доведени – и много жени, за да се присъединят към джихадистите. През август над 1300 жени и деца се предадоха на кюрдските сили, след като правителствените войски изгониха джихадистката групировка от северния иракски град Тал Афар. Броят им нарасна до около 1700, след като в хода на операциите срещу ислямистите според хуманитарни служители са се предали или са били заловени още чуждестранни граждани. През декември иракските власти обявиха победа над “Ислямска държава” и започнаха процеси срещу чуждестранните бойци и техните семейства, за които се приема, че са били в заговор с джихадистите. Според иракския закон за борба с тероризма подпомагането и членството в “Ислямска държава” се наказва с доживотен затвор или смърт. От януари Багдадският наказателен съд е осъдил две жени на смърт за членство в групировката: германка и туркиня. В неделя същият съд осъди на доживотен затвор девет туркини и една азербайджанка. Всички присъди подлежат на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Иракските власти предадоха на руските четири жени и 27 деца, свързани с “Ислямска държава”"}
{"url": "https://trud.bg/%d0%bc%d0%b2%d0%bd%d1%80-%d0%b2-%d0%b5%d1%82%d0%b8%d0%be%d0%bf%d0%b8%d1%8f-%d0%b5-%d0%b2%d1%8a%d0%b2%d0%b5%d0%b4%d0%b5%d0%bd%d0%be-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf/", "text": "Министерството на външните работи на Република България информира, че след подадената оставка на министър-председателя на Етиопия Хайлемариам Десален, считано от 16 февруари 2018 г. в страната е въведено извънредно положение за шест месеца с възможност за удължаване, съобщиха от външното министерство. Във връзка със задълбочаването на политическата криза в Етиопия и въведеното извънредно положение, Министерството на външните работи на Република България предупреждава българските граждани, пътуващи или пребиваващи на територията на Република Етиопия, за възможни граждански вълнения и прояви на насилие. Пребиваващите в Етиопия български граждани е необходимо да следят внимателно информацията в местните средства за масово осведомяване, да се съобразяват с цялата сериозност на въведеното извънредно положение и стриктно да изпълняват разпорежданията на органите за сигурност. При евентуално възникване на граждански вълнения и насилие да останат по домовете си или на друго сигурно място, да се подсигурят с най-необходимото – храна, вода и медикаменти, както и да уведомят близките си и приятелите за създадената ситуация и да ги предупредят за възможни нарушения в комуникацията. На българските граждани, на които предстоят пътувания до Етиопия, които не могат да бъдат отменени, се препоръчва да се възползват от възможността да се регистрират в рубриката „Пътувам за…“ на интернет-страницата на МВнР. При необходимост, българските граждани могат да потърсят съдействие и актуална информация от българското посолство във ФДР Етиопия на следните дежурни телефони: +251911252514; +251913069999. Сигнали за изпаднали в беда български граждани се приемат денонощно и от дирекция „Ситуационен център“ на МВнР на телефон: +359 2 948 24 04 и имейл: crisis@mfa.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " МВнР: В Етиопия е въведено извънредно положение за шест месеца"}
{"url": "https://trud.bg/%d0%bd%d0%b0%d1%88%d0%b8%d1%82%d0%b5-%d0%b8-%d1%85%d0%b8%d1%80%d1%88%d0%b5%d1%80-%d0%be%d1%82%d0%bf%d0%b0%d0%b4%d0%b0%d1%82-%d0%b2-%d1%81%d0%bb%d0%b0%d0%bb%d0%be%d0%bc%d0%b0/", "text": "Алберт Попов и Камен Златков не успяха да завършат първия манш на слалома от зимните олимпийски игри в Пьонгчанг. Двамата платиха скъпо за опита си да карат с максимален риск и пропуснаха врати по време на карането. Същата съдба имаха и топфаворитът за титлата Марсел Хиршер (Австрия). Трасето се оказа непосилна задача за 54 състезатели, а едва 52 успяха да го преодолеят. Най-бърз сутринта бе Хенрик Кристоферсен (Норвегия), но във втория манш и той отпадна, което остави състезанието отворено за всякакви изненади. Така Андре Мийрер се добра до златото с две стабилни карания и стана вторият олимпийски шампион за Швеция в слалома след легендарния Ингемар Стенмарк (Лейк Плесид 1980). Той прибави златния медал към този на сънародничката си Фрида Хансдотер при дамите от миналата седмица. „Тренирал съм цял живот и това е моментът, който осмисли усилията ми – заяви шведът. – Преди осем години взех бронз във Ванкувър, но не спрях да мечтая за златото.“ Още по-изненадващ бе сребърният медалист – Рамон Ценхойзерн (Швейцария), който имаше само едно качване на подиум за Световната купа досега – победа в паралелното състезание в Стокхолм през януари. Бронзът остана за Михаел Мат (Австрия), който вече може да се похвали с олимпийски медал на братята си Марио (шампион в слалома от Ванкувър 2010) и Андреас (сребърен медалист в ски кроса от Сочи 2014). Мишел Гизин също увеличи семейния актив с титла в комбинацията при жените. Четири години след триумфа на сестра си Доминик в спускането от Сочи 24-годишната швейцарка показа удивителни умения както в спускането така и в слалома, за да победи фаворитката Микаела Шифрин (САЩ). Трета остана друга швейцарка – Уенди Холденер. Любопитно бе, че американката направи доста силно спускане, но загуби време именно в коронния си слалом. „Не знам защо си мислех, че слалом се кара трудно – израдва се новата шампионка. – Бях уплашена, защото имах доста проблеми в тази дисциплина през сезона, но вярвах, че един ден ще успя да направя перфектното състезание. Този ден се оказа днес.“ Линдзи Вон очаквано даде най-добро време в спускането, но опитът й да мине между коловете завърши бързо и неуспешно. Вон най-сетне обяви, че следващата цел в кариерата й е рекордът по победи за Световната купа. В момента тя има 81, а още 5 й трябват за да се изравни с Ингемар Стенмарк. „Тъжна съм, защото приключих с олимпийските игри – призна американката. – Те са най-голямото спортно състезание, но тялото ми няма да издържи още четири години. Въпреки това няма да се пенсионирам, докато не бия рекорда на Стенмарк. Надявам се да успея следващия сезон, защото ще е трудно да остана на пистата още две години. Когато стигнеш определен момент и контузиите се натрупат, става все по-трудно да си на нивото на най-добрите. Но този рекорд ще е мой, колкото и болка да ми струва.“", "date": "2018.02.22", "title": " Нашите и Хиршер отпадат в слалома"}
{"url": "https://trud.bg/%d0%bd%d0%b0%d0%b4-70-%d0%be%d1%82-%d0%be%d0%bf%d0%b5%d1%80%d0%b0%d1%86%d0%b8%d0%b8%d1%82%d0%b5-%d0%b2-%d1%83%d1%80%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%b2-%d1%82%d1%8a%d1%80%d0%bd/", "text": "Над 70 % от операциите в отделението по урология в МОБАЛ „Д-р Стефан Черзекозов“ АД във Велико Търново се извършват ендоскопски. 97 на сто е оперативната активност на зменото за миналата. „Съвременните постулати на урологията, при наличие на апаратура и обучени специалисти, предполагат точно безкръвно оперативно лечение при заболявания на простатата, бъбреците, пикочния мехур и пикочните пътища. Всеки от уролозите, работещи в областната болница, има опита да работи ендоскопски”, обясни началникът на отделението д-р Георги Баръмов. Той информира, че преминалите болни за 2016 г. са били 497, а за 2017 г.-533. Отделението разполага с 12 болнични легла, 4 болнични стаи, операционна зала с урологична операционна маса за ендоскопска диагностична и оперативна ендоурология, 2 превързочни – септична и асептична, манипулационна, кухненски офис, кабинет на началника на отделението, лекарски кабинет, сестринска стая, баня и тоалетни. Д-р Георги Баръмов има призната специалност по профила на отделението – урология и магистърска степен по стопанско управление. Той ръководи болничната структура от 2001 г. и притежава квалификации по “Ендоурология”, “Спешна урология”, “Детска урология”, “Екстракорпорална литотрипсия” и др. Д-р Баръмов особено много държи на непрекъснатото повишаване на квалификацията на екипа. Затова няма международен форум в областта на урологията в Европа, на който да не присъства поне един от 4-мата уролози в МОБАЛ „Д-р Ст. Черкезов“ АД – Велико Търново. Утвърдена практика в структурата е провеждането на тримесечни, а много често и ежемесечни обсъждания на новости от практиката, на по-сериозни клинични случаи и пр. В отделението има програма за квалификация и продължително обучение на персонала, на която всеки от медиците държи, отделя лично време и лични средства за подготовка. Лекарите, които работят в отделението са четирима, всички са с призната специалност по урология, което надвишава изискванията за II ниво на компетентност. В отделението работят 8 медицински сестри на щат и 4 санитари. В болничното звено са създадени условия за улесняване на достъпа за хора с увреждания. Отделението работи по 13 Клинични пътеки и 2 клинични процедури според НРД 2017 г. Ендоскопът на водеща японска фирма, с който уролозите работят е закупен преди 2 години и позволява постоянно да бъде докомплектуван, което на свой ред ще разшири обема на дейностите. Най-много оперативни интервенции уролозите извършват в областта на горни пикочни пътища /31 %/ и то предимно при болни с уролитиаза – бъбречно-каменна болест. Втори по честота /27%/ са едноскопските процедури при патология в долни пикочни пътища. Сред тях са и заболяванията на простата , камъни в долни пикочни пътища, стеснения на уретрата и др. Все повече расте делът на пациентите с кървене от долни пикочни пътища поради все по-честото приложение на лекарства за разреждане на кръвта, отчитат специалистите уролози. Трети по честота са операциите за лечение на мъжката полова система /13%/. Съветът на уролозите към пациентите е да се диагностицират навреме чрез провеждане на редовни профилактични прегледи. По този начин и най-малкото патологично отклонение ще бъде хванато и лекувано навреме. „Например при рака на простата, ако се диагностицира навреме, преживяемостта на пациентите е много голяма”, категоричен е началникът д-р Георги Баръмов. Колегите му д-р Петър Петров, д-р Михаил Пиперков и д-р Цветозар Цачев диагностицират и лекуват в стационара болни с остри и хронични нарушения на дренажа на урината, остри хеморагии от пикочните пътища, остри възпалителни заболявания и състояния от урологичен произход, травми, бъбречно-каменна болест, възпалителни заболявания, туморни образувания и други. Към този момент в отделението лекуват 14-годишно момче, но най-възрастният пациент бил 100-годишен дядо с патология на пикочния мехур, който след направена му операция живял още 5-6 години. Д-р Баръмов дава този пример, като илюстрация на това, че възрастта на пациентите не е от значение, важно е да те да получат квалифицирана медицинска помощ следвайки тенденциите и новостите в съвременната медицина и урологията в частност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Над 70% от операциите в Урологията в Търново са ендоскопски"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8-%d0%bd%d0%b8%d0%bd%d0%be%d0%b2%d0%b0-%d1%81-%d0%be%d0%b1%d1%89-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba%d1%82/", "text": "Законопроект за изменение и допълнение на Кодекса за социално осигуряване са внесли съвместно лидерът на БСП Корнелия Нинова и зам.-председателят на ГЕРБ Цветан Цветанов заедно с още петима депутати от двете парламентарни групи. Промените предвиждат родителите на загинали военнослужещи по време на задгранични мисии да получават наследствени пенсии. Към настоящия момент поправката се отнася до родителите на 23-ма и ще струва максимум 55 589 лв. годишно, сочат в мотивите си депутатите от БСП и ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Цветанов и Нинова с общ законопроект\t\t\t"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d1%82-135-%d0%b3-%d0%be%d1%82-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d1%81%d0%ba/", "text": "Поредица от събития в чест на 135 г. от създаването на Варненското медицинско дружество /ВМД/ подготвя Медицинският университет в града. Целта е делото и заслугите на учредителите и членовете на дружеството да се помнят и популяризират както сред академичните среди, така и сред гражданите, поясниха проф. Златислав Стоянов, доц. Емануела Мутафова и доц. Димитър Ставрев. Тримата са част от сформираната в университета работна група, която е предприела най-мащабното до момента проучване на историческите архиви и публикации, свързани с дейността на ВМД. Сред интересните находки е първото у нас антропологично изследване на населението във Варна, направено преди 120 г. от военния лекар д-р Йордан Севов. Сравнението с днешните данни сочи, че ръстът на населението се увеличава равномерно, без акселерация, обясни доц. Ставрев. Множеството издирени експонати и документи на ВМД ще бъдат изложени в постоянна експозиция в Музея по история на медицината. Дигитализираните архиви на дружеството, което е второ у нас след Освобождението и водещо в медицинския научен живот, ще бъдат качени в сайта на МУ. На годишнината ще бъдат посветени научен форум “Детското здраве в България – исторически преглед” и инициативите по отбелязване на Европейския ден на морето, а финалът ще бъде даден с конференция на Българското дружество по история на медицината в навечерието на учредителната дата – 10 декември. “Макар и писан преди 135 г., уставът на дружеството звучи актуално и днес. Първите три точки в него са посветени на образованието, профилактиката и здравето във всички политики”, коментира доц. Мутафова, декан на Факултета по обществено здравеопазване. В чест на един от видните учредители на ВМД и кмет на Варна – д-р Ангел Пюскюлиев, факултетът ще учреди награда на негово име, която ще се присъжда ежегодно на изявени абсолвенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Честват 135 г. от създаването на Варненското медицинско дружество"}
{"url": "https://trud.bg/%d0%b8%d0%bd%d0%b5%d1%80%d0%ba%d0%be%d0%bc-%d0%ba%d1%83%d0%bf%d1%83%d0%b2%d0%b0-%d1%87%d0%b5%d0%b7-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Надзорният съвет на ЧЕЗ даде съгласието си за продажбата на българските активи на „Инерком“, съобщи на сайта си „ЧЕЗ Груп“. Пакетът съдържа седем компании: „ЧЕЗ България“, „ЧЕЗ Електро България“, „ЧЕЗ Разпределение“, „ЧЕЗ Трейд България“, „ЧЕЗ ИКТ България“, фотоволтаичната централа „Орешец” и „Бара Груп“. Подписването на договора се очаква след няколко дни, се казва в съобщението. В началото на 2017 г. „ЧЕЗ Груп“ получи няколко индикативни оферти за своите български активи от различни инвеститори. Най-висока оферта бе представена от „Инерком България“, се казва в съобщението. „Продажбата на българските активи днес беше одобрена от Надзорния съвет на „ЧЕЗ Груп“. Уреждането на сделката все още е предмет на одобрение от българския антимонополен орган“. Офертата на „Инерком“ е значително над пазарната стойност на продадените активи, определена в независима оценка и носи положителна възвръщаемост на инвестициите в българските активи, заключват от „ЧЕЗ Груп“. Пазарджишката фирма “Инерком Груп” е с управител Гинка Върбакова. Според източници на “Труд” енергийният министър Теменужка Петкова е кумувала на Гинка Върбакова и съпругът й Славчо Върбаков. Петкова нито отрече, нито потвърди информацията. Върбакова участва в редица ВЕИ фирми и е сред управляващите в Сдружение Българска фотоволтаична асоциация.  ", "date": "2018.02.22", "title": " „Инерком“ купува ЧЕЗ в България"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0/", "text": "Финансовият министър Владислав Горанов е поискал обяснение за драстичните разминавания в сметките на Националната здравноосигурителна каса. Това е станало с писмо, изпратено до Здравната каса и министъра на здравеопазването, информира  . Горанов настоява, докато не се изяснят обстоятелствата, в никакъв случай да не се подписва Националният рамков договор за тази година.  В писмото, изпратено през февруари до парламента от управителя на Здравната каса Камен Плочев, се казва, че просрочените задължения към чужди здравни институции са 133,6 млн. лева към края на януари. В същото време ежемесечният отчет сочи просрочия от 7,6 млн. лева, което прави разлика от 126 млн. лева, пише финансовият министър Владислав Горанов. Също така във финансовия отчет на НЗОК за миналата година са посочени просрочия от 77,5 млн. лева, а в писмото до парламента – над 190 млн. лева. По думите на Горанов, това разминаване може да се установи от Държавната финансова инспекция, но ако управителят на Касата, проф. Камен Плочев, не може да даде обяснение, това означава, че е налице сериозно нарушаване на финансовата дисциплина. Преди дни здравният министър Кирил Ананиев поиска оставката на Плочев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Финансовият министър Владислав Горанов е поискал обяснение за драстичните разминавания в сметките на НЗОК"}
{"url": "https://trud.bg/%d1%81%d1%82%d0%be%d1%8f%d0%bd-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b7%d0%b0-%d0%be%d0%b1%d0%b2%d0%b8%d0%bd/", "text": "“Нямам никакъв коментар.” Това каза банкерът и бивш финансов министър Стоян Александров, потърсен от “Труд” за коментар на  . Александров благодари за обаждането и затвори телефона. „Естествено. Вие България ли откривате, света ли откривате? Кой дава заем без лихва? Имам доходи, които са си мои и нямам никаква забрана да се разпореждам с моите пари, както намеря за добре”, обясни Александров през БТВ през септември 2016 г. “Това са хора, които са взели пари и не искат да ги връщат. Те са една мафия 4 – 5 човека“, каза той по адрес на длъжници, които водят дела срещу него. Тогава Александров посочи, че е декларирал всички заеми в годишните си данъчни декларации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Стоян Александров пред “Труд” за обвиненията в лихварство: Нямам никакъв коментар"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%bb%d0%b0%d0%b2%d1%80%d0%be%d0%b2-%d0%bd%d0%b0%d1%82%d0%be-%d1%89%d0%b5-%d0%bf%d1%80%d0%b8%d0%bd%d1%83%d0%b4%d0%b8-%d0%b1%d0%b0%d0%bb%d0%ba%d0%b0%d0%bd%d1%81/", "text": "Влизането на балканските страни в НАТО ще ги принуди да вземат страна във военно-политическото противопоставяне, чиято философия се налага на Европа от американците и Алианса. Това заяви министърът на външните работи на Русия Сергей Лавров в изказването си пред студентите от Белградския университет, предаде ТАСС. Според думите на руския дипломат, ставаме свидетели на активни усилия за вкарване на балканските страни в НАТО. „Ясно е, че това едва ли има отношение към декларираната цел да се укрепи националната им сигурност, тъй като никой не ги заплашва“, подчерта той. „А влизането в Северноатлантическия алианс ще ги принуди да вземат страна във военно-политическото противопоставяне, чиято философия се налага на Европа от американците, а след тях и от НАТО“. „Що се касае до единствената реална заплаха в момента, терористичната, то НАТО не е в състояние да й отговори. Още повече, че действията на натовските страни и в Ирак, след това в Либия, а и в другите страни от региона, например, в момента в Сирия, само плодят екстремизма, сеят хаос и създават питателна почва за появяването на нови и нови терористи“, отбеляза Лавров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Сергей Лавров: НАТО ще принуди балканските страни да приемат философията на противопоставяне\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%b7%d0%b0%d1%89%d0%be-%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4%d1%8a%d0%ba%d0%be%d0%b2/", "text": "Абсурдно е в продължение на три месеца кметът на София да не може да получи информация по тема, която е от обществено значение. Защо Йорданка Фандъкова не иска да отговори на въпроси за небостъргачите на НИКМИ? Това попита общинският съветник от БСП Николай Николов, след като получи крайно незадоволителни и отбиващи номера отговори на поставени от него и от Борис Цветков, също общински съветник от групата на социалистите, въпроси за сагата с небостъргачите на НИКМИ. Питането, което двамата внесоха още на 8-и ноември 2017 година, е свързано и с вече изградения от въпросната компания небостъргач “Милениум център” зад НДК. Същият инвеститор има планове да построи 43-етажната сграда в квартал “Стрелбище”. Тези негови намерения предизвикаха огромен скандал и бурни протести от страна на гражданите, тъй като част от терена, планиран за застрояване е зелена площ. В питането на общинските съветници от БСП има три въпроса. Първите два засягат планираното строителство на 43-етажната сграда, а третият е свързан с вече реализиран проект на компанията НИКМИ – “Милениум център”. “Оказва се, че при строителството на високата сграда зад НДК, фирмата е изградила асфалтов път върху общинска земя, попадаща в зелена площ. На днешната сесията на Столичния общински съвет така и не получихме конкретен отговор от кмета на въпроса ни, засягащ този проблем. Останахме с впечатление, че госпожа Фандъкова се опита да избяга от отговора и да потули темата. За мен е абсурдно твърдението й, че не разполага с информация при положение, че нашето питане е от преди 3 месеца, коментира Николай Николов. – Това, че днес не получихме отговор на този въпрос изобщо не означава, че ще спрем да питаме. Точно обратното – продължаваме да настояваме с всички позволени от закона средства да получим информация за това дали наистина има нарушения при изграждането на “Милениум център”. И ако наистина има такива – кой и каква отговорност ще понесе за допуснатите незаконни действия. Няма да оставим нещата така. Със същата мотивация продължаваме да търсим справедливостта и за сагата в “Стрелбище”. От името на Инициативния комитет “Помощ за “Стрелбище” днес раздадох покани за събитие, което членовете му организират идния вторник, 27 февруари. Гражданите ме помолиха да разглася, че ще се съберат в Народно читалище “Светлина” на ул. “Тулча” №20 в квартал “Стрелбище” от 18,30 часа. На тази среща организаторите ще проведат разяснителна кампания относно случилото се до момента, какво е направено дотук от граждани и институции по казуса и какво може и трябва да бъде направено в близките месеци” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Николай Николов: Защо кметът Фандъкова не иска да отговори на въпроси за небостъргачите на НИКМИ?"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0%d0%bb%d0%be%d0%b6%d0%b8-%d0%b7%d0%b0%d0%bf%d0%b0%d0%b4%d0%bd/", "text": "Геополитическата роля и мястото на ЕС в света, докъде да стигне разширяването на съюза, функционирането му като съюз от равноправни държави, изключващ делене по оси – тези основни въпроси постави вицепрезидентът Илияна Йотова на конференцията „Всички пътища водят към Европа? Перспектива за федерален съюз“, организирана в рамките на Българското председателство на Съвета на ЕС. По думите на Илияна Йотова липсата на конкретна визия, на кураж да се правят смели политики, отдръпването и затварянето в институциите са причини за силните антиевропейски гласове. Рекордна липса на интерес регистрират предложените от Европейската комисия варианти за развитие на ЕС. „Или европейската тема е загубена за нашите общества, или предложените идеи не отразяват очакванията. И двете хипотези са достатъчно тревожни“, отбеляза вицепрезидентът. „Българското председателство на Съвета на ЕС върви по своя установен ред, по своята програма. Всичко това обаче би имало смисъл, ако имаме перспектива и визия къде искаме да стигнем“, подчерта Илияна Йотова. Тя определи като много смела стъпка посочването като основен приоритет европейската интеграция на Западните Балкани. „На срещата на върха на 17 май България трябва да разпише пътна карта за реално членство на Македония, Албания, Сърбия и да получи подкрепата от европейските партньори“, отбеляза вицепрезидентът. Илияна Йотова посочи, че по време на председателството, съвсем скоро, българският министър-председател ще домакинства един от най-сложните и деликатни разговори между европейските лидери и турския президент. Във връзка с политиката на сигурност Илияна Йотова посочи като опасност намеренията за създаване на отбранително ядро от държави, което ще доведе до нови разделителни линии и нов Шенген, този път в областта на отбраната. Вицепрезидентът не е оптимист, че политиката за убежища, дори и приета до края на този мандат на Европейската комисия, ще бъде работеща. Илияна Йотова е на мнение, че Европа трябва да има твърда политика по отношение на сигурността на своите граждани, като едновременно с това не се превръща в затворена крепост. „Мощта на Европа е в лидерските позиции в световните конфликти, в икономическите проекти с африканските държави, за да се преодолее бедността и мизерията там“, отбеляза вицепрезидентът. Илияна Йотова е категорична, че политиката на сближаване трябва да продължи. „Използването на европейските средства трябва да излезе от графата „усвояване“ и да бъде инструмент за развитие и обвързаност в общия икономически модел за Европа – така, както го разбираше Делор“, посочи вицепрезидентът. Закъсняват дискусиите за новия бюджет на Общността и така засилват усещането за несигурност след Брекзит, отбеляза Илияна Йотова. „Именно приоритетите за следващия финансов период ще очертаят бъдещето на ЕС, а не толкова теоретичните сценарии“, подчерта вицепрезидентът. Сред основните проблеми пред европейския гражданин днес вицепрезидентът посочи липсата на социална сигурност, която води след себе си социално изключване, маргинализация, липса на образование – предпоставки за радикализиране на младите. Илияна Йотова е на мнение, че е необходима реформа във функционирането на европейските институции. „Бюрокрацията измести идеите и визионерството в Европа. Назначените станаха по-силни от избраните“, отбеляза вицепрезидентът. „Общите политики, които трябваше да бъдат създадени, останаха повече политики на институциите, а в Съвета, заради търсенето на консенсус, за да се осигури мнозинство, се изродиха в неработещи решения“, заяви Илияна Йотова. Като категорично свидетелство, че е необходима промяна, вицепрезидентът посочи неприемането на България и Румъния в Шенген. „Не може да се иска държави членки да мислят и действат наднационално, когато се допускат двойни стандарти и решенията се поставят под въпрос от политическата конюнктура в дадена страна“, заяви Илияна Йотова. По думите на вицепрезидента една от най-трудните битки пред Европа е тази с ксенофобията, отричането и популизма. „Време е да се обърнем към един от най-големите мъдреци на нашето съвремие Умберто Еко и да препрочетем за пореден път неговите 14 начина да познаем фашизма. Това е отговорността ни към онези, които родиха великата идея за обединена Европа, и към тези, които идват след нас да я опазят и развиват“, подчерта Илияна Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Илияна Йотова: България наложи Западните Балкани в политиката на ЕС"}
{"url": "https://trud.bg/%d0%b8%d0%bd%d0%b5%d1%80%d0%ba%d0%be%d0%bc-%d0%b3%d1%80%d1%83%d0%bf-%d0%ba%d1%83%d0%bf%d1%83%d0%b2%d0%b0-%d0%b1%d0%b8%d0%b7%d0%bd%d0%b5%d1%81%d0%b0-%d0%bd%d0%b0-%d1%87%d0%b5%d0%b7-%d0%b2-%d0%b1/", "text": "По неофициална информация „Инерком груп“ са предложили близо 320 млн. евро  . “Инерком груп” ЕАД е с капитал в размер на 50 000 лв., сочат данните в Търговския регистър. Дружеството е регистрирано в апартамент в София – район р-н Витоша, Околовръстен път No 3, ет. 7, ап. 72А. В Съвета на директорите са Гинка Николова Върбакова, Петрана Георгиева Пайтакова и Малина Иванова Върбакова. Собственик на “Инерком груп” е регистрираното на същия адрес “Инерком Инвестмънтс” ЕАД с капитал 50 000 лв., собственост на Гинка Николова Върбакова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " “Инерком груп” купува бизнеса на ЧЕЗ в България за 320 млн. евро"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%bd%d0%b0%d0%b2%d0%be%d0%b4%d0%bd%d0%b5%d0%bd-%d0%bc%d0%b0%d0%bd%d0%b5%d0%b6-%d0%be%d1%82%d0%bb%d0%b0%d0%b3%d0%b0%d1%82-%d0%ba%d1%83%d1%88%d0%b8%d0%b8%d1%82/", "text": "Традиционните кушии на Тодоровден на конната база във варненския квартал “Виница” навръх празника в събота няма да се проведат. Според официалното съобщение от общинска дирекция “Спорт” манежът е силно наводнен вследствие на поройните дъждове през последните два дни. Положението е много зле, конната база е в окаяно състояние, а след дъжд има рискове от нараняване, обясни шефът на общинската дирекция Кристиян Димитров. Според него са необходими много средства за модернизирането й, но приоритет сега е спортната база в училищата. Тодоровден ще се празнува с надбягванията на друга дата с предвидените в програмата три паркура за любители и професионални състезатели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Заради наводнен манеж отлагат кушиите на Тодоровден във Варна"}
{"url": "https://trud.bg/%d1%81%d0%bc%d0%b5%d0%bd%d1%8f%d0%bc%d0%b5-%d1%81%d0%b0%d0%bc%d0%be-%d1%81%d1%82%d0%b0%d1%80%d0%b8%d1%82%d0%b5-%d0%ba%d0%b0%d1%81%d0%be%d0%b2%d0%b8-%d0%b0%d0%bf%d0%b0%d1%80%d0%b0%d1%82%d0%b8/", "text": "Бизнесът ще трябва да смени само старите касови апарати, а произведените през последните две години, ще имат нужда само от обновяване на софтуера, за което търговците ще трябва да похарчат до 50 лв. на устройство. Това стана ясно по време Комисията по бюджет и финанси, в рамките на която бяха приети промени в Наредба 18 за регистриране и отчитане на продажбите в търговските обекти чрез фискални устройства, предложени от финансовото министерство. „От 440 хиляди апарата регистрирани в Националната агенция за приходите (НАП), 130 хиляди през последната една година не са подавали нито една касова бележка в агенцията. Затова промените няма да обхванат повече от 350 хиляди машини, като при голяма част от тях ще се наложи само обновяване на софтуера “, кментира Галя Димитрова, изпълнителен директор на НАП. Вместо един път месечно данъчните ще получават информация от търговците на всеки пет минути. Това няма да доведе до срив в системите на търговците, убедена е Димитрова. Срокът за подмяната на апаратите към момента е до края на 2018 г., но е възможно да стане поетапно по браншове или срокът да се удължи за по-големите търговци, които работят със специализирани софтуери за фискални принтери. „Трябва да се започне с най-рисковите обекти – магазини на дребно, обекти за хранене, борси и тържища и обектите с големи обороти“, коментира Стоянова. Производители на софтуер предупредиха, че ако текстовете не бъдат прецизирани, част от търговците ще бъдат привилегировани. „Онлайн магазините не предават данни към НАП, затова се предвижда те да бъдат регистрирани. Но според нас трябва да издават електронни касови бележки“, коментира Ясен Танев, председател на Българската асоциация за развитие на бизнес софтуер. Наредбата ще търпи още промени, като трябва да бъде готова за гласуване в края на септември.", "date": "2018.02.22", "title": " Сменяме само старите касови апарати\t\t\t"}
{"url": "https://trud.bg/%d1%85%d0%b0%d0%b9%d1%82%d0%be%d0%b2%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b2%d0%be%d0%b9%d0%bd%d0%b0%d1%82%d0%b0-%d0%b7%d0%b0-%d0%bb%d0%b5%d0%b2%d1%81%d0%ba/", "text": "Синовете на Николай Хайтов – Александър и Здравец Хайтови, заедно с художника Михаил Бенчев, продължават битката на Хайтов-старши. Тя е срещу българските археолози, които са гузни заради изчезналите кости на Васил Левски и са фалшифицирали документацията за разкопките в олтара на столичната черква “Св. Петка Самарджийска” през 1956 г. Братята представиха допълнено издание на последната книга на баща си – “Кой и защо унищожи гроба на Васил Левски” и отново се изправиха срещу историци и археолози.", "date": "2018.02.22", "title": " Хайтови продължават войната за Левски"}
{"url": "https://trud.bg/%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d0%be%d1%85%d1%80%d0%b0%d0%bd%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80/", "text": "Над 20 съдебни охранители и служители на Затвора за непълнолетни в Бойчиновци излязоха на протест в центъра на Монтана. Пред Съдебната палата в областния град униформените разпънаха плакати с искания за 20 % увеличение на заплатите, попълване на свободните щатни бройки и подобряване на условията им на труд. „Не сме втора ръка хора, искаме достойни възнаграждения и изравняване на специфичните заплащания с тези в МВР!”, заявиха протестиращите. „В момента в Монтана има 24 съдебни охранители и 5 незаети места. Заради липсата на достатъчно хора натоварването е голямо!”, сподели шефът на регионалната структура на синдикат „Охрана” Петко Додев. Охранителите почерпиха минувачите с бонбони и заявиха, че ще продължат протестите си, докато исканията им бъдат удовлетворени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Съдебната охрана в Монтана протестира, раздаваха бонбони"}
{"url": "https://trud.bg/%d0%bf%d1%80%d0%b0-%d0%bf%d1%80%d0%b0%d0%b2%d0%bd%d1%83%d0%ba%d1%8a%d1%82-%d0%bd%d0%b0-%d1%81%d0%bc%d0%b5%d0%bb%d0%b8%d1%8f-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d0%bc%d0%b0%d0%ba/", "text": "Пра-правнукът на смелия американски журналист Джанюариъс Макгахан хареса Велико Търново за свой бъдещ дом. При посещението си в Старата столица през миналата година Фредерик Лукас Макгахан останал силно впечатлен от красотата на старопрестолния град, културно-историческото богатство, съвременния живот и развитие, както и от българската природа. В четвъртък кметът на Велико Търново Даниел Панов се е срещнал с председателя на фондация „Ние, българите по света“ Михаил Томов, който разказал за бъдещите намерения на Фредерик Макгахан. Представляваната от Томов организация инициира миналогодишното посещение на 13 наследници на американския журналист в България и Велико Търново. Обиколката включваше всички исторически места, които Макгахан е отразил в своите репортажи по време на Априлската епопея. От името на Фредерик Макгахан кметът Даниел Панов получи благодарствена грамота, в която наследниците оценяват високо гостоприемството и съдействието, оказано им при гостуването в България. „Благодарим както на вас, така и на всички кметове, предприемачи и български граждани, които ни помогнаха. За нас бе впечатляващо да проследим стъпките на нашия велик предшественик и да се докоснем лично до местата, които той е посетил и описал“, гласи благодарствената грамота. Джанюариъс Макгахан е роден през 1844 г. Той е ярък застъпник на българската национална кауза, военен кореспондент на „Дейли Нюз” по българските земи след Априлското въстание и по време на Освободителната война, в която дори участва като доброволец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Пра-правнукът на смелия журналист Макгахан хареса Велико Търново за бъдещ дом"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%b7%d0%b0-%d0%bf%d1%80%d0%be%d0%b4%d0%b0%d0%b6/", "text": "“Повече от 20 години съм работил в Източна Европа, никога не съм срещал нещо такова.” Така коментира   собственикът на чешката енергийна компания Energo-Pro – милиардерът Яромир Тесарж, пред lidovky.cz, цитирана от  . Един от най-богатите чехи се опита да купи българският бизнес на групата ЧЕЗ, но не успя. Той е убеден, че това се е случило, защото процедурата за подбор на купувач не е била прозрачна, пише той в писмо до чешкото дружество. Предприемачът подкрепя своето писмо с анализ на BDO Advisory. Изследването на консултантската компания критикува по-специално ЧЕЗ, че не предоставя на потенциалните купувачи един и същ достъп до информация. Това е и причината, поради която компанията му „Енерго-про“ предлага по- малка сума за покупка от победителя на „Инерком груп“. „Заключенията в доклада показват, че процесът по продажба на активите очевидно е бил засегнат от недостатъчна информация за оферентите, което затрудни позицията им и е по-малко вероятно да дадат възможно най-доброто предложение“, се казва в доклада. Собственикът на „Енерго-Про“, който вече е на българския пазар и чиято дистрибуторска мрежа обслужва над един милион клиенти, смята, че поведението на ЧЕЗ в процеса на избор на купувач е аматьорски. Анализаторите на BDO Advisory определиха подхода на ЧЕЗ като неясен. „Процесът няма ясна стратегия, която да започне от началото до края. Неговата организация не съответства на размера на сделката и значението на актива. Начинът, по който беше стартиран, и ходът на отделните етапи не отговаряха на обичайните пазарни стандарти. Като цяло, процесът е неконкурентен за кандидат купувачите, които могат да намалят желанието си за участие по-нататък, и по този начин да се получи най-добрата оферта“, пише в писмото Тесарж. Ръководството на ЧЕЗ не коментира пряко съдържанието на писмото. “С Надзорния съвет на ЧЕЗ обсъждаме цялостно цялата сделка за продажба на български активи. Част от представените материали е и оценката на всички оферти,”, каза говорителят на енергийния гигант Ладислав Крис. Energo-Pro не беше сред финалните кандидати за купувач на българския бизнес на ЧЕЗ. През ноември 2017 г. говорителят на компанията потвърди, че сумата, която е готова да плати със сигурност е над 281 млн. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Собственикът на “Енерго про” за продажбата на ЧЕЗ в България: Повече от 20 години съм работил в Източна Европа, никога не съм срещал нещо такова"}
{"url": "https://trud.bg/%d0%bd%d0%be%d0%b2-%d1%81%d0%b8%d0%bb%d0%b5%d0%bd-%d1%82%d1%80%d1%83%d1%81-%d0%b5-%d1%83%d1%81%d0%b5%d1%82%d0%b5%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%be/", "text": "Ново земетресение бе усетено в Пловдив в 17.05 часа, след  . По данни от Европейския сеизмологичен център, трусът е бил с магнитуд 3 по скалата на Рихтер, с дълбочина 12 км, а епицентърът е близо до асеновградското село Боянци. Трусът се е усетил леко по долните етажи. До обяд днес в Пловдивско са станали пет по-силни труса, с магнитуд между 2 и 3 по скалата на Рихтер. Десетки са вторичните трусове, които са с магнитуд под 3 по скалата на Рихтер. Жителите на пететажен блок в Асеновград казаха пред  , че след снощното земетресение в кооперацията им се появяват огромни пукнатини. Щети се забелязват по стълбищната площадка от първия до петия етаж. Терасите са силно наклонени на една страна, имат и стари пукнатини. Хората казват, че тази нощ са се отворили нови и вече са подали сигнал в общината. Жителите на съседните села Крумово и Караджово също прекарват безсънна нощ заради земетресението. В двете села са паднали комини. Заради труса магистрален тръбопровод в Пловдив аварира и прекъсна водоподаването в някои квартали. По-късно аварията беше отстранена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Нов силен трус е усетен в Пловдивско"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0%d1%82%d0%b0-%d1%83%d0%bf%d1%80%d0%b0%d0%b2%d0%b0-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%bd%d0%b0%d1%81%d1%82%d0%be%d1%8f%d0%b2%d0%b0/", "text": "Общинската управа на Свищов изготви декларацията до Министерски съвет, МОН и народните представители от Великотърновския регион в подкрепа на Стопанската академия “Д.А.Ценов”. Тя бе изготвена след едночасов дебат, по време на който общинските съветници и кметът на Свищов Генчо Генчев обсъдиха възможните варианти за подкрепа на висшето учебно заведение и единодушно подчертаха значението му за развитието на града. “Даваме своя вот за подкрепа на СА „Д. А. Ценов”, нейните научни школи, катедри, факултети, преподаватели, студенти, докторанти и администрация. Свищов като трети исторически създаден академичен център в България носи завета на дарителя Димитър Апостолов Ценов: „… да се основе и издържа едно висше търговско училище в гр. Свищов, по подобие на германските висши училища и специално на Ханделсхохшуле в Берлин”. Завещаните от предприемача-възрожденец Димитър А. Ценов на държавата 5 млн. златни лева във вид на имоти, ценни книжа и пари по стандарт от 1912 г., днес, 106 години по-късно, се равняват на над четвърт милиард лева. Това е и второто най-голямо за страната ни академично дарение след това на братята Евлоги и Христо Георгиеви за СУ „Св. Климент Охридски” (което е оценено на 6 млн. златни лева)”, припомнят общинарите от крайдунавския град. В посланието те изтъкват, че за съжаление, през последните 8 години чрез ежегодната държавна поръчка академията е понесла трикратно намаление на финансираните от държавата чрез МОН места за обучение на студенти. “От 2275 места за прием през 2010 г., в т.ч. 1540 редовна форма в ОКС „бакалавър”, 575 задочна форма в ОКС „бакалавър” и 160 в редовна форма в ОКС „Магистър” на едва 742 места през 2017 г., респ. по форми и степени: 524, 140 и 78 студенти, разпределяни в 17 специалности. По предложения на МОН делът на държавната поръчка за СА „Д. А. Ценов” в групата на трите профилирани икономически висши училища (Свищов, София и Варна) бе постепенно редуциран от 23,73% през 2010 г. на само 10,06% през 2017 г.! Тази политика обрича академичния Свищов на гибел”, подчертават инициаторите за декларацията. От общинското ръководство казват още, че празните студентски блокове, приемите на едва десетки студенти във водещи за страната катедри и специалности като „Финанси”, „Счетоводство и контрол”, „Застраховане и социално дело” и т. н. са неприемливи за свищовската общественост. Със Закона за приемане на дарението и завещанието на Димитър А. Ценов и Указ № 16 на цар Борис III от 31 август 1932 г. е поет категоричен и ясен държавен ангажимент за устойчива подкрепа. Считаме, че несправедливата национализация на фонд „Ценов” след 1944 г. правят още по-силен този ангажимент към СА „Д. А. Ценов” и към самия Свищов като град – символ на българската свобода, култура, дарителство и просвета. “Ето защо се обръщаме с категорична позиция на Общинския съвет, Кмета и общинската администрация към МС, МОН и народните представители от област Велико Търново за подкрепа на решение за прием в държавна поръчка на минимум 1000 студента през 2018 г. СА „Д. А. Ценов” е с 4 факултета, 18 катедри, над 200 преподаватели и уникална академична, научна, социална и спортна база”, пише още в декларацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Общинската управа на Свищов настоява за бюджетна субсидия на Стопанската академия\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b0%d0%bd%d0%b4%d1%80%d1%8e-%d1%84/", "text": "Туристите от САЩ са нараснали с близо 10 на сто през миналата година, достигайки повече от 87 хил. Страната се нарежда сред водещите пазари за входящ туризъм за България, като за 2017 г. е на 20-а позиция. Това каза министърът на туризма Николина Ангелкова на среща с Андрю Форбс, законодателен директор към Сената на САЩ. Двамата разговаряха във Вашингтон, където министър Ангелкова е на двудневно работно посещение. Министърът изтъкна, че САЩ е стратегически партньор за България, туристите от там са изключително важни за страната ни и ще продължим да работим активно за рекламата в Америка. За първи път миналата година през септември и октомври страната ни бе популяризирана с билбордове и дигитални екрани на обществени места. На срещата министър Ангелкова представи пред събеседника си последните резултати за туризма у нас. Тя го уведоми, че през 2017 г. чуждестранните туристи в България са повече от 8,882 млн. и са се увеличили с 7,6%, а приходите в сектора са близо 6,9 млрд. лв., с ръст от 9,3 на сто. Министерство на туризма работи активно не само за привличане на повече посетители, но и за насърчаване на инвестициите в сектора, заяви министър Ангелкова. И представи на събеседника си разработената от ведомството инвестиционна карта. Министърът коментира, че тя съдържа конкретни предложения за перспективни проекти, с които се цели не само да се увеличат вложенията в туризма, но и да се улесни бизнесът. Българският министър и г-н Андрю Форбс коментираха, че сигурността е много важна и за инвестициите, и за туризма. Министър Ангелкова подчерта, че България е символ на стабилност в региона и е избирана от гостите за семейна почивка точно заради сигурността си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Николина Ангелкова се срещна с Андрю Форбс, законодателен директор към Сената на САЩ"}
{"url": "https://trud.bg/%d0%b2%d0%b8%d0%bb%d0%bd%d0%b0-%d0%b7%d0%be%d0%bd%d0%b0-%d0%ba%d1%80%d0%b0%d0%b9-%d0%b1%d0%b8%d0%b2%d1%88%d0%b8-%d1%83%d1%80%d0%b0%d0%bd%d0%be%d0%b2%d0%b8-%d0%bc%d0%b8%d0%bd%d0%b8-%d0%b2%d0%b5%d1%87/", "text": "250-те домакинства от вилната местност Войнишко кладенче до бившите уранови мини в Сливен ще могат да ползват питейна вода от общата мрежа на града. Това стана ясно след среща на кмета Стефан Радев, управителя на държавната фирма Севдалин Рашев и представители на трите водни сдружения в местността – съобщиха от дружеството. За целта сдруженията ще трябва сключат договори с „В и К”, като получат съгласието на всички собственици на имоти. След това от “ВиК” ще осигурят довеждането на питейната вода. Така ще се реши многогодишен проблем със снабдяването в тази местност – казаха от дружеството. Вилната зона е създадена край мините още преди тяхното закриване. Държавната фирма „Екоинженеринг-РМ” трябваше да извърши рекултивация на района, но това не стана, въпреки отпуснатото финансиране. В местността не е имало мрежа на „ВиК”. През 1995-99 година от общината предупредиха писмено всеки стопанин, че не се препоръчва използването на вода от района на рудника нито за стопански, нито за битови и питейни нужди. Наскоро бяха поставени предупредителни табели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Вилна зона край бивши уранови мини вече ще ползва питейна вода\t\t\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d0%bf%d0%be%d1%81%d0%b2%d0%b5%d1%82%d0%b8-%d0%bd%d0%b0-%d1%81%d0%bd%d0%b5%d0%b6%d0%b0-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5-%d0%b2-%d0%b8%d0%b7%d0%ba/", "text": "Галерия „Сан Стефано“ се превърна в начална точка от пътуването из Стария континент на изложба от непоказвани досега рисунки и скулптури на Вежди Рашидов. Изложбата е под наслов „Завръщането“ и включва невиждани досега творби. Авторът обясни, че това е „завръщане на един художник, чийто действия като министър на културата са го отдалечили от ателието му, а болничната стая го е откъснала от работата“. „Тази изложба е посветена на съпругата ми Снежана, защото без нея нямаше да го има това завръщане“, каза Вежди Рашидов на откриването. Д-р Снежана Бахарова е кардиолог и от много години работи в „Пирогов”. Тя деликатно страни от светлината на прожекторите и се появява на светски събития, само когато го изисква протоколът. Сред гостите бяха президентът Румен Радев със съпругата си Десислава, облечена в стилен черен костюм, съчетан с бяла блуза. Събитието уважиха още държавниците Георги Първанов и Симеон Сакскобургготски, академиците Светлин Русев и Стефан Воденичаров, актьорите Татяна Лолова, Калин Сърменов, Астор и Георги Мамалев, дует „Ригон“ и др. Залата се оказа тясна за цунамито от гости. „Самотата е важна за всеки творец, но само до момента, в който творбата бъде завършена, доколкото можем да мислим творбата като достигане на художествена и естетическа цел, която може да бъде завършена. И след това художникът има потребност от това да се разкрие, да покаже, да изложи сътвореното, да го сподели в общото пространство, в което произведенията започват да живеят своя собствен живот посредством срещата им с погледа на другите, на публиката“, написа по повод изложбата изкуствоведът Аделина Филева и добави: „Казват, че пред лицето на личния си край човекът е сам, сам със собствената си биография и единствения капитал, с който разполага, са деянията му до този момент. Ето защо завръщането към живота е една от най-големите битки, в които – ако той излезе като победител, може да се завърне и мобилизира целия себе си. Завърнал се от такава емоционална битка, скулпторът Вежди Рашидов ни засвидетелства любовта към живота, прозираща във всеки негов творчески жест, изпод който се явяват пред нас лицата на отчаянието, болката, сподавения вик, но и животрептящите силуети на Сезар, войнът, Бетовен, увличащият в тихия си и елегантен ритъм джаз. Жизнена плът родена от топлината на ръцете, чувствителността на погледа и остротата на мисълта. Материя, която „звучи” запомнящо се като Бетовеновата Пета симфония.", "date": "2018.02.22", "title": " Вежди посвети на Снежа завръщане в изкуството\t\t\t"}
{"url": "https://trud.bg/3-%d0%b3%d0%be%d0%b4%d0%b8%d0%bd%d0%b8-%d1%83%d1%81%d0%b5%d0%b4%d0%bd%d0%b0%d0%bb%d0%be%d1%81%d1%82-%d0%b7%d0%b0-%d0%b2%d1%85%d0%be%d0%b4-%d0%b2-%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0/", "text": "Столичният общински съвет прие новите наредби за прием в първи клас и в общинските детски градини. Основните критерии за влизане в училище са определени на национално ниво от образователното министерство. Водещият критерий за вход на първолаците в училищата е те да са живели най-малко три години в района на желаното школо. Отговарящите на този критерий за уседналост ще бъдат записани в първа група. След тях се нареждат децата, живели от една до три години на адрес, попадащ в обозначената територия. По-малко точки ще има за тези с адрес в прилежащия район, променен през последната година. За децата, който не живеят е в района на училището е предвидена последната четвърта група. Лидерът на БСП София Калоян Паргов обясни, че одобрява критерият за уседналост, защото така децата ще се разпределят равномерно по училищата и кварталните школа няма да западат. Приема се на принципа на уседналостта, но при повече кандидати се взимат пред вид и допълнителни критерии. Най-много точки в този случай ще получават малчуганите, които имат брат или сестра в същото училище. Дава се предимство на деца с увреждания, сираци, и посещавалите подготвителна група в желаното училище. Общинските съветници приеха и нови правила за прием в детските градини. Идващите и от частните ясли вече ще получават точка при кандидатстване в общински детски градини. Децата с хронични заболявания пък вече ще се борят за място в забавачките. Досега записването им ставаше по преценка на директорите, но заради множеството нарушения и прием “по втория начин” местната власт реши да създаде за тях специален критерии. Те ще получават допълнителни точки, но ще кандидатстват по общия ред. Вече в една група ще има място не за 10 а за 5 деца с хронични заболявания. Голям шанс за прием имат и деца, чиито родители имат постоянен адрес в Столична община и още повече, ако той е в района на желаната градина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " 3 години уседналост за вход в училищата в София\t\t\t"}
{"url": "https://trud.bg/%d1%80%d1%83%d1%81%d0%b5%d0%bd%d0%b5%d1%86-%d1%81%d0%bf%d0%b5%d1%87%d0%b5%d0%bb%d0%b8-4-%d0%bc%d0%b8%d0%bb%d0%b8%d0%be%d0%bd%d0%b0-%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0-%d0%be%d1%82/", "text": "Днес се проведе тегленето на печелившите числа в 15-и тираж на числовите игри на Български спортен тотализатор. Късметлия от Русе спечели сумата от 4 458 172 лева в играта „Тото 2 – 6 от 49“, който е играл със система №1 и фиш на стойност 6.75 лева. Така той става 94-ия тото милионер на България, благодарение на участието си в игрите на Български спортен тотализатор. За неделя джакпотът в „Тото 2 – 6 от 49“ стартира с нови 2 000 000 лева и се очаква за следващия тираж да достигне сумата от 2 103 000 лева. Късметлия от софийското село Бистрица спечели сумата от 847 022 лева в играта „Тото 2 – 6 от 42“. Той е играл с фиш на стойност 2.40 лева. За следващия тираж джакпотът в „Тото 2 – 6 от 42“ стартира с нови 300 000 лева и се очаква да достигне сумата от 320 000 лева. Общата прогнозна сума на джакпотите в игрите на Тото 2 за четвъртък се очаква да бъде 5 560 000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Русенец спечели 4 милиона и половина от тотото с фиш за 6.75 лв."}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d0%b1%d1%8f%d0%b2%d0%b8-%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b7%d0%b2%d0%be%d0%bb%d0%b8-%d0%b5%d0%b4%d0%bd%d0%be%d1%81/", "text": "Турция няма да позволи на кипърското правителство да извършва “едностранни” проучвания за газ на изток от средиземноморския остров, заяви Турският министър на енергетиката, предаде Асошиейтед прес. Берат Албайрак заяви на енергиен форум в Истанбул днес, че Турция ще пречи на сондажите за въглеводороди, докато не бъде постигнато споразумение за обединението на Кипър. От две седмици турски бойни кораби пречат на сондажен кораб да стигне до район на югоизток от Кипър, където италианската фирма ЕНИ планира да извърши проучвания. Според Турция сондажите пренебрегват правата, които и кипърските турци имат върху природните ресурси на острова. Кипърският външен министър Йоанис Касулидис заяви днес, че изследванията в конкретния район може да бъдат изоставени, ако турските плавателни съдове продължават да пречат на сондажите. Касулидис уточни обаче, че планираните проучвания на други места трябва да продължат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Турция обяви, че няма да позволи “едностранни” проучвания за газ край Кипър"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bf%d0%be%d0%b4%d0%bf%d0%b0%d0%bb%d0%b2%d0%b0%d1%87-%d0%b8%d0%b7%d0%bf%d0%b5%d0%bf%d0%b5%d0%bb%d0%b8%d0%bb-%d0%bb%d0%b0%d0%b4%d0%b0/", "text": "Полицията разкри след двумесечно разследване мъж, подпалил колата на свой съсед в монтанското село Горна Вереница, съобщиха от Областната дирекция на МВР. Автомобилът ВАЗ – собственост на 37 годишния Светлин Б., пламнал в полунощ на 19 декември миналата година. Пламъците унищожили напълно возилото, от което останали само опушени ламарини. Пазителите на реда започнали досъдебно производство и установили, че колата е била подпалена от съседа и връстник на Светлин – Христо П. Подпалвачът е разпитан, продължава работата по документирането на престъплението, за да бъде повдигнато обвинение и случая да влезе в съда, казаха от полицията. „Изненадани сме от разкритието. Христо беше тракторист. Със Светлин, който е домакин на кооперацията, са съседи и приятели. Не знаем да са имали конфликти. От няколко месеца обаче Христо напусна работата си и замина нанякъде. Не сме го виждали!”, коментираха в Горна Вереница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Разкриха подпалвач, изпепелил „Лада” на съсед в монтанско село"}
{"url": "https://trud.bg/%d0%b7%d0%b4%d1%80%d0%b0%d0%b2%d0%b5%d1%86-%d1%85%d0%b0%d0%b9%d1%82%d0%be%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bd%d0%be%d0%b2%d0%b8-%d1%80%d0%b0%d0%b7%d0%ba%d1%80%d0%b8/", "text": "Новото допълнено издание на книгата на писателя Николай Хайтов “Кой и защо унищожи гроба на Васил Левски?” беше представено днес от сина на писателя и председател на фондация „Памет” Здравец Хайтов, съобщи  . Новото е, че независима държавна институция потвърждава тезата на Николай Хайтов за злоумишлено фалшифициране на данни от разкопките и укриване на документация и артефакти за препогребването на Васил Левски в олтара на църквата “Св. Петка Самарджийска”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Здравец Хайтов представя нови разкрития за гроба на Левски"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd-%d1%87%d0%b0%d0%ba%d0%b0-19-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%bd%d0%be%d0%b2%d0%b0%d1%82%d0%b0-%d1%81%d0%b8-%d0%bf%d1%80%d0%b5%d1%87/", "text": "Пречиствателната станция за питейни води в Сливен е сред инвестиционните приоритети в Сливенска област, съобщиха от Асоциацията по ВиК. За довеждащия водопровод, който ще свърже станцията с мрежата в града, са необходими 13 млн. лева. Още 6 млн.лева са нужни за въвеждането на станцията в експлоатация. Сливен е сред малкото областни градове без режим на водата, защото още през социализма е построен язовирът за питейна вода „Асеновец”. И изграждането на пречиствателна станция е започнало тогава, но след 1989 г. обектът е бил замразен заради липса на пари. Бившият строителен министър Асен Гагаузов възложи проектиране и ново строителство на пречиствателна станция за 34 млн.лева. Тя бе завършеня в края на мандата му през 2009 г. Най-модерното по рода си съоръжение в страната обаче брадяса от трънаци и треви, тъй като при следващия строителен министър Росен Плевнелиев не бяха отпуснати нужните тогава 4 млн. лева за довършителни дейности. Вече девета година обектът е неизползваем, около района пасат кози. Набъбналите вече необходими средства, за да заработи съоръжението, ще бъдат осигурени чрез водния оператор с проект по Оперативната програма „Околна среда”. Сливен очаква общо 59 млн.лева от Европа, като с част от тях ще бъде изградена канализация в 5-хилядния кв.”Речица”, който никога не е имал канализация и прогизва от отпадни води при всеки дъждец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Сливен чака 19 млн. лева за новата си пречиствателна станция\t\t\t"}
{"url": "https://trud.bg/%d1%81%d1%82%d0%b0%d1%80%d0%b5%d1%86-%d1%83%d0%b1%d0%b8%d1%82-%d1%81%d0%bb%d0%b5%d0%b4-%d0%b6%d0%b0%d0%bb%d0%b1%d0%b0-%d0%b2-%d1%81%d1%8a%d0%b4%d0%b5%d0%b1%d0%b5%d0%bd-%d1%81%d0%bf%d0%be/", "text": "Полицията откри тялото на 87-годишния Стефан Янев. Мъжът бил обявен за издирване още преди 10 дни, а се оказа, че трупът му се намира на обща тераса срещу дома му в блока в столичния квартал “Люлин”. По тялото му има следи от побой. Задържани са дъщеря му Мария и зет му, които са заподозрени за убийство. Янев е познат на зрителите на предаването “Съдебен спор” по Нова телевизия. Той разказа, че внучките му на 14,15 и 19 години са държани в плен от дъщеря му и зет му, които не ги пускали да ходят на училище. Родителите обаче му отговориха, че са адвентисти и не харесват образователната система. След излъчването в ефир дядо Стоян изчезнал. Преди дни криминалисти успели да влязат в жилището и да изведат трите дъщери и да ги пратят в кризисен център. “Стефан за последно е чут от съседи да вика за помощ на 11-и февруари, докато дъщеря му Мария се е заканвала, че ще го убие. Дошлите на място полицаи са си тръгнали, след като никой не им е отворил вратата на жилището.  Г-н Янев се обърна за помощ към “Съдебен спор”, но след заснемането на репортажа животът му е бил насилствено отнет”, писа във фейсбук Жоро Игнатов, главен редактор на “Съдебен спор”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Старец убит след жалба в „Съдебен спор“ (обзор)\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d0%b4%d0%b5%d0%bf%d1%83%d1%82%d0%b0%d1%82-%d1%80%d1%83%d1%81%d0%b8%d1%8f-%d0%b5-%d0%b8%d0%b7%d0%bf%d0%b8%d1%82%d0%b0%d0%bb%d0%b0-200-%d0%bd%d0%be%d0%b2%d0%b8-%d1%82/", "text": "Русия е изпитала над 200 нови типове оръжия в Сирия. Това заяви руският генерал Владимир Шаманов, който е начело на парламентарната комисия по отбраната в долната камара на руския парламент,  предаде Интерфакс. “Помагайки на братския сирийски народ, ние изпитахме повече от 200 нови типове оръжия”, заяви Шаманов, който в миналото е бил в парашутните войски, преди да стане депутат. “Това показа на целия свят ефикасността на руските оръжия”, допълни генералът в реч по повод Деня на защитниците на отечеството, отбелязван днес в Русия. Шаманов обаче не каза какви точно типове оръжия са били изпитани в Сирия и кога е станало това.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Руски депутат: Русия е изпитала 200 нови типове оръжия в Сирия"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b0-%d0%b1%d0%b0%d0%bd%d0%ba%d0%b0-%d0%b0%d0%bb%d0%b5%d0%ba%d1%81%d0%b0%d0%bd/", "text": "Столичният общински съвет реши на заседанието си днес бившият директор на Общинска банка и на Българската банка за развитие Александър Чакалски временно да стане шеф на „Топлофикация – София“. Досегашният шеф на дружеството Георги Беловски поискал да бъде освободен от поста, което наложило избора на нов. Мотивът на Беловски да сдаде поста са лични причини. Така се налага СОС да проведе конкурс за мястото, а дотогава Чакалски да е шеф на дружеството.", "date": "2018.02.22", "title": " Бившият шеф на Общинска банка Александър Чакалски временно оглави „Топлофикация София“"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%ba%d0%be%d0%bd%d0%ba%d1%83%d1%80%d1%81-%d0%b8%d0%b7%d0%b1%d0%b8%d1%80%d0%b0-%d0%bd%d0%b0%d0%b9-%d0%b4%d0%be%d0%b1%d1%80/", "text": "Обявяват международен конкурс за идейна концепция – т.нар. „Мастърплан“, за създаване на нов градски център на Велико Търново на територията на Старото военно училище. Това обяви кметът Даниел Панов по време на заседанието на Общинския съвет, в рамките на отчета на изпълнението на програмата за управление. В отговор на спекулации по темата Панов обясни, че работна група от отлично подготвени архитекти и експерти са изготвили техническото задание за промяна на подробния устройствен план. То предвижда повече озеленяване и по-малко строителство (съотношение – 60/40%), голямо място за спортни съоръжения, много паркоместа, пешеходно ларго, библиотека, нови музеи и пр. Даниел Панов припомни, че по Оперативна програма „Региони в растеж“ е заложен проект за строителство за мултифункционална конгресна зала и инфраструктура в първата строителна зона. „Екип от най-добрите великотърновски архитекти предложи целият терен да бъде разделен на три строителни етапа, за да може по оформянето на новия градски център да се работи планово и не на парче. Нещата в Старото военно училище ще започнат да се случват още от следващата година“, подчерта Панов. Кметът на Велико Търново анонсира и друг одобрен проект на общината – т.нар. „втори воден цикъл“, предвиждащ подмяна на ВиК и канализация в няколко квартала и промишлената зона „Дълга лъка“. Инвестиционното намерение е одобрено, чака се отварянето на оперативна програма „Околна среда“, уточни Даниел Панов. „Съвсем скоро в нашия град ще бъде презентиран и проектът за северен пътен възел, чиято идейна концепция подадохме към Министерството на регионалното развитие и благоустройството. С реализацията му транзитният трафик от Горна Оряховица през Стария град ще намалее с 6000 автомобила дневно“, каза още Даниел Панов. Община Велико Търново е внесла проекти и за две тренировъчни футболни игрища, които да бъдат изградени западно от стадион „Ивайло“ – върху терена на бившата ледена пързалка. В рамките на пролетния сезон се очаква да бъдат отпуснати средства за първия терен, който ще бъде с естествено тревно покритие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Международен конкурс избира най-добрата концепция за нов градски център на Велико Търново"}
{"url": "https://trud.bg/%d1%81%d0%be%d1%84%d0%b8%d1%8f-%d1%81%d1%8a%d0%b1%d1%80%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8-%d0%bd%d0%b0-%d0%b1%d0%b8%d0%b7%d0%bd%d0%b5%d1%81%d0%b0/", "text": "Представители на висшето образование, бизнеса, местната и регионална власт от България и ЕС събра тазгодишното десето издание на форума „Университети -бизнес“, който се провежда в София днес и утре. Събитието в НДК е в рамките на Българското председателство на Съвета на ЕС и се организира от Европейската комисия в партньорство с Министерство на образованието, Българска Стопанска Камара и Съветa на ректорите. Основната му цел е обмяна на опит и споделяне на добри практики. Едно от големите предизвикателства, пред които са изправени някои държави в Европа, включително и България е, че много образовани млади хора излизат от университета и заминават в чужбина, където да работят при по-добри условия, което е нежелателно“, посочи генералният директор на ГД „Образование, Спорт, Младеж и Култура“ в ЕК Йенс Ниманд Кристенсен на откриването на форума. „Изисква се ново знание, нов достъп до компетенции, нов организационен и лидерски капацитет и в образователната система, и в икономиката. Придобитото образование и квалификации няма да важат за цял живот, а ще бъдат въведение и подготовка за прехода към учене през целия живот“, заяви зам.- председателят на БСК Маргарита Попова. Според нея, липсата на ключови компетенции у работната сила е и ще бъде една от основните пречки за устойчив икономически растеж, затова работодателите трябва да гледат по нов начин на инвестициите в образованието на работната сила. Зам.-министърът на образованието Петър Николов пък подчерта, че е важно да признаем ролята на университетите за модернизиране на регионите.", "date": "2018.02.22", "title": " София събра представители на бизнеса и университети от ЕС\t\t\t"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d0%bd%d0%b8%d1%8f%d1%82%d0%b0-%d0%bf%d0%be-%d0%bf%d0%be%d0%b2%d0%be%d0%b4-26-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%be%d0%b1%d1%8f%d0%b2%d1%8f%d0%b2/", "text": "Инициативите по повод 26-годишнината на НП „Рила“ продължават и днес, 22 февруари, в ГХГ-Благоевград. Залите на художествената галерия посрещна първите участници в 10:00 часа. Експерти от НП „Рила“ и галерията бяха подготвили изключително интересни и забавни занимания. Деца от ЦДГ 12 „Алени макове“ от III „A“ група израбоиха еко-хранилки за птиците на НП „Рила“ от портокалови кори. След това всеки малчуган показа своите умения по изобразително изкуство върху специално подготвено за целта рисувателно платно. Там те разкриха творческите си способности с изображения на природните дадености на парка и неговите обитатели. От 11:00 и 12:00 часа ученици от II А и III Г класове от VII СОУ „Кузман Шапкарев“ сътвориха чудни мозайки от семена с изображения на жълтоклюна гарга и кафява мечка. Те също оставиха своя отпечатък и мироглед за НП „Рила“ в рисунката по паното. В следобедните занимания се включиха младежи и девойки от ЦНСТ и Защитено жилище за лица с умствена изостаналост. Те изработваха свещници с изображения на растения. Последните гости в ГХГ-Благоевград по повод 26-годишнинината на НП „Рила“ бяха децата от ЦДГ „Ведрица“, които също изработваха еко-хранилки за птици от портокалови кори и завършиха аранжимента на художествената творба върху платното изобразяващо въжделенията на децата и младежите за НП „Рила“. Всички участници в заниманията бяха приветствани от експерти на НП „Рила“ представители на ГХГ-Благоевград. Те разказаха за историята, флората и фауната на парка. Мартин Станоев, отличен в IV Национален конкурс „Национален парк „Рила“ – познат и непознат“, за своя разказ „История на Гъбарчо Гъбарков“, разказа за подбудите накарали го да напише увлекателната история, а именно – красотите и природното богатство на парка. Паралелно със заниманията в ГХГ-Благоевград в залите на РИМ-Благоевград се провеждат поредицата от инициативи по повод 26-годишнината от обявяването на Национален парк „Рила“ за защитена територия. От 09:45 часа ученици от IV А и IV Г клас от III ОУ „Димитър Талев“ – Благоевград се запознаха с „Дивите животни в Национален парк „Рила“. От 10:30 часа – възпитаниците от IV Б група на ДГ „Вечерница“ се включиха в еко-заниманието „Животни рекордьори“, което продължи от 11.10 часа и с четвъртите подготвителни трупи от ДГ „Света Богородица“. Следобедната програма включва еко-занимание „Певци от Рила“, с участието на първокласници от XI ОУ „Христо Ботев“ и мултимедийни презентации за биологичното разнообразие за най-големия национален парк у нас и на Балканите с участието на третокласници от СУ „Иван Вазов“ – Благоевград. В утрешния ден, 23 януари, студенти по режисура от ЮЗУ „Н. Рилски“ с ръководител доц. Камбурова ще проведат мотивационна среща с екипа създал филма „Национален парк „Рила“ и зоната на вечните снегове“. В Регионален исторически музей – Благоевград ще бъде изнесена постановката „Приключенията на прилепа Дарки“, която ще започне в 15:00 часа. Участие в представлението ще вземат деца от ДЮТ „Щурчо“ към ЦЛТРДБ. По повод отбелязването на годишнината на НП „Рила“ ще се проведат дни на отворени врати на 24 и 25 февруари в Посетителски център за Национален парк „Рила“ в Паничище и Посетителски-информационен център – гр. Самоков. Кулминацията в честванията е програмата на 26 февруари, от 11:30 часа, в зала „22 септември“ – на тържествена церемония ще бъде представен юбилеен филм за „Национален парк „Рила“ и зоната на вечните снегове. Подготвена е музикална програма и ще бъде подредена и юбилейна експозиция под надслов „Национален парк „Рила“ – ретроспекция“. Мероприятията по повод 26-годишнината от обявяване на НП „Рила“ за защитена територия“ се организират съвместно с Община Благоевград, Регионалния исторически музей-Благоевград, Регионален телевизионен център – Благоевград, Регионалното управление на образованието – Благоевград, Центъра за личностно и творческо развитие на децата на Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Честванията по повод 26 години от обявяването на НП „Рила“ за защитена територия продължават"}
{"url": "https://trud.bg/%d0%b4%d0%b5%d1%82%d1%81%d0%ba%d0%b0-%d1%8f%d1%81%d0%bb%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%b3%d1%80%d0%b5%d0%b9%d0%b2%d0%b0-%d0%bf%d0%be-%d0%ba%d1%80%d0%b0%d1%81/", "text": "Детска ясла № 3 в Монтана ще бъде санирана по програмата „Красива България”. Проектът на стойност 236 927 лева е получил одобрение от Министерството на труда и социалната политика. Половината от средствата са осигурени от държавата, а другата половина – от общината, съобщи кметът на областния град Златко Живков. На сградата ще бъде извършена хидро и топлоизолация на външната фасада и покрива, ще се постави и нова мълниезащитна инсталация. Срокът за изпълнението на ремонтните дейности е три месеца, а според условията на програмата за работата ще бъдат наети 15 трайно безработни хора от Бюрото по труда. Обновяването на сградата на детска ясла № 3 започна още през миналата година, когато общинската управа осигури 100 хиляди лева и получи финансиране от социалното министерство за още 49 993 лева. Със средствата бе подменена дограмата, ел инсталацията, осветителните тела и бе направен вътрешен ремонт на помещенията. От 2000 година досега в община Монтана са изпълнени 20 проекта по програма „Красива България”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Детска ясла в Монтана грейва по „Красива България”"}
{"url": "https://trud.bg/%d0%b3%d0%b0%d0%b1%d1%80%d0%be%d0%b2%d0%be-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%84%d0%be%d1%80%d1%83%d0%bc-%d0%b7%d0%b0-%d0%ba%d1%80%d0%b5%d0%b0%d1%82%d0%b8%d0%b2%d0%b5/", "text": "Форум за Креативен туризъм: „Творчеството е пътят!“ ще се проведе в Габрово на 2 март. Форумът е част от програмата на информационен тур Creative Bulgaria, който Община Габрово организира в партньорство с Общините София, Троян, Велико Търново, Пловдив и Министерство на туризма. По време на тура туроператори, журналисти и блогъри от 11 държави, работещи в областта на креативните форми на туризъм, ще се запознаят с възможностите на представените градове. По време на форума ще бъдат засегнати темите за развитието на потенциала на креативните дестинации, очакванията на туроператорите и туристите, успешното им представяне на пазара, обогатяване и управление, откриване и използване на иновативното в тях. Ще се представят и добри практики. Креативтият туризъм е една от най-динамичните и развиващите се форми на устойчив туризъм в световен мащаб, която свързва локалните традиционни ресурси и творческия потенциал на местното население с новите очаквания на туристите. На преден план в туристическата индустрия все повече стои преживяването. Новите пътешественици искат да опознаят като докоснат, преживеят, направят, научат, усетят и вкусят. Различни форми на арт резиденции, обучение в занаяти, танци, посещение на фабрики, дестилерии, кулинарни курсове, работилници, преживявания сред розите в България, в оризовите полета в Тайланд или пък сред френската лавандула… всичко това днес се приема като висок клас туризъм, който провокира нашата креативност и дестинациите се приемат на сетивно и емоционално ниво. Креативният туризъм е ценен за местната икономика, тъй като основен фактор за развитието му е участието на местното население, а Община Габрово целенасочено работи върху развитието му, признание за което е и присъединяването на града ни към мрежата на Творческите градове на ЮНЕСКО. Лектори във форума са хора с дългогодишен опит в сферата. Сред тях са Каролин Курет – основател и директор на Световната асоциация за Креативен туризъм, Александра Тоуза – директор на Испанската асоциация за индустриален туризъм и на платформата „I’m a local“ , Нераша Уонгмаса – президент на Тайландската асоциация за екологичен и приключенски туризъм, Майкъл Блек – основател и директор на Международната мрежа за туризъм и бизнес „New Destinations“ . За възможностите за креативен туризъм в Етнографски музей на открито „Етър“ ще говори доц. доктор Светла Димитрова, директор на ЕМО Етър, а темата „Креативност и хумор“ е поверена на директора на Музей „Дом на хумора и сатирата“ Маргарита Доровска. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.22", "title": " Габрово е домакин на Форум за Креативен туризъм"}
