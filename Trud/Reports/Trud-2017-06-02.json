{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-297/", "text": "Георги Анастасов, бивш депутат, председател на Български социалдемократи, 60 г.Георги Донков, треньор по футбол, 47 г.Динко Дерменджиев, бивш национал по футбол, 76 г.Константин Тилев, радиожурналист, член на КРС, 65 г.Петър Манджуков, бизнесмен, 75 г.Робин Кафалиев, продуцент и актьор, 53 г.Хараламби Анчев, юрист, бивш вицепремиер и министър на правосъдието, 64 г.Цветомир Паунов, административен секретар на ГЕРБ, 41 г.", "date": "2017.06.02", "title": " Днес да почерпят"}
{"url": "https://trud.bg/34-%d0%b6%d0%b5%d1%80%d1%82%d0%b2%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b8-%d0%bf%d0%be%d0%b6%d0%b0%d1%80-%d0%b2%d1%8a%d0%b2-%d1%84%d0%b8%d0%bb%d0%b8%d0%bf/", "text": "Въоръжен мъж, който откри стрелба и предизвика пожар в популярен туристически курорт в столицата Манила. При инцидента са загинали 34 човека.Жертвите не са били простреляни, а са се задушили, след като нападателят е запалил пожар.По-рано беше съобщено, че полицията е застреляла извършителя. След това обаче властите уточниха, че той се е самозапалил. „Въоръженият мъж се самоуби като се самозапали в една от стаите на петия етаж“, посочиха от полицията.Началникът на полицията описа нападателя като „чужденец, кавказец, висок около шест фута“, който е говорил английски език. „Не изпадайте в паника, няма причина за притеснение. Не можем да свържем този инцидент с тероризъм“, отбеляза началникът на полицията.„Ние разглеждаме случая като кражба, тъй като той не е наранил никого и е отишъл направо в стаята, където се съхраняват чиповете от казиното. Той се е качил на втория етаж и е нахлул в казиното, стреляйки по големи телевизионни екрани. Освен това той е излял бензин на една маса и го е запалил“, допълниха властите.", "date": "2017.06.02", "title": " 34 жертви след стрелба и пожар във филипински хотел"}
{"url": "https://trud.bg/%d0%be%d0%b1%d0%b8%d0%bb%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%87%d0%bd%d0%b8-%d0%b1%d1%83%d1%80%d0%b8-%d1%89%d0%b5-%d0%b8/", "text": "Превалявания, придружени с гръмотевични бури, най-вече в следобедните часове, предвиждат синоптиците з днес. На места валежите ще са интензивни и значителни по количество. Има условия за градушки. Максималните температури ще са предимно между 27° и 32°, показва справка в сайта на НИМХ при БАН.Над планините ще се развива купеста и купесто-дъждовна облачност. Ще има краткотрайни валежи с гръмотевични бури. На повече места и интензивни ще са валежите в следобедните часове. Максималната температура на височина 1200 метра ще е около 20°, на 2000 метра – около 13°.По Черноморието ще се развива купесто-дъждовна облачност. Ще има краткотрайни валежи и гръмотевични бури, след обяд – временно интензивни. Максималните температури ще са 24-26°. Температурата на морската вода е 18-19°. Вълнението на морето ще бъде 1-2 бала.", "date": "2017.06.02", "title": " Обилни валежи и гръмотевични бури ще има днес"}
{"url": "https://trud.bg/%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82%d1%8a%d1%80-%d0%b9%d0%be%d0%bd%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%82%d1%80%d1%8f%d0%b1/", "text": "-Здравейте професор Йончев, КСНС излезе от първото си заседание в нов състав в понеделник, с решение за преработване на стратегията за национална сигурност на България. Навременен ход ли е това или закъснял? Доколко има нужда от него? – Сложен въпрос. От една страна стратегията е един от важните документи за националната сигурност на страната, но от друга много по-съществен е начинът, по който я прилагаме. Истината е, че вместо да се залъгваме, трябва да говорим за изработването на цялостна законова рамка за функционирането на сигурността на републиката. Трябва да бъде описано ясно кой, с кого и как взаимодейства, а не както е досега, да се залага на един неусъвършенстван закон, който просто казва, че при необходимост, службите „трябва“ да работят заедно. Което е, откровено казано, несериозно. Всичко това трябва да се опише, да се поставят акцентите в осигуряването на сигурността на България и да се види как това, с което разполагаме, може да дава някакъв сумарен ефект. Което да прилича на система за национална сигурност. И тогава да мислим за някакъв стратегически документ. Който ако не се актуализира като език и подход, няма да е с нищо по-различен от действащия досега. Ще се вкарат някои термини свързани с новите геополитически реалности – колкото да се очерни Русия, колкото да се говори за Сирия, колкото да се спомене тероризма. Малко ще се сменят някои акценти, но няма да е кой знае какво.  -Да разбирам ли, че не сте оптимист? – Основният проблем, според мен е, че като държава оставаме разграден двор в сферата на сигурността. Виждаме как отделни „играчи“ (б.р. – в национален план) се опитват да се налагат и да решават въпроси, на които генерално няма отговор. Преди дни излезе едно решение, според което Държавната агенция за национална сигурност (ДАНС) ще си сътрудничи с други служби за сигурност, и в частност МВР, за да постигат някакъв ефект от съвместната работа с информационните масиви, с които боравят в общите им операции. Това не може да е самоинициатива на службите. Трябва да съществува предписан механизъм за взаимодействие в целия сектор на сигурността.  -Има ли причина според вас, това да не се случва досега? – Защо бягат от това, ли? Моето обяснение е, че от една страна е необходима висока компетентност, за да подготви подобна рамка. Те (б.р. – управляващите политици) залагат на това законодателни инициативи да се пишат, да го кажем „по служебен ред“. Някой е бил началник отдел, значи поема отговорността да напише предложения за наставления. Но от друга страна, което според мен е доста по-сериозен проблем, най-вероятно всичко работи в полза на индивидуални бизнес-интереси. Предпочита се да няма толкова координация, да няма толкова видимост, във всичко което се случва в сектора на сигурността. За да се върна на изначалния ви въпрос, изоставаме повече в тази област, отколкото в актуализирането на стратегията за национална сигурност. Погледнато реално обаче, новият президент Румен Радев сега поема поста, нормално е да има нужда от време да се огледа, да си даде от първа ръка сметка за ситуацията. Може би е редно да започне първо със стратегията. Но ако се спре дотук с работата в тази посока, няма да се постигне нищо.  – Президентът Радев ли, според вас, е факторът, заради който най-накрая се заговори адекватно за националната сигурност и отбрана на България? По един или друг начин тези фундаментални за суверенитета на една държава въпроси бяха претапяни в обществения дебат последните 15+ години, в полза на какво ли не. – Темата не е нова, но според мен влизаме в сферата на политически желаното, отколкото на реалното. За да гарантираш отбраната на една територия, трябва да най-малкото да разполагаш с капацитета да проведеш по една пълномащабна бойна, отбранителна, операция. Ние отдавна нямаме подобни способности. Подчинихме се преди години, както отбелязвате, на идеите на НАТО, да участваме в съвместни мисии навън. А тук ако се случи нещо, ще залагаме на член Пети (б.р. – от Северноатлантическия договор, засягащ колективната самоотбрана) – да дойдат съюзните войски да ни спасят. Отбранителната политика е достойно нещо, но за прилагането й са необходими много повече ресурси, с които сами виждаме, че в момента не разполагаме. Положително е, че на заседанието на КСНС в понеделник бяха очертани някакви насоки, някакви перспективи, към които да гледа националната сигурност на България. И ако се поставя на мястото на президента Румен Радев и/или неговите предшественици, смятам, че той е напълно в час по отношение на инициативите, които търси и предприема. Има не само необходимата компетентност, но и „мъжкарството“, ако искате. Важно ще е за него обаче да сформира адекватен за нуждите на сигурността на България екип от съветници, за да борави с максимално широк спектър от мнения.  – Все още изоставаме в разходите за отбрана спрямо ангажиментите си към НАТО. Това доколко е сериозен проблем според вас? – От една страна звучи много тежко това 2 % от БВП на страната за отбрана. От друга, за мнозинството от европейците се видя че не е. До 2024 г., когато е крайния срок да се постигне този резултат, има много време. Сами видяхме за последните седмици колко разочарования трябваше да преглътне Европейският съюз. Тепърва много неща ще се случат, за да гадаем отсега дали заложените цели са постижими и дали ще бъдат преследвани в този им вид.  – Питам ви в контекста на срещата на върха на НАТО, която се проведе преди седмица в Брюксел, която беше първа за президента Радев. Алиансът взе решението формално, като организация, да се включи във водената от САЩ коалиция срещу ислямистите от Даеш в Сирия и в Ирак. Символичният ход си е символичен, но как заставаме ние, в един подобен крайно неконвенционален конфликт, като държава член на НАТО? Знаем ли в какво участваме, камо ли в какво ни включиха? – Реалистично погледнато, НАТО не може да участва ефективно в един подобен конфликт. Експертите още преди срещата прогнозирахме, че т.нар. сътрудничество на Алианса в борбата с „Ислямска държава“ ще се свежда предимно до обмена на информация между отделните държави членки и съответните техни служби, предимно логистимно, може би и политическо сътрудничество. Прякото участие на организацията в конфликта, с общи бойни подразделения и части, е немислимо. НАТО доказа вече че няма готовността да реагира по подобен начин със собствени общи механизми.  – Въпросът ми засяга повече какви са рисковете за сигурността на България от включването й, номинално или не в списъка на страните, участващи в коалицията срещу ислямистите? – Ако бием много барабана, ако не сме достатъчно внимателни, рискът е съвсем реален. България трябва ясно да подчертае, че е готова да пресече чужда граница, да участва във военна намеса само тогава, когато е засегнат нашият национален интерес. Не бива по никакъв начин да си позволяваме да се намесваме някъде, само защото големият съюзник ни е казал: „Хайде“. Участието ни в интервенцията в Ирак, в т.нар. „коалиция на желаещите“, трябва да е последното ни в нашата външна политика.  – Струва ли ви се възможно това в контекста на досегашното ни разбиране за ролята ни на съюзник в НАТО? – Изтъркал съм я от повтаряне тази теза: във външнополитическата стратегия на България за Близкия Изток пише, че страната ни „подкрепя миролюбивата политика на Съединените американски щати“ в региона. Къде се е чуло и видяло да обявиш подкрепата си за чужда политика, която никога не си видял на практика? В отношенията си със Съветския съюз навремето нямахме толкова слугински договорки. И тук отново се връщам към началото на разговора ни – да, стратегията за национална сигурност на България трябва да се оптимизира, най-малкото да не съдържа подобни безсмислици. В интерес на всички български граждани – не в името на това един политик да се хареса на друг, макар и да не разбирам вече, какво им остана за харесване – а в името на ролята и мястото на България за установяването на равновесие в съвременния свят.  Това трябва да е изходната точка във вземането на решения от страна на политиците – дали конкретната постъпка ще допринесе за равновесието в света. А не дали ще се хареса на този, или онзи. Има много примери около нас за това.  – На заседанието на КСНС изведнъж се заговори за цялостно превъоръжаване на армията – от безкрайно дъвканата тема за самолетите рязко преминахме към всичките видове войски. В контекста на исканите от НАТО 2% от БВП за отбрана, може ли по някакъв начин подобен тласък да допринесе и за стимулиране на родното оръжейно производство? – В интерес на истината в момента ситуацията на световния пазар на оръжие се поразхлаби. В самата НАТО евро-американските отношения се обтегнаха доста, което потенциално ще отвори ниша за участието и на други икономически интереси, в частност в производството на оръжия и боеприпаси. Иначе не е тайна че ние бяхме в топ 30 на световните производители, откъдето ни изместиха с влиянието на САЩ. Светът не е спрял да купува и продава оръжия, просто ние не сме глобален играч. Имаме и капацитета, и можем да бъдем полезни в много отношения. Трябва да използваме това своеобразно междучасие и да създадем позиции и за нашия бизнес. Професор Димитър Йончев е преподавател към департамент “Национална и международна сигурност” на Нов български университет. Български политик и едно от значимите лица в ранните години на прехода, той е един от участниците в Кръглата маса и депутат от БСП в Седмото Велико народно събрание, изработило действаща конституция на България. Съосновател да Българската евролевица през 1997 г., професор Йончев се оттегля от активната политика в началото на века, за да се отдаде на академична и преподавателска дейност. Автор е монографии в областта на националната сигурност и разузнаването. Има чин полковник от Българската народна армия. Почетен професор на НБУ.", "date": "2017.06.02", "title": " Проф. Димитър Йончев пред „Труд”: Трябва ни механизъм за взаимодействие  в целия сектор  на сигурността"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d0%b8-%d1%81%d0%b0%d1%89-%d1%81%d0%b5-%d0%be%d1%82%d1%82%d0%b5%d0%b3%d0%bb%d1%8f%d1%82-%d0%be%d1%82-%d0%bf%d0%b0%d1%80%d0%b8%d0%b6%d0%ba%d0%be/", "text": "САЩ ще се оттеглят от Парижкото споразумение за климата, обяви президентът Доналд Тръмп, цитиран от световните агенции.Тръмп заяви, че прави това, за да защити работните места в Щатите. По думите му поетите от Вашингтон ангажименти не са изгодни за страната.Той каза, че ще започне преговори за повторно присъединяване към Парижкото споразумение или за ново споразумение, чиито условия са справедливи към САЩ.Сегашното споразумение поставяло в неизгодно положение Съединените щати в полза на други държави, каза още Тръмп.Америка „спира още сега прилагането на необвързващото Парижко споразумение“ и „драконовските финансови“ и икономически тежести, наложени й от него, подчерта Тръмп.„Споразумението не е толкова за климата, колкото за това други страни да получат финансови преимущества пред САЩ, каза Тръмп и допълни, че това няма да се случи докато той е президент.„Бях избран да представлявам гражданите на Питсбърг, не на Париж“, допълни Тръмп.От Европейската комисия изразиха дълбоко съжаление във връзка с решението на САЩ.„ЕС ще засили своите връзки с настоящите партньори и ще търси нови съюзници от най-големите икономики в света до най-уязвимите островни държави“, допълниха от ЕК.Американският държавен глава отказа да подкрепи Парижкото споразумение за климата на срещата на върха на Г-7 в Сицилия и каза, че му е нужно още време, за да вземе решение. По силата на Парижкото споразумение САЩ трябваше до 2025 г. да намалят емисиите си с 26 до 28 на сто спрямо равнището от 2005 г.Още по време на предизборната си кампания през 2016 г. Тръмп остро критикува Парижкото споразумение за климата и заяви, че идеята за глобалното затопляне е измама, целяща да навреди на американската индустрия.Той се зарече да „отмени” сделката до 100 дни след встъпването си в длъжност на 20 януари 2017 г.Оттеглянето на Вашингтон вероятно ще задълбочи разногласията му със съюзниците. САЩ ще се присъединят към Сирия и Никарагуа – единствените държави, които не участват в историческото споразумение, подписано в Париж през 2015 г.Председателят на Европейската комисия Жан-Клод Юнкер предупреди американския президент, че Вашингтон не може просто да напусне споразумението и че този процес би отнел години.Споразумението от Париж беше първият законово обвързващ глобален договор, с който 195 държави доброволно се ангажират да вземат мерки за намаляването на парниковите емисии.", "date": "2017.06.02", "title": " Тръмп обяви: САЩ се оттеглят от Парижкото споразумение за климата"}
{"url": "https://trud.bg/%d0%b4%d0%bd%d0%b5%d1%81-%d0%bf%d0%be%d1%87%d0%b8%d1%82%d0%b0%d0%bc%d0%b5-%d0%b1%d0%be%d1%82%d0%b5%d0%b2-%d0%b8-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%b7%d0%b0-%d1%81%d0%b2/", "text": "На днешния ден прекланяме глава пред поета-революционер Христо Ботев и загиналите за Освобождението и независимостта на България.По повод 141-та годишнина от гибелта на Ботев в цялата страна се организират тържествени чествания.Денят ще бъде отбелязан с ритуали по полагане на венци и цветя и различни инициативи в цялата страна. Точно в 12:00 часа ще прозвучат сирените в памет на загиналите за свободата на България. За първи път те се използват през 1948 г., когато се отбелязва 100-годишнината от рождението му.В София в Борисовата градина пред бюст-паметника на Христо Ботев ще се проведе официална церемония, посветена на 141-та годишнина от гибелта на българския революционер и в памет на героите, загинали за свободата.На връх Околчица, по традиция ще се състои всенародно поклонение и възпоменателен митинг.Вчера на централния площад в града имаше тържествена заря проверка, на която присъства и президентът Румен Радев. Илюминации имаше и в родния град на поета революционер – Калофер.Празникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. – като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България.След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници.", "date": "2017.06.02", "title": " Днес почитаме Ботев и загиналите за свободата ни"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d1%81%d1%82%d0%be%d0%ba%d0%be%d0%b2%d0%b8%d1%82%d0%b5-%d0%b1%d0%be%d1%80%d1%81%d0%b8/", "text": "За да са на печалба, производителите на плодове и зеленчуци трябва да се сдружават, а не да работят по отделно. Това каза председателят на Държавната комисия по стокови борси и тържища Владимир Иванов по .„Това е единственият път, по който могат да извлекат полезност от пазара, когато са сами и на малко площи, стават уязвими за търговския капитал“, категоричен е той.Според Иванов, пътят е към големи земеделски сдружения, които да излизат със собствени логистични платформи. „Държавата може да опосредства сдруженията с обучителни програми, както го и прави. Т.е. тя може да помага косвено, но не и да става играч на пазара и не е редно при свободна пазарна икономика“, каза Владимир Иванов.По думите му, потребителите трябва да са добре информирани и да купуват българско, за да се подпомогне нашият пазар.„От последните 7 години имаме стабилитет и относимост на цените плюс минус 5-10 %. Имаме много стабилен и балансиран пазар“, увери председателят на Държавната комисия по стокови борси и тържища.", "date": "2017.06.02", "title": " Шефът на комисията по стоковите борси: Производителите трябва да се сдружават, иначе са уязвими"}
{"url": "https://trud.bg/%d0%b0%d0%bd%d1%82%d0%be%d0%bd-%d0%ba%d0%b8%d1%81%d1%81%d0%b5-%d1%84%d0%b0%d0%bb%d1%88%d0%b8%d0%b2%d0%b8-%d0%bc%d0%b8%d1%82%d0%b8%d0%bd%d0%b3%d0%b8-%d0%b4%d0%b8%d1%81%d0%ba%d1%80%d0%b5%d0%b4%d0%b8/", "text": "Украинският депутат и президент на Асоциацията на българите в Украйна Антон Киссе иска от правоохранителните органи на страната да открият виновните за организирането на фалшивите митинги, дискредитиращи българите и засилващи напрежението в Одеска област, предаде .Според Киссе в Белгород-Днестровски в Одеска област е извършено нападение срещу член на изпълнителния комитет на градския съвет и са преминали провокационни митинги на 18 и на 30 май, които депутатът свързва с опитите на редица националистически организации да дестабилизират ситуацията в южната част на областта.„Призовавам правоохранителните служби и Службата за сигурност на Украйна да дадат правова оценка за акта на публично насилие на 18 май по време на заседанието на изпълнителния комитет на градския съвет, а също така и последвалите събития – организацията и провеждането в Белгород-Днестровски на митинг под български флаг“, заяви Киссе.Той е убеден, че свързването на името му с т.нар. „народни републики“ и „български автономии“ са част от дестабилизацията на мирния и спокоен живот в Бесарабия. „Убеден съм, че т.нар. митинг, състоял се на 30 май в Белгород-Днестровски под знамената на Република България, е звено в общата верига на провокационните действия на редица дясно-радикални организации, целящи да подкопаят държавните устои на Украйна, да разпалят междунационални раздори, да ескалират насилието и противостоенето в обществото“, заяви Киссе. Той подчерта, че Асоциацията на българите в Украйна използват на митинги българското знаме единствено редом с украинското.„Българите в Украйна, Асоциацията на българите в Украйна никога не излизат с политически и териториални искания или с каквито и да е други лозунги, целящи дестабилизацията на мира и цивилизованото развитие на държавата. Ние използваме държавната символика на Република България единствено в съчетание с нашата украинска държавна символика, като свидетелство за дружба, политическо взаимодействие, партньорски отношения между двете държави, имащи общи цели и път на сътрудническо в цивилизационния им избор“, заяви Киссе.", "date": "2017.06.02", "title": " Антон Киссе: Фалшиви митинги дискредитират българите в Украйна"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%be%d0%b1%d1%89%d0%b0-%d0%ba/", "text": "На 14 юни в София от 20 часа на националния стадион „Васил Левски“ се чака звездна компания – Пол Скоулс, Гари Невил, Роберто Карлуш, Робер Пирес, Едвин ван дер Сар, Райън Гигс… Плеяда бивши играчи с велики кариери. Причината е известна от 4 месеца – благотворителен мач между фондациите на Димитър Бербатов и славния Луиш Фиго.Всички тези величия, накарали милиони фенове да се прегръщат от радост през годините, сега са обединени около общата кауза да бъдат част от една благородна инициатива. Португалската легенда и носител на „Златната топка“ вече обяви – неговата част от даренията ще отидат за изграждане на къща в родината му, в която хора в нужда ще получават различни лечения. Но наясно ли сме ние, българите, какво в действителност представлява фондация „Димитър Бербатов“?Проектът на бившия футболист на ЦСКА, „Байер“ (Леверкузен), „Тотнъм“ „Манчестър Юнайтед“, „Фулъм“, „Монако“ и ПАОК стартира преди 9 години. Основната мисия на организацията е всестранно да подпомага младите хора да се образоват, да развиват своите дарби и заложби, както и да им дава шанс да ги споделят със света. Да представляват България в някои от най-престижните турнири и форуми.Важно е да се подчертае, че Бербатов не подпомага само спортисти, а и деца с талант в сферата на изкуствата и науките. Затова и неговата фондация се самоопределя като такава за осъществяване на дейност в обществена полза. Всяка година от 2008-а насам, организацията раздава призове и поощрения на подрастващи таланти, а основната цел е да даде тласък на техния труд. Разбира се, кандидатите са стотици.За награда може да кандидатства всеки ученик от I до XII клас, независимо дали учи в България или в чужбина, както и студенти от първи курс, постигнали постижения през последните 12 месеца. Само за 2016 година 374 номинирани отговаряха на условията за „Успелите деца“, а желаещите бяха дори повече. Това само по себе си отговаря на въпроса има ли нашата родина светло бъдеще? Отговорът е еднозначен, когато са на лице толкова много деца с успехи.Според фондацията, наградите са доказано успешно средство да се оценят постижения и да се насърчи развитието на победителите. Особено престижни са годишните призове за устойчиво развитие. Най-логичният въпрос е в какво се изразяват въпросните премии? В днешно време, няма по-добър начин да подпомогнеш талант освен с финансов стимул. Във времена, в които всичко е свързано с пари, това е най-удачният вариант. Именно затова и фондацията отпуска поименни стипендии и оказва допълнителна финансова помощ за завършване на средно и/или висше образование. Самите дарения пък идват както от корпоративни, така и от частни лица, желаещи да бъдат част от първата крачка на младото българско поколение. Защото след нея идват стъпалата нагоре, за които талантът има нужда от усилия и характер.На 14 юни десетки хиляди българи ще имат шанса да се нарекат дарители и част от благородната кауза на Фондация „Димитър Бербатов“. За целта трябва само да си закупят билет за мача на годината и да се насладят на куп величия на футбола.", "date": "2017.06.02", "title": " Фондацията на Димитър Бербатов – обща кауза на 14 юни"}
{"url": "https://trud.bg/%d0%be%d1%80%d1%82%d0%be%d0%bf%d0%b5%d0%b4%d0%b8%d1%87%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2%d0%b8%d1%82%d0%be%d1%88%d0%b0-%d0%b2%d0%b8%d1%81%d0%be%d0%ba/", "text": "Ортопедична Болница „Витоша” е създадена през 2001 г. Болницата е специализирана в травматология и ендопротезиране. Извършва се ендопротезиране на тазобедрена и колянна става по „Здравна каса” с минимална кръвозагуба, по израелски метод, позволяващ бързо раздвижване. • Ендопротезиране на тазобедрена и колянна става; • Ревизионно ендопротезиране; • Фрактури и травмиТърсите ли елитна болница с високо европейско ниво, където да направите ендопротезиране на вашата тазобедрена или колянна става? С отлични битови условия и ВИП-обслужване!• Болница „Витоша“ предлага лечение в спокойна обстановка, където пациентите се обслужват от персонал в съотношение трима лекари, сестри и санитари на 1 болен! • При нас липсва стресът на голямата болница и пациентът се чувства уютно.Главен лекар е Д-р Орлин Филипов, Д.М., специалист по ендопротезиране и реконструктивна ортопедия. Има специализации по ендопротезиране и реконструктивна ортопедия и е работил в Израел. Автор е на десетки научни трудове, много от които – публикувани в авторитетни западни ортопедични списания и намерили признание на 18 международни ортопедични конгреси. Научни интереси и област на експертиза: ендопротезиране на тазобедрена и колянна става, фрактури на бедрената шийка и бедрена кост, остеопоротични фрактури, реконструкция по метода на Ilizarov. Д-р Филипов е член на 5 международни ортопедични асоциации: AO Trauma; SICOT; FFN (Fragility fracture network); Küntscher society; AAOS (American Academy of Orthopedic Surgeons), както и БОТА.", "date": "2017.06.02", "title": " Ортопедична Болница „Витоша” – високо европейско ниво\t\t\t "}
{"url": "https://trud.bg/%d0%b4%d0%bb%d1%8a%d0%b6%d0%bd%d0%b8%d1%86%d0%b8-%d1%81%d0%bc%d0%b5-%d0%bd%d0%b0-%d0%b1%d0%be%d1%82%d0%b5%d0%b2-%d0%b8-%d0%b3%d0%b5%d1%80%d0%be%d0%b8%d1%82%d0%b5-%d0%bd%d0%b0-%d0%bd%d0%b0%d1%86%d0%b8/", "text": "В последно време в публичното пространство се мяркат неуместни аналогии между героите на нашето национално освободително движение и съвременните терористи. Освен невежествени, тези сравнения са оскърбителни и показват историческо безпаметсво.Каква е разликата между Ботев и Левски и тези, които взривяват влакове и самолети,пазари, автобуси, летища, театри, концертни зали, където се събират хора без никакво отношение към техните проблеми?… Какво е същностното различие между революциите и тероризмът, след като и в двата случая има смърт, разрушения и обществена паника?Най-главната разлика между революция и тероризъм е в целите – защо се прави, каква е крайната цел, която трябва да се постигне чрез насилствените действия и евентуалното пожертване на обикновени, невинни същества, а също така – и в методите им.Революционерите насочват ударите към представителите на властта и тези, които ги обслужват. Когато воюват срещу тиранията – воюват с армията и всички, които бранят  угнетителите. Разчитат на съпричастността на цялото население и не крият каузата и целите си.Съвременните терористи вършат обратното. Те насочват ударите си към беззащитни, случайно попаднали на местопроизшествието живи същества вместо към онези, които са причинили бедите им. Те се стремят да спечелят „победа” чрез разрушаване на това, което е строено от човеци като тях самите, страдащи от същите социални злини, причинявайки нещастия и скръб на техните близки и цялата им държава.Мълчаливият фанатизъм на самовзривяващите се не допринася с нищо за добруването на техните близки, напротив – носи им страдание. Тогава защо го правят? Защо не търсят друг начин за промяна на обществената ситуация в желаната от тях посока? Отчаянието ли надделява над разума? Или умопомрачението?Нямаме смислени отговори на тези въпроси. А докато не ги намерим, не разкрием причините за явлението, няма как да отстраним проблема. С тероризъм срещу тероризма нищо разумно няма да се постигне.Революцията е градивен, исторически оправдан процес на национално, духовно и икономическо освобождение.Тероризмът е вредоносен, разрушителен за общественото битие процес на отмъстителство за несправедливо преживяни беди или пък е опит за превземане на чужди територи по коварен начин.Революционерите имат ясна, общественополезна според тях цел и кауза, а и ги прогласяват предварително като всячески се стремят да не ги компрометират пред обществеността. Ботев не само не допуска насилие, обида или друго провинение спрямо пътниците на „Радецки”, сред които имало група мюсюлмани и един турски паша, а както установява впоследствие анкетната комисия, лично показва на втория капитан, че касата, товарите и багажите на кораба са в пълна изправност.Революционерите се стремят към положителна промяна в общественото битие, за която имат ясна представа. Те са убедени, че тя не може да се постигне по мирен, диалогичен начин с властимащите и затова преминават към насилствени методи.Рискът за живота си революционерите поемат доброволно като саможертва за доброто на общността. Девизът им най-ясно е формулиран от самия Христо Ботев: „Свобода или смърт” и той е изписан на знамето на революцията.Революцията е духовна и социална промяна. Затова тя е по силите само на интелектуално зрели личности. Те са осъзнатите предводители на промяната. Затова гениалните прозрения на Христо Ботев за стратегията и тактиката на българското революционно движение са в основата на окончателния успех на българското революционно движение – освобождението на България, пък макар и не само със собствени сили, каквато е била мечта му.Аналитичното и интуитивно осъзнаване на този факт е принудило Христо Ботев да предприеме саможертвената, обречена четническа акция на кораба „Радецки”, с цел не само да предизвика съчувствие в европейската и руска интелигенция, а най-вече чувството им за историческа отговорност към един изоставен и предаден на мюсюлманския произвол стародавен християнски народ.Без неговата дипломатическа стратегия чрез изпращане на писма до западните вестници, написани на техните езици, без благородния спектакъл, разигран на кораба „Радецки”, без героичната му кончина, делото на Васил Левски щеше да остане непроявено докрай..Христо Ботев усеща ключовото значение на онзи исторически миг и не му позволява да избяга. Хваща го с мисълта и ръката си. Неговата гениална поезия и гениална проза тънат в забвение или са преработвани, съкращавани и преиначавани според политическата конюнктура.Колцина днес знаят, че гениалният българин е писал и многобройни статии, които са истинска програма за просперираща България във Великата Балкания? Ние сме в дълг пред този интелектуален гений, но не си го признаваме. Затова няма негов внушителен монумент на централно място в столицата ни, а само бюст в един от парковете й. Затова не са преиздадени трудовете му в автентичния им вид и пълнота. Затова малцина знаят, че само третият том от пълното събрание на съчиненията на Христо Ботев от 1940 година съдържа цели 596 страници изпълнени със статии и дописки по политически и обществени въпроси, съвсем актуални и досега. Широко известно е тефтерчето на Левски, което политиците обичат лицемерно да цитират, но че и Ботев е имал лично тефтерче, което е предал за съхранение при качването си на кораба „Радецки” малко се знае. И че от него доста страници със стихове са изчезнали, вероятно не случайно.Въпросът, който сега звучи особено актуално е – ще съберат ли сили и кураж нашите издатели да преиздат поне публицистиката на Христо Ботев в нейния автентичен вид и ще дойде ли скоро времето да посрещнем национален празник пред негов монумент на главната алея пред Националния дворец на културата?", "date": "2017.06.02", "title": " Длъжници сме на Ботев и героите на националното освобождение\t\t\t"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b0-%d0%ba%d0%b0%d0%bc%d0%b0%d1%80%d0%b0-%d0%bd%d0%be%d1%80%d0%bc%d0%b0%d0%bb%d0%bd%d0%be-%d0%b5-%d0%b4%d0%b0-%d0%b8%d0%bc%d0%b0-%d1%80%d0%b0/", "text": "Голяма част от бранша работи по програмата за саниране. Това каза зам.-председателят на националната строителна камара инж. Николай Николов по .Според него, разлики в цената на саниране може да произлезе по няколко причини. „Стойностите за квaдратен метър бяха осреднени за цялата страна“, добави инж. Николов.„Върху цената влияят много фактори. Нормално е да има различни цени при еднакви площи но с различна височина на сградите. По-ниската сграда технологично е по-лесна за саниране, а при по-високата сграда има рискове, както и разликата в материалите, обуславят разлика в цената“, посочи зам.-председателят на националната строителна камара.В Кюстендил, където програмата за саниране приключи, хората са доволни и споделиха, че се радват по-ниски сметки за парно. Новата топло и хидроизолация води и до по-дълъг живот на сградата, обясни още инж. Николов.", "date": "2017.06.02", "title": " Строителна камара: Нормално е да има разлики в цената на санирането"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%bc%d0%b8%d0%bd%d0%b8%d1%81%d1%82%d1%80%d0%b8-%d1%89%d0%b5-%d0%be%d1%82%d0%b3%d0%be%d0%b2%d0%b0%d1%80%d1%8f%d1%82-%d0%bd%d0%b0-%d0%b4%d0%b5%d0%bf%d1%83%d1%82%d0%b0/", "text": "Седем министри ще отговарят на депутаатски питания в рамките на днешния парламентарен контрол, става ясно от програмата на Народното събрание. Контролът започва в 9.00 часа.Красимир Каракачанов, заместник министър-председател по обществения ред и сигурността и министър на отбраната ще отговори на:1. Въпрос от н.п. ИВО АНГЕЛОВ ХРИСТОВ относно намерени стари неизбухнали боеприпаси в район „Тракия“, гр. Пловдив.2. Въпрос от н.п. ПЕТЪР БОЙКОВ ВИТАНОВ относно финансовото състояние на Военно издателство.3. Въпрос от н.п. ПЕТЪР БОЙКОВ ВИТАНОВ относно становище на Министерството на отбраната за предстоящата среща на високо равнище на НАТО в Брюксел.4. Въпрос от н.п. ДИМИТЪР БОЙЧЕВ ПЕТРОВ относно политиката на Министерството на отбраната за възстановяване работата на Болницата за долекуване, продължително лечение и рехабилитация в Поморие.Валентин Радев, министър на вътрешните работи ще отговори на:1. Питане от н.п. ДИМИТЪР БОЙЧЕВ ПЕТРОВ, ДИАНА ДИМОВА САВАТЕВА относно готовността на МВР за обезпечаване на летния туристически сезон.Бисер Петков, министър на труда и социалната политика ще отговори на:1. Въпрос от н.п. ГЕОРГИ ЯНЧЕВ ГЬОКОВ относно минималната работна заплата за страната, разнобой в позициите на участниците в социалния диалог.2. Въпрос от н.п. СТАНИСЛАВ ИВАНОВ ВЛАДИМИРОВ относно контрол по спазване на безопасни и здравословни условия на труд в „Стомана“ Перник.Екатерина Захариева, заместник министър-председател по правосъдната реформа и министър на външните работи ще отговори на:1. Питане от н.п. КРУМ КОСТАДИНОВ ЗАРКОВ относно напредъка на България по Механизма за сътрудничество и проверка.Николай Петров, министър на здравеопазването ще отговори на:1. Въпрос от н.п. ИВАН ВАЛЕНТИНОВ ИВАНОВ относно финансово състояние на МБАЛ „Шумен“ АД.2. Питане от н.п. ГЕОРГИ ЙОРДАНОВ ЙОРДАНОВ относно стратегия за развитие на лечебните заведения за болнична помощ в Република България.3. Въпрос от н.п. ВАЛЕНТИНА АЛЕКСАНДРОВА НАЙДЕНОВА, ГЕОРГИ ЙОРДАНОВ ЙОРДАНОВ, АНЕЛИЯ ДИМИТРОВА КЛИСАРОВА и ИЛИЯН АНГЕЛОВ ТИМЧЕВ относно стратегия на Министерството на здравеопазването за здравно наблюдение и лечение на психично болните пациенти.4. Въпрос от н.п. КРИСТИАН ИВАНОВ ВИГЕНИН и НИКОЛАЙ ДИМИТРОВ ПЕНЕВ относно доизграждането на новата болница в Ямбол.5. Въпрос от н.п. НИНА ПЕЙЧЕВА МИТКОВА относно стратегията на Министерството на здравеопазването за справяне с емиграцията и миграцията на медицински специалисти.6. Въпрос от н.п. НИНА ПЕЙЧЕВА МИТКОВА относно създалата се кадрова криза в Карловската многопрофилна болница.7. Въпрос от н.п. ГЕОРГИ ГЕОРГИЕВ МИХАЙЛОВ относно функционирането на ТЕЛК след отмяната от ВАС на текстове от Наредбата за медицинската експертиза.8. Питане от н.п. ГЕОРГИ ЙОРДАНОВ ЙОРДАНОВ, ГЕОРГИ ГЕОРГИЕВ МИХАЙЛОВ, ВАЛЕНТИНА АЛЕКСАНДРОВА НАЙДЕНОВА, ИЛИЯН АНГЕЛОВ ТИМЧЕВ, АНЕЛИЯ ДИМИТРОВА КЛИСАРОВА, ГЕОРГИ ЯНЧЕВ ГЬОКОВ и ИВАН ТОДОРОВ ИБРИШИМОВ относно цялостна политика на Министерството на здравеопазването във връзка с Препоръка на Съвета на ЕС относно Националната програма за реформи на България за 2017 г.Румен Порожанов, министър на земеделието, храните и горите ще отговори на:1. Въпрос от н.п. СВЕТЛА МАРИНОВА БЪЧВАРОВА-ПИРАЛКОВА относно прилагането на новата методика за определяне на цената на услугата „Доставяне на вода за напояване“.2. Въпрос от н.п. ФИЛИП СТЕФАНОВ ПОПОВ и ЦВЕТАН БОРИСОВ ТОПЧИЕВ относно увреждане на горски масиви в област Видин от насекоми.Николай Нанков, министър на регионалното развитие и благоустройството ще отговори на:1. Питане от н.п. КОРНЕЛИЯ ПЕТРОВА НИНОВА, ЖЕЛЬО ИВАНОВ БОЙЧЕВ и МАНОЛ ТРИФОНОВ ГЕНОВ относно политиката на Министерството на регионалното развитие и благоустройството за изпълнението на Националната програма за енергийна ефективност на многофамилни жилищни сгради.", "date": "2017.06.02", "title": " Седем министри ще отговарят на депутатски питания в парламента"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d0%b3%d0%be%d1%80%d0%b8%d1%82%d0%b5-%d0%b8%d1%81%d0%ba%d0%b0-%d0%bf%d0%be%d0%b2%d0%b5%d1%87%d0%b5-%d0%bf%d1%80%d0%b0%d0%b2%d0%be/", "text": "Агенцията по горите подготвя промяна в наредбата за опазване на горските територии, съобщи Димитър Баталов от агенцията по . Целта е горските служители да имат повече правомощия при контрола на камионите, които превозват дървесина. Близо 10 % от камионите сега се движат без задължителните проследяващи GPRS-и, каза Баталов и обясни подготвяните промени:„Всички ползватели на товарни превозни средства и собственици да предоставят онлайн достъп на контролиращите органи, така че горският инспектор в момента на движение на камиона да проследи маршрута му и да види дали в момента той има монтирано GPRS устройство. Това в момента не става по този начин, а с молба от наша страна“.", "date": "2017.06.02", "title": " Агенцията по горите иска повече правомощия за своите инспектори"}
{"url": "https://trud.bg/%d1%82%d0%be%d0%b4%d0%be%d1%80-%d1%87%d0%be%d0%b1%d0%b0%d0%bd%d0%be%d0%b2-4000-%d1%87%d0%b0%d0%ba%d0%b0%d1%82-%d0%b7%d0%b0-%d0%b4%d0%b5%d1%82%d1%81%d0%ba%d0%b8-%d1%8f%d1%81%d0%bb%d0%b8-%d0%b2-%d1%81/", "text": "Навсякъде в София са приети децата в детски градини, само в 3 района има проблеми – Лозенец, Триадица и Овча купел, сега имаме проблем с яслите, каза заместник-кметът Тодор Чобанов по .„Ще насочим и усилията към яслената възраст, понеже там имаме голямо чакане, голям проблем е това в момента“, добави той.Дългото майчинство в миналото е причина да няма изградени толкова много ясли, сега ще обърнем повече внимание на тази услуга, понеже има 4000 чакащи за ясли, обясни Чобанов.При детските градини имаме и фиктивни регистрации, ще се опитаме да подобрим системата. От 11 000 имаме 9 000 приети и ще има още приети за детските градини, заяви заместник-кметът.", "date": "2017.06.02", "title": " Тодор Чобанов: 4000 чакат за детски ясли в София, проблемът е голям"}
{"url": "https://trud.bg/%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d0%b2-%d1%81%d0%be%d1%84%d0%b8%d1%8f-%d1%81%d0%bf%d0%b8%d1%80%d0%b0-%d0%b7%d0%b0-%d0%bc/", "text": "Днес, 2 юни, денят на Ботев и на загиналите за свободата на България, водачите на всички превозни средства на наземния обществен транспорт ще бъдат инструктирани точно 12.00 часа да спрат на безопасно място за минута, за да отдадат почит на паметта на героите, дали живота си за независимостта на България. Това съобщиха от пресцентъра на Центъра за градска мобилност (ЦГМ).От ЦГМ уточняват, че са възможни незначителни отклонения от разписанията в движението на градския транспорт, които впоследствие ще бъдат наваксани по най-бързия начин и призоват всички граждани и водачи на леки автомобили също да преустановят движение в рамките на минута.", "date": "2017.06.02", "title": " Градският транспорт в София спира за минута в деня на Ботев"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%b0%d1%82-%d0%ba%d0%b0%d0%bc%d0%b5%d1%80%d0%b8-%d0%b7%d0%b0-%d0%b7%d0%b0%d1%81%d0%bd%d0%b5%d0%bc%d0%b0%d0%bd%d0%b5-%d0%bd%d0%b0-%d0%bd%d0%b0%d1%80/", "text": "Чисто новите патрулни автомобили, с които се „обзаведе” КАТ, няма да носят използваните в момента мобилни камери за заснемане на нарушители и подобно оборудване въобще не е било планирано. Това обясни началникът на „Пътна полиция” комисар Бойко Рановски по .През последните дни се развихри скандал, след като стана ясно, че стъклата на новите полицейски коли не позволяват на старите камери да извадят четлив образ. По думите на Рановски това не е проблем, защото така или иначе пътните полицаи имат на разположение други по-стари автомобили, а в новите има работещо видеонаблюдение с антикорупционна цел: „Имаме 148 оборудвани автомобила, които са си в действие, всички останали автомобили, които са свързани с контрол на пътя, са със система за видеозаснемане на дейността на пътния полицай”.Шефът на „Пътна полиция” обясни, че колите, които в момента снимат нарушители, са купувани през 2007 г., 2008 г. и 2012 г.Предстои и покупка на 84 преносими камери, които ще могат да работят във всички метеорологични условия и няма да са зависими от техническото състояние на автомобила, към който са зачислени. Рановски обясни, че сегашните устройства няма как просто да бъдат преместени от един модел кола на друга – необходима е намесата на специалисти и сертификация от Българския институт по метрология.Той беше категоричен, че видеоконтролът не трябва да се обявява с предупредителни табели: „Най-голям спад на жертвите имаше при въвеждането на мобилните камери, когато нямаше изискване за такъв знак”.По думите му с помощта на монтираните в новите патрулки принтери, ще се повиши значително събираемостта на електронните фишове от камерите. „Съгласно закона, глобите с електронен фиш, се изпращат по пощата. 50% обаче се връщат с обратна разписка, защото човекът не е намерен и следва дълга процедура”, обясни той. Сега при спиране на човек с е-фиш, той ще го получи от пътния полицай. ", "date": "2017.06.02", "title": " Шефът на КАТ: Камери за заснемане на нарушители не са били планирани за новите патрулки"}
{"url": "https://trud.bg/%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bd%d0%b5%d0%b7%d0%b0/", "text": "Граждански инициативен комитет в Асеновград организира протест срещу незаконното застрояване в охранителната зона на културно-историческото наследство. Протестиращите ще се съберат в Метошката махала, където такова строителство беше една от причините за разследването срещу длъжностни лица от общината.От инициативния комитет настояват строежите в тази зона да бъдат съгласувани със законодателството, информира . Според тях до момента там са налице поне три нарушения, но проблемите са свързани и с цялостното застрояване на града.Кметът Емил Караиванов е обвиняем за присвояване на средства в особено големи размери и затова, че не е спрял незаконен строеж.Срещу главния архитект Константин Атанасов повдигнатите обвинения са три: за подкуп, за търговия с влияние и за допуснато строителство в Метошката махала, без това да е съгласувано с Министерството на културата. Прокуратурата поиска отстраняване от длъжност, но Окръжният съд отхвърли това искане. ", "date": "2017.06.02", "title": " Асеновградчани на протест срещу незаконно строителство в културно-историческа местност"}
{"url": "https://trud.bg/%d0%bc%d1%8a%d0%bb%d1%87%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d1%80%d0%be%d0%b4%d0%b8%d0%bd%d0%b0%d1%82%d0%b0-%d0%bc%d0%b0%d1%89%d0%b5%d1%85%d0%b0/", "text": "От началото на годината украински „патриоти“ проведоха екстремистки акции срещу общността на бесарабските българи, населяващи тамошните земи от 200 години. Оскверниха паметник на българските опълченци в Болград, Одеска област. Заляха го с жълта боя, а със синьо (цветовете на националното знаме) написаха оскърбителен призив „Чемодан – вокзал София!“ ( „Куфарът – жп гара София!“). Новината разпространи РИА „Новости“, не някое съмнително сайтче. Централните медии у нас подминаха тази вандалщина. Официалните власти се спотаиха.Нанесоха жесток побой срещу общинския съветник в Белгород Василий Кащи. Поводът е позицията му срещу намерението за строителство на православна църква на самопровъзгласилата се, непризната от никого Украинска патриаршия. Следват издевателства – пребиват съветника, заливат го със зелена боя и го захвърлят в кофа за боклук. Той едва не ослепял и се наложили операции. Насилието срещу сънародника ни, любима тема на българските електронни медии, не беше отбелязано. Макар жертвата да е публична личност.Преди три дни българите в Украйна се вдигнаха на бунт. Искаха оставката на президента Петро Порошенко, наметнали национални трибагреници те издигнаха лозунги „Порошенко, не пипай българите!“, „Порошенко, узапти си бабаитите!“. Протестът е бил достатъчно многолюден, за да привлече полиция и представители на местните власти. Българските не реагират.Мълчанието им окуражава политолога Олег Соскин, съветник на компрометирания бивш президент Леонид Кучма да заплаши българската общност с обвинения в сепаратизъм. И в духа на подканата за „куфара и гарата“ предложи депортация в България за президента на Асоциацията на българите в Украйна – Антон Киссе.От българска страна – тишина.В името на криво разбрана, сервилна политическа коректност, българската дипломация е безучастна към съдбата на сънародниците ни в Украйна, с която е предпазлива до подлизурство. А каква врява се вдигна само когато Путин спомена анпасан онова за кирилицата и македонските земи. А за кръвните ни братя, запазили столетия наред езика и националното самосъзнание ни шук, ни гък.При това в управляващата коалиция участват т.нар. обединени патриоти. Техен дълг беше да излязат със становище по българския проблем в Украйна. Да поискат обяснение от Външно министерство за липсата му на позиция. Не би. И докато украинските „патриоти“ бият мирни българи, българските патриоти ортаци във властта налагат арабски бабички по границата и бръщолевят врели-некипели, за да оневинят просташките, малоумни снимки на един от техните в нацистки поздрав.„Човек трябва много да внимава какво говори, когато влезе в управлението“ – заключи патриотът – вицепремиер Валери Симеонов, след като си посипа главата с пепел, че кадърът на НФСБ се е олял…Когато човек влезе в управлението трябва много да внимава и за какво мълчи. Мълчанието също може да бъде генератор на гафове, какъвто е случаят с екстремисткия тормоз над етническите българи в Украйна в нарушение на чл.10 от тяхната конституция.Същевременно в парламента се вихрят словесни сражения на тема „либерализъм и национализъм“. Либералите са ясни – за тях диаспората на стремително топящия се български народ е редово население на друга държава, което само да си бере гайлето. За националистите обаче то би следвало да е обект на приоритетно внимание, да разполагат с концепция и стратегия за приобщаването му. Или най-малкото поне да отмелва по някоя дума на съпричастие и солидарност. Няма такива работи. В това отношение националистът по нищо не се различава от либерала. И ако от парламентарната трибуна произнасят гневни филипики, май под банките нежно са вплели крака.От 1989 г. насам темата за привличането на наши сънародници да се завърнат в родината се дъвче и предъвква. Накрая стига до неизменната финансова бездна, в която „може да се пропада безкрайно“ по думите на Остап Бендер. Практиката у нас доказва правотата му. Не се е мислило нито за поминък на тези хора, нито как да се осигурят прилични условия за образование на младите. Единственото, което спорадично се прави е да се пращат колети с книжки, най-често залежали издания.В същото време наставниците от ЕС ни хокат, колко нехуманно посрещаме бежанците. Та какво друго да се очаква от хора, които нехаят за собствената си кръв, камо ли плачат на чуждото умряло.А колкото до „колосите“ на национализма Волен Сидеров, Красимир Каракачанов и Валери Симеонов, тръни в очите на ДПС и ЕНП, те би трябвало ги толерират и поощряват. Толкова безобидни и безхаберни фигуранти на патриотичната кауза не могат да бъдат внедрени дори и от най-заклетите душмани на българщината.Те са най-семпли службогонци, които откак се добраха до Народното събрание, преустановиха родолюбивата реторика. Тя не носи финансови ползи, а хайдушките им речи са толкова неуместни, колкото народните носии, които излязоха на мода сред абитуриентите.Най-тягостното в цялата история е, че нашите българчета в Украйна се чувстват съвсем осиротели. Украйна ги не ще и ги тормози, а България нехае за тях.Националните малцинства в немилостСпоред българската общност в Украйна, властите и лично президентът Петро Порошенко нарушават конституцията на страната като използват екстремисти на „Народен фронт“ една от управляващите партии да подтискат националните малцинства. Българите живеят в този края повече от 200 години и никога досега не са извършили посегателство. Въпреки миролюбието си то става прицел на националистични издевателства.", "date": "2017.06.02", "title": " Мълчанието на родината-мащеха\t\t\t"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b2-%d0%b7%d0%b0%d0%b2%d0%be%d0%b4-%d0%b7%d0%b0-%d0%bf%d1%80%d0%b5%d1%80%d0%b0%d0%b1%d0%be%d1%82%d0%ba%d0%b0-%d0%bd%d0%b0-%d0%be%d1%82/", "text": "Голям пожар избухна тази сутрин в завод за преработка на отпадъци в пловдивското село Шишманци, съобщава .Сигналът е постъпил минути преди 6 ч. днес. По първоначални данни гори цех за преработка на пластмаса.На място са изпратени 8 екипа огнеборци.Към пожара пътува и мобилна станция за измерване на качеството на въздуха, тъй като има опасност от замърсяване от токсичния дим.", "date": "2017.06.02", "title": " Голям пожар в завод за преработка на отпадъци край Пловдив"}
{"url": "https://trud.bg/%d0%b1%d0%b5%d0%b4%d1%81%d1%82%d0%b2%d0%b8%d0%b5-%d0%b2-%d1%81%d0%bb%d0%b8%d0%b2%d0%be-%d0%bf%d0%be%d0%bb%d0%b5-%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%bf%d0%be%d0%bc%d0%bb%d1%8f-%d0%bf/", "text": "Градушка и силен вятър сполетяха тази нощ община Сливо поле. Почти изцяло продукцията е погубена от бурята, съобщи.Няколко селища са без ток. Много къщи са с изпочупени прозорци, има унищщожени оранжерии, скъсани електропроводи и изкоренени дървета. Екипи все още работят по отстраняване на авариите.", "date": "2017.06.02", "title": " Бедствие в Сливо поле, градушка помля почти цялата реколта (ВИДЕО)"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b8%d0%bc%d0%b0-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5%d0%b1%d0%b8-%d0%bf%d1%80%d0%b8-%d0%b8%d0%b7%d0%b3/", "text": "„Шест седмици вече парламентът не работи. Има дни, в които заседава едва по 20 – 23 минути. „БСП за България“ е внесла 6 законопроекта, които да облекчат живота на хората. Това са Законът за храните, който защитава българския производител; Законът за предучилищното и училищното образование; за промяна на НК, за да възпрепятства престъпниците да бъдат пускани предсрочно и други. Вместо това се приемат лобистки закони, като този за концесиите”. Това каза по бТВ народният представител от БСП за България Елена Йончева.Тя припомни, че Законът за концесиите беше приет в края на предното Народно събрание, но президентът го спря с вето. Сега, този закон от 150 страници, е бил внесен в следобеда на 30 май, в парламентарна комисия и ден след това депутатите от комисията са се произнесли.„Как си представяте, за една нощ да бъде обработен документ от 150 страници, като трябва да бъде съобразен и с европейска директива от 100 страници?”Йончева беше категорична, че за концесионирането на летище София са кандидатствали четири фирми, две от които турски. „Едната строи мега летище в Истанбул за 10 милиарда долара с човекопоток от 150 милиона пътници. Ако нашето летище беше дадено на тази фирма, щеше да бъде превърнато в обслужващо, тип – карго”.На въпроса дали не трябва да има приемственост с предишното Народно събрание Йончева цитира текст от доклад на Държавния департамент на САЩ от 2016 година, в частта за България: „Служители във всички клонове на правителството са замесени безнаказано в корупционни практики. Те включват подкупи, конфликт на интереси, сложни схеми за присвояване, нарушени поръчки и търговия с влияние. Въпреки, че закон предвижда наказателно преследване на корупцията във властта, българското правителство не го прилага ефективно”, и допълни: „Ако върху това се надгражда, тогава тежко й на България”. Тя обясни, че от трибуната наНародното събрание представители на ГЕРБ говорят с езика на омразата и това се пренася върху хората, а думите предизвикват агресия по улиците.„Срещал ли се е Бойко Борисов с президента на автономията Иракски Кюрдистан Масут Барзани в Министерския съвет. Обещавал ли е военна помощ, както твърдят кюрдските медии?” Това попита от ефира на бТВ народният представител от „БСП за България Елена Йончева, като подчерта, че срещата не е била оповестена.Елена Йончева сигнализира и за злоупотреба при изграждане на част от оградата ни с Турция. Със снимки, тя показа, че 21 километра от съоръжението от два реда става на един в хасковската част на границата между реките Тунджа и Марица. „Има съмнение за корупционна схема при строителството на оградата по българо-турската граница в района на Хасково – от река Тунджа до река Марица. При решение на правителството и отпускане на средства за двуредова ограда, в този участък от 21 км е построена едноредова”, каза Йончева.", "date": "2017.06.02", "title": " Елена Йончева: Има злоупотреби при изграждане на част от оградата с Турция"}
{"url": "https://trud.bg/%d0%bf%d0%be%d0%bf%d1%80%d0%b0%d0%b2%d0%ba%d0%b0%d1%82%d0%b0-%d0%bd%d0%b0%d0%b3%d0%bb%d0%b8%d1%82%d0%b5-%d0%b8%d0%b4%d0%b2%d0%b0-%d0%be%d1%82-%d1%80%d0%b5%d1%84%d0%be%d1%80%d0%bc/", "text": "Когато става първо служебен, а после и редовен министър на правосъдието през 2014 г., провалилият се Христо Иванов изтъква дългогодишния си опит на анализатор от неправителствения сектор. Макар и да е с отнети адвокатски права, заради неплатени годишни такси, а НПО-то, което е ръководил с нередовни годишни отчети, Иванов амбицирано и целеустремено започва атаки срещу неудобните, както по-късно се оказа – на олигархични и лобистки кръгове институции от съдебната власт – Софийски градски съд, прокуратурата, Висш съдебен съвет. Атакува и пряко подчинените му главни дирекции по охрана на съдебната власт и на местата за лишаване от свобода, а дори и висши учебни заведения, в които образованието си получават българските юристи.За да звучат ефектно и да бъдат “продавани” по-лесно на обществото, всичките лобистки и обслужващи интересите на определена група олигархични кукловоди предложения за промени на Конституция, кодекси, закони и наредби биват обявявани като част от най-мащабната “съдебна реформа” от началото на Прехода. Една дузина взаимосвързани НПО-та застават плътно зад “реформите” на Христо Иванов, а медиите на подсъдими и обвиняеми олигарси – като Огнян Донев, Иво Прокопиев и Цветан Василев, както и овладените публицистични предавания на водещите български телевизии и радиостанции – бТВ, Нова БНТ, БНР и Дарик, започват активно да ги пропагандират. Всеки, дръзнал да изрази несъгласие и опасение, че т.нар. “съдебна реформа” може да доведе и до негативни последици, незабавно бива подложен на обвинителна кампания и нарочен, че обслужва интересите на “статуквото” в правосъдната система. Така, тихомълком и под знамето на “съдебната реформа”, Христо Иванов предлага поправката “Наглите”, заради която двама от групата за отвличания вече са поискали да бъдат предсрочно освободени от затвора. Но това далеч не са всички лобистки действия, с които Христо Иванов обслужва приятелски и олигархични кръгове.БХК и българският съдия в СтрасбургБХК е организацията, която активно работи България да бъде “редовен” клиент на Европейския съд за правата на човека в Страсбург. Още като служебен министър на правосъдието, през ранната есен на 2014 г., Христо Иванов стартира процедура по избор на нов български съдия. Като член на комисията е включен и ръководителят на БХК Красимир Кънев, който не си прави отвод, независимо от факта, че като кандидат за български съдия се явява адвокат Йонко Грозев, чиято кариера на правозащитник започва именно в БХК. Конфликтът на интереси не пречи на Министерството на правосъдието и Грозев е избран за българския съдия пред ЕСПЧ в Страсбург, какъвто е и до днес.Проваленият план за сливане на съдебна охрана и надзирателиПролетта на 2015 г. Христо Иванов и заместник-министърът Петко Петков, понастоящем съдия и активист на политизирания Съюз на съдиите в България, готвят кардинална “реформа”, насочена към ликвидиране на самостоятелността на Главните дирекции “Охрана” и “Изпълнение на наказанията” и обединяването им в Изпълнителна агенция. Планът предвижда да бъдат закрити 720 щата. Опасенията от предизвикването на социално напрежение, а и реакцията на надзирателите, че тяхната бройка е недостатъчна и преди съкращенията, за да се гарантира опазването на реда в затворите, все пак спират стремежа на Иванов и екипа му да неглижират работата на съдебните охранители и надзирателите.Министерство на правосъдието или на олигархо-адвокатския лобизъмПокрай предложените от Христо Иванов промени на Закона за съдебната власт, наблюдателите на процесите в законодателството и правосъдието останаха с впечатление, че Министерството на правосъдието е отдало на концесия работата по изготвяне на законопроекти на адвокати и лобисти. И, въпреки че до последно Иванов отказва да признае, за всички става ясно, че провалената му “съдебна реформа” е инженерствана от олигархичните кръгове “Агнешките главички” и “Капитал”, а изпълнители на техните интереси се явяват политизираният Съюз на съдиите в България, БХК и адвокатски кантори, чиито клиенти са както олигарси, така и криминалисти с богати досиета на извършители на рекет, изнудвания, отвличания, опити и извършване на убийства.В края на ноември 2015 г. екипът на Христо Иванов в МП представя пакет от законодателни промени – става въпрос за поправка на Наказателния кодекс и Наказателно-процесуалния кодекс, както и на Закона за изпълнение на наказанията и задържането под стража и Закона за отговорността на държавата и общините за вреди. Криещи се зад мотива, че поправките са необходими заради препоръките на Съвета на Европа заради множеството осъдителни решения срещу България в Страсбург, Иванов предлага закони, с които правата на затворниците се увеличават, за сметка на надзорния състав.Нещо повече, откриват се редица възможности, които да доведат и до предсрочно условно освобождаване на заловени, разследвани, изправени пред съд и, в крайна сметка, осъдени ефективно престъпници. Все законодателни изменения, които ограничават потенциала на разследващите органи, на репресивната роля на държавата, която следва да осигури възмездие на жертвите на престъпление.И докато се предлага правата на надзирателите да се ограничат, а трудът на разследващи полицаи, следователи и прокурори да доказват престъпната дейност да бъде неглижиран, печеливши от законодателните предложения на Христо Иванов се оказват адвокатски кръгове и техните клиенти, без значение на мястото в йерархията – от недосегаеми олигарси, през рецидивисти, до кокошкари.“Предлаганите промени в НК и НПК се отнасят до института на условното предсрочно освобождаване и предвиждат разширяване на хипотезите на прилагане на института чрез отпадане на редица ограничения и условия като начин да се създаде стимул у осъдените да се стремят към поправяне”, гласят част от мотивите на екипа на Христо Иванов, които предполагат, че “новият ред ще даде много по-голям стимул на осъдените да участват в програмите за ресоциализация, същевременно ще се намали корупционният натиск върху служителите на затвора, от които няма да зависи предложението до съда за предсрочното освобождаване на осъдения, ще се подобри климатът в затворите и др.”И убийците обгрижени от ИвановЗагрижеността на Христо Иванов към лишените от свобода се изразява освен в предложените поправки, които в крайна сметка са приети от 43-тия парламент, но и в легитимирането на осъдени за убийства лица. Става въпрос за австралиеца Джок Полфрийман, чието Българско затворническо сдружение за реабилитация е поканено в Министерството на правосъдието, за да участва в подготовката на законодателните поправки, които породиха скандалния казус с Ивайло Антимов-Йожи и Любомир Димитров-Гребеца (част от групата на „Наглите“)и желанието на техните адвокати да им осигурят условно предсрочно освобождаване. Благодарение на обществената реакция, почти сигурно е, че Софийският апелативен съд ще уважи протеста на прокуратурата и няма да пусне Йожи и Гребеца скоро от Софийския централен затвор, за да могат лично да благодарят на междувременно провалилия се и като партиен лидер на инженерствания проект на олигархията “Да, България” – Христо Иванов.Казусът, обаче, е изключително показателен до какво водят опитите на задкулисните кукловоди, използващи клишето за нуждата от “реформи”, да прокарват лобистки поправки в законите, с които, от една страна, могат да си осигурят индулгенция, а от друга – да ограничат възможността държавата да им противодейства.Защото, макар и засега  плановете за ликвидиране на независимостта на прокуратурата и окончателно превземане на съдилищата на Христо Иванов и лансиращите го олигархични и лобистки кръгове да са се провалили, тяхната война за унищожаване на държавността далеч не е приключила. Точно заради това, всеки напън за “реформа”, колкото и популистки да звучи, не трябва лековерно да се приема и подкрепя. Защото, ако напъните на “кърлежите” един ден успеят, то за свободата на “Наглите” ще научим едва след като отвличанията вече са възобновени.Тогава, обаче, няма да има кой да ги залови, защото прокуратурата ще е приватизирана, както предлага партньорът на Христо Иванов във войната срещу правосъдието – юристът Кристиан Таков, а олигарсите-поръчители окончателно ще са си осигурили недосегаемост.", "date": "2017.06.02", "title": " Поправката “Наглите” идва от реформата на Христо Иванов\t\t\t"}
{"url": "https://trud.bg/%d0%bc%d0%b2%d1%80-%d0%b8%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%b7%d0%b0%d0%b4%d0%b8%d0%bc%d1%8f%d0%b2%d0%b0%d0%bd%d0%b5-%d0%bf%d1%80%d0%b8-150-%d0%b8-%d0%ba/", "text": "Днес, около 6.30 часа, на тел. 112 е постъпил сигнал за  в завод за преработка на битови отпадъци в село Шишманци, съобщиха от МВР. Незабавно са предприети гасителни действия от служители на РДПБЗН – Пловдив, които са на мястото с девет противопожарни автомобила.Извършват се замервания на въздуха, към момента не е регистрирано замърсяване. Няма опасност за населението.Поради пожара има опасност от задимяване в района на 150-и км на АМ “Тракия”, пътен възел “Шишманци”. Безопасността на движението се осигурява от екип на сектор “Пътна полиция”. През участъка водачите на моторни превозни средства да преминават с повишено внимание.", "date": "2017.06.02", "title": " МВР: Има опасност от задимяване при 150-и км на АМ “Тракия” заради пожара в Шишманци"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d1%89%d0%b5-%d1%81%d0%b5-%d1%81%d1%8a%d1%81%d1%82%d0%b5%d0%b7%d0%b0%d0%b2%d0%b0%d1%82/", "text": "До 4 юни в Националния учебен център на БЧК в село Долни Лозен ще се проведе националното състезание на ученическите екипи по първа помощ – 2017 г. Това съобщиха от БЧК.В надпреварата ще вземат участие 26 отбора (над 100 деца), заели първо място в областните състезания по първа помощ. Учениците са на възраст от 12 до 14 години и ще покажат уменията си за оказване на първа долекарска помощ в различни ситуации – пътнотранспортно произшествие, промишлена авария, природно бедствие, битов инцидент и др. В състезанието традиционно са включени атрактивни демонстрации и състезателни игри.Официалното откриване е на 3 юни (събота) от 9.00 часа в НУЦ – Лозен, а самото състезание започва от 10.00 часа. Повече информация за създаването и историята на ученическите екипи по първа помощ, както и за проведените досега национални състезания ще получите от организаторите по време на събитието.", "date": "2017.06.02", "title": " Деца от цялата страна ще се състезават по оказване на първа помощ"}
{"url": "https://trud.bg/%d0%b5%d0%bc%d0%b8%d1%80-%d0%ba%d0%be%d1%81%d1%82%d1%83%d1%80%d0%b8%d1%86%d0%b0-%d0%be%d1%86%d0%b5%d0%bb%d1%8f-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Известният сръбски режисьор Емир Костурица оцеля при пътно произшествие на пътя Чачак-Белград, предава сръбското радио В-92. Автомобилът, с който пътувал Костурица, е излетял от пътя, вследствие на което са били ранени шофьорът, Висентие Савич и спътникът му.На пострадалите е била оказана медицинска помощ, след което са били приети в болницата във Валево, Западна Сърбия.", "date": "2017.06.02", "title": " Емир Костурица оцеля в катастрофа"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b8%d0%bc%d0%b0-%d0%bd%d1%83%d0%b6%d0%b4%d0%b0-%d0%be%d1%82-%d0%be%d1%89%d0%b5-%d0%bf%d0%b0%d1%80%d0%b8-%d0%b7%d0%b0/", "text": "Подготовката за българското председателство на Съвета на ЕС върви със забавяния и нужда от допълнителни средства в няколко посоки, но пък вече има ясни политически приоритети. Това стана ясно от думите на ресорния министър Лиляна Павлова по .Въпреки всичко, тя изрази надежда, че няма да бъде надхвърлен бюджетът на председателството, който е в размер на 150 млн. лв. „Нашият бюджет, ако го сравним с други държави, е доста приличен, даже скромен”, отбеляза тя.Натиск върху финансовата рамка се очертава по три основни причини. На първо място е, че капиталът на избраният за основна сграда на председателството Национален дворец на културата ще трябва да се увеличи с още няколко милиона лева, тъй като първоначалните разчети са били по прогнозна стойност преди обществената поръчка за ремонта му.Освен това, първоначално въобще не е било предвидено изграждането на пресцентър с над 240 работни места и инфраструктура за пряко телевизионно предаване по сателит. Ще се прави и нова обща поръчка за сигурност и защита от кибератаки. По думите на Павлова голяма част от забавянията са нормални с оглед допълнителната работа, която изискват част от започнатите ремонти.В същото време, тя подчерта, че има сериозен напредък по другите два аспекта на подготовката за председателството – по отношение на политиките и на хората, които ще отговарят за конкретната работа пред шестте месеца.Лиляна Павлова посочи, че в екипа й влизат хора, които по-рано са работили по подготовката заедно с министрите Меглена Кунева и Деница Златева. Различните ведомства са определили 1200 души, които предстои да бъдат обучени за конкретните си задачи. Предстои и да бъде назначен зам.-министър, който да представя страната в Европейския парламент. Друг пък ще бъде експерт от сектор „Сигурност”.„На 31 май поканих (представители на) Естония и Австрия, проведохме окончателно пленарно заседание на триото на съвета. На 1 юни сме с готови приоритети и ясна политическа визия”, подчерта Лиляна Павлова.Тя отбеляза, че България ще председателства Съвета на ЕС в сложен момент за Балканите, Европа и целия свят. „Ние по никакъв начин не сме домакини, не е като да сме домакини на спортно състезание, поемаме това председателство в тежки времена. Ние трябва да сме балансьорът, не този, който налага едно или друго решение”, подчерта Павлова.", "date": "2017.06.02", "title": " Лиляна Павлова: Има нужда от още пари за европредседателството"}
{"url": "https://trud.bg/%d0%be%d0%b3%d0%bd%d1%8f%d0%bd-%d0%b7%d0%bb%d0%b0%d1%82%d0%b5%d0%b2-%d1%88%d0%b5%d1%84-%d0%bd%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be/", "text": "За мен е чест, че у нас е зам.-председателят на ЕК, който отговаря за еврото, г-н Домбровскис. Това е индиректна оценка за усилията, които полага България по пътя към еврозоната.С тези думи ръководителят на представителството на ЕК в България, Огнян Златев, приветства участниците и гостите на конференцията в София за представяне на специфичните за България препоръки в доклада на Европейската комисия.В дебата за предизвикателствата пред икономическата политика на страната ни се включиха Валдис Домбровскис, финансовият министър Владислав Горанов, управителят на БНБ Димитър Радев, председателят на КФН Карина Караиванова и др.", "date": "2017.06.02", "title": " Огнян Златев, шеф на представителството на ЕК: Посещението на Валдис Домбровскис е индиректна оценка за усилията ни по пътя към еврозоната"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%b5%d0%ba%d0%be%d1%80%d0%b4%d1%8c%d0%be%d1%80%d1%8a%d1%82/", "text": "След кратка пауза извън ведомството заради служебния кабинет, Николина Ангелкова върви смело към нови постижения. Целта, която обеща да преследва, е 10% повече туристи през 2017 година в сравнение с рекордната 2016-а. И понеже туризмът ври и кипи отсега, част от бранша  определи прогнозата й като скромна. Не случайно преди началото на летния сезон сме все по-интересни за страни като Германия, Полша, Чехия, Франция, Холандия… Пред “Труд” Ангелкова признава, че добрите резултати в туризма, освен плод на синхронизирана институционална работа, са продължение на целенасочени политики от предходни години. И това не е случайно, защото тя е министър на туризма от края на 2014-а до началото на 2017-а година, преди премиерът Бойко Борисов да й гласува ново доверие в началото на миналия месец. Колеги на Ангелкова се шегуват, че с дипломатическите си способности и биография тя спокойно може да бъде и успешен външен министър.Ангелкова е възпитаник на Harvard Business School – Бостън, САЩ, по програма за ръководни кадри “Развитие на лидерски умения”. Магистър по право от УНСС. Има специализации по финансово управление на структурните фондове на ЕС, по европейско право и по регионална политика и структурни фондове в Института по публична администрация в Маастрихт и в Регионалния институт за административна реформа в Нант, Франция. През март 2014 г. е избрана от Световния икономически форум за един от 214-те млади световни лидери  (Young Global Leaders).Туристическият световен елит цени Ангелкова. Без значение дали става дума за среща на Световна организация по туризъм към ООН или за участие в поредната международна туристическа борса, министърът се радва на вниманието на президенти, крале, принцове и посланици. Все контакти, които носят престиж за нея като ръководител и за страната като партньор в развитието на устойчив международен туризъм. В сектора, разбира се, не всичко е розово. Още от първия си ден като нов-стар министър Ангелкова завари 102 плажа по морето без стопанин и тръгна да гони вятъра, за да намали поне частично броя на ивиците, за които трябва да се грижи държавата.Ангелкова признава, че фокус на работата й ще е и борбата със сивия сектор в туризма. И както всички могат да видят чрез телевизионните репортажи, още преди да започнат да слагат чадърите, министърът е на проверка от плаж на плаж, от курорт на курорт, а действията, които предприемат институциите по нейна команда показват, че приказките за борба с нелоялната конкуренция не са просто пожелателни. По пътя към разчистването на туристическия двор на страната Ангелкова преследва и друга своя мисия – създаване на единна система за туристическа информация, която да обменя данни между хотелите, Националната агенция по приходите и МВР. И въпреки че нещата стават с много спънки пътят в тази посока е начертан.“Трябва да бъдем целогодишна устойчива туристическа дестинация – България на 4 сезона и да сме в топ 5 на страните от Югоизточна Европа”, обяви пред журналисти тя преди дни. И в преследване на тази мечта, вратите на кабинета на Ангелкова са отворени за всички заинтересовани.Хора от бранша, който е всичко друго, но не и обединен, признават, че има ли наболял проблем, дребен или основен, той бързо набира гласност при министъра. Друг е въпросът как може да се чуе гласа на представители на общо 180 неправителствени организации, голяма част от които от години дърпат чергата, наслоена с тежък корпоративен прах.На Ангелкова със сигурност й предстои още много работа – наближило е времето предложенията за промени в Закона за туризма да бъдат внесени в Народното събрание, на вратата чукат нови регламентации за апартаментните комплекси и къщите за гости. Министърът се ангажира и с промени в механизма, по който общините инвестират в курортите на тяхна територия. Има и още, и още… Колегите й в министерството обаче са сигурни, че тя ще се справи. Защото спечели доверието на бранша.ЗА НЕЯНа прав път е Политиката е важна за развитието на туристическата индустрия на всяка страна. За първи път имаме повторно доверие на управленец в туризма, а доброто управление се гради и върху грешките. Човек прави опити, после се поправя и накрая постига целите си, така, че тя е на правилен път. С Ангелкова диалогът е добър по нашите приоритети.Победителите не ги съдят Аз съм й фен. Много инициативна, борбена, амбициозна. Пиша и само шестици, съвсем сериозно. Определено е победителка, а победителите не ги съдят. Освен, че чакаме втора рекордна година в туризма, вратите й винаги са били отровени за бизнеса.Бързо настъпва и върви напред Плахо влезе в системата, но много бързо настъпва. Върви напред. Има качества, щом е избрана за министър за втори път. Показателите са добри. Подкрепя и неправителствените организации. Имаме общи идеи, допирни точки. А по морето вече ври и кипи и това не е случайно.Ще продължим да работим заедно Благодарих лично на Николина Ангелкова за това, че е създала институцията Министерство на туризма. Такива ръстове не са постигани въобще. Това се дължи на последователната политика и на туристическия бизнес, както и на добрата политика, която се води на национално ниво.  Ще продължим да работим заедно.", "date": "2017.06.02", "title": " Николина Ангелкова – Рекордьорът"}
{"url": "https://trud.bg/%d0%b2%d0%b0%d0%bb%d0%b4%d0%b8%d1%81-%d0%b4%d0%be%d0%bc%d0%b1%d1%80%d0%be%d0%b2%d1%81%d0%ba%d0%b8%d1%81-%d0%b7%d0%b0%d0%bc-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd/", "text": "Финансовият резултат на България е добър. От 2015 г. обаче имате дисбаланси в икономиката. По това отношение българското правителство взе редица мерки – като започнем от стрестестовете на банковата система и проверката на пенсионноосигурителнните дружества, фискалните реформи са разгърнати добре. Що се отнася до сенчестата икономика, там трябва да се положат още усилия.Това заяви Валдис Домбровскис, зам.-председател на Eврокомисията, отговарящ за еврото и социалния диалог, на конференция в София, предаде репортер на „Труд“. На форума бяха представени препоръките от последния доклад на ЕК към България.По думите на Домбровскис страната трябва да бъде по-активна от гледна точка на социално-трудовата си политика. Той наблегна на нуждата от въвеждане на прозрачен механизъм за определяне на минималната работна заплата. Според него, реформите в сферата на обществените поръчки трябва да продължат. „Ако това се случи, то ще доведе до по-висока добавена стойност за цялото общество“, посочи зам.-редседателят на ЕК.Що се отнася до темата, свързана с кандидатстването и влизането на България в еврозоната, Домбровскис заяви: „Всичко това са препоръки, описани в доклада на Европейската комисия от преди няколко седмици. За приемането на еврото има номинални критерии, които страната полага услия да покрие. Някои компоненти изглеждат добре. Трябва обаче да се преодолеят икономическите ддисбаланси. Вървите към еврозоната. Тази тема е приоритет и в очите на ЕК“.", "date": "2017.06.02", "title": " Валдис Домбровскис, зам.-председател на EК, отговарящ за еврото: Вървите към еврозоната"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0-%d0%bf%d1%8a%d1%82-%d0%b7%d0%b0-%d0%be%d0%ba%d0%be%d0%bb%d1%87%d0%b8%d1%86%d0%b0-%d1%80%d0%be%d0%b4%d0%be%d0%bb%d1%8e%d0%b1%d0%b8%d0%b5/", "text": "„Днес почитаме паметта и делото на загиналите за свободата на България герои. Христо Ботев е истински родолюбец, отдал живота си за България и отечеството, заедно със своите съратници“, заяви председателят на парламентарната група на ПП ГЕРБ Цветан Цветанов преди потеглянето на традиционния поход “По стъпките на Ботевата чета“ до връх Околчица.По думите му, всяка следваща година все повече млади хора и семейства се включват в инициативата. Цветан Цветанов подчерта, че именно по този начин се съхранява българщината. „Ние помним и предаваме историята на следващите поколения“, обясни зам.-председателят на ГЕРБ.Походът тръгна тази сутрин от врачанското село Паволче и в него се включиха над 250 членове и симпатизанти на партията. Сред тях бяха и председателят на Народното събрание Димитър Главчев и народните представители Петя Аврамова и Красен Кръстев, съобщиха от  пресцентъра на ПП ГЕРБ.„Днес почитаме паметта и делото на загиналите за свободата на България герои. Христо Ботев е истински родолюбец, отдал живота си за България и отечеството, заедно със своите съратници“, заяви Цветанов. По думите му, всяка следваща година все повече млади хора и семейства се включват в инициативата. Цветан Цветанов подчерта, че именно по този начин се съхранява българщината. „Ние помним и предаваме историята на следващите поколения“, обясни зам.-председателят на ГЕРБ.На въпрос какво за него е свободата Цветанов заяви:“Свобода е да имаш право да изразяваш своето мнение и то да бъде чуто, да можеш да се съобразяваш и с чуждото мнение. Да можеш да пътуваш, да общуваш“. Според него силата на българския народ е именно в многообразието и различията. „Въпреки опитите за разделение, които се внушават, ние сме длъжни да съхраним българския дух. Родолюбието трябва да бъде част от живота на всеки от нас“, каза още Цветан Цветанов преди началото на похода до връх „Околчица“.От ГЕРБ-Враца осигуриха за походниците тениски с лика на Христо Ботев.", "date": "2017.06.02", "title": " Цветанов на път за Околчица: Родолюбието трябва да бъде част от живота на всеки български гражданин"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%be%d1%82-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d1%8f%d0%b2%d0%b0%d0%bd%d0%b5%d1%82%d0%be-%d0%ba%d1%8a%d0%bc-%d0%b5%d0%b2%d1%80%d0%be/", "text": "От присъединяването към еврозоната България категорично може само да спечели. Това заяви министърът на финансите Владислав Горанов на конференция, на която бяха представени специфичните за България препоръки в рамките на Европейския семестър 2017.„На мен ми се иска, осъзнавайки, че само номиналните критерии не са достатъчни, да водим дискусия с политиците в Европа дали засилването и разширяването на еврозоната не трябва да бъде поставено като приоритет на фона на глобалните процеси в света“, заяви Горанов.„От присъединяването към еврозоната България категорично може само да спечели“, добави финансовият министър.„В моя сектор мога да се пиша отличник. За част от дисбалансите не е важна само финансовата част. Напълно споделям, че пътят, който извървяхме през последните две години за стабилизиране на банковия сектор, е изминат до голяма степен. Отчитаме балансиран бюджет по европейската методология с огромен излишък по националната такава. Структурният баланс се подобри“, коментира Горанов.", "date": "2017.06.02", "title": " Горанов: От присъединяването към еврозоната можем само да спечелим"}
{"url": "https://trud.bg/%d0%be%d1%82%d0%b5%d1%87%d0%b5%d1%81%d1%82%d0%b2%d0%b5%d0%bd%d0%b8%d1%8f%d1%82-%d1%81%d1%8a%d1%8e%d0%b7-%d1%81-%d0%b4%d0%b0%d1%80%d0%b8%d1%82%d0%b5%d0%bb%d1%81%d0%ba%d0%b0-%d0%b0%d0%ba%d1%86%d0%b8/", "text": "Дарителска патриотична акция за изграждане на мемориален комплекс на гроба на хан Кубрат в местността Малая Перешчепина в Украйна стартираха Отечественият съюз и Международната благотворителна фондация „Хан Кубрат” с президент Румен Спасов. Това съобщиха Станка Палазова – член на Управителния съвет на Отечествения съюз и негов координатор за област Велико Търново и Елена Мачковска – секретар на общинския комитет на организацията.Повод за това е 105-та годишнина от откриването на гроба на владетеля край украинския град Полтава. Тя ще бъде отбелязана с Всебългарски събор, който ще се проведе на 16 и 17 септември. За организирането му е създаден Международен инициативен комитет, който кани българите от цял свят да се включат и подпомогнат доизграждането на паметния комплекс на големия български държавник.„За кратко време във Велико Търново са събрани над 500 лева от продажбата на дарителски картички, всяка със стойност 10 лева. Средствата ще се използват за изграждането на мемориалния комплекс на гроба на хан Кубрат, който ще е на значителна стойност. Вече е подготвена и седемдневната автобусна програма с начало 14 септември за желаещите да участват във Всебългарския събор под надслов „Към завета – Кубрат 105” в Мала Перешчепина, Полтавска област. Каним всички, които се определят като потомци на основоположника на българската държавност хан Кубрат да се включат в честванията, посветени на годишнината”, сподели Елена Мачковска.Дарителската акция и организиране на участието във Всебългарския събор в Украйна е акцент в програмата за отбелязване и на 75-та годишнина от създаването на Отечествения фронт, днес Отечествен съюз. „Сред инициативите са още честване на годишнини на видни личности и от събития, свързани с дейността му, провеждане на научни форуми на тема „Отечественият съюз – история, еволюция, съвременност”. Събирателска и изследователска дейност, тематични фото изложби, срещи с ветерани на съюза са част от другите предвидени за отбелязване на годишнината събития”, разказа Станка Палазова.", "date": "2017.06.02", "title": " Отечественият съюз с дарителска акция за изграждане на мемориален комплекс на гроба на хан Кубрат в Украйна"}
{"url": "https://trud.bg/%d0%bf%d1%80%d0%b5%d0%b3%d1%80%d1%8f%d0%bb%d0%be-%d0%bc%d0%b0%d1%81%d0%bb%d0%be-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%bf%d0%be%d0%b6%d0%b0%d1%80-%d0%b2-%d1%86%d0%b5%d1%85/", "text": "Мотокар, контейтер и 100 л растително масло са унищожени при пожар, възникнал във фирмен цех за перилни и миещи препарати на ул. „Антон Страшимиров” в Горна Оряховица. Сигнал за пожара бил подаден в 16.37 часа в четвъртък в оперативен център –  Велико Търново. Установено е, че поради нарушена технология се е получил разлив на прегряло растително масло, което предизвикало пламъците. Пристигналите на място огнеборци успели да спасят сградата, в която се помещава цеха, както и съседна къща.", "date": "2017.06.02", "title": " Прегряло масло предизвика пожар в цех"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bf%d1%80%d0%be%d1%81%d0%ba%d0%b8%d0%bd%d0%b8%d1%82%d0%b0%d1%80%d0%b8%d0%b9-%d0%b7%d0%b0-%d0%b8%d0%ba%d0%be%d0%bd%d0%b0-%d0%bd%d0%b0-%d1%81/", "text": "Мраморен проскинитарий за иконата на Свети Сава, изработен по проект на Панайот Панайотов-Понката от каменоделеца Петър Петров, е монтиран в църквата „Св. 40 мъченици” във Велико Търново. Това съобщи директорът на Регионалния исторически музей д-р Иван Църов. Проскинитарият представлява резбована дървена или мраморна поставка за големи и малки икони. Изработеният постамент е за подарената преди две години икона със сребърен обков на Свети Сава от ювелирът Горан Ристович-Покимица от сръбския град Кралево. Тогава във Велико Търново гостува изложбата „Филигранни връзки”, след която Покимица решава да подари красивата икона на св. Сава на храма „Св. 40 мъченици”. Година по-късно той, заедно със свои съмишленици, решават за светото изображение да бъде изработен проскинитарий. „Средствата за него са дарение от Общината в Кралево“, допълни Иван Църов. Официалното освещаване на проскинитария ще е във Великата лавра „Свети 40 мъченици” в Старата столица.", "date": "2017.06.02", "title": " Монтираха проскинитарий за икона на Свети Сава в църквата „Св. 40 мъченици” в Търново"}
{"url": "https://trud.bg/%d1%88%d0%b5%d1%81%d1%82-%d1%83%d1%87%d0%b8%d0%bb%d0%b8%d1%89%d0%b0-%d0%b2-%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81/", "text": "Шест учебни заведения в Община Велико тръново стават иновативни. Това са основните училища „Бачо Киро” и „Димитър Благоев” в старата столица и „Неофит Рилски” в град Килифарево. Статут на иновативно училище получават още ПМГ „Васил Друмев” и СУ „Владимир Комаров”, както и Частното начално училище по изкуства „Димитър Екимов” в село Русаля. Целта на програмата за иновации в средното образование е създаване на мрежа от иновативни училища в България. Това е разписано в Закона за предучилищното и училищното образование. Иновативните училища ще бъдат модел на модерното училище, в което учениците ще подобряват резултатите си и критичното си мислене чрез иновативни образователни процеси, методи на преподаване, училищно лидерство и учебни програми. В списъка на иновативните училища в област Велико Търново влизат ОУ „Петко Р. Славейков” в Джулюница, ОУ „Хаджи Димитър и Стефан Караджа” в Караисен и Професионалната държавна търговска гимназия „Димитър Хадживасилев” в Свищов.", "date": "2017.06.02", "title": " Шест училища в община Велико Търново стават иновативни"}
{"url": "https://trud.bg/%d1%85%d0%b0%d1%80%d1%87%d0%b8%d0%bc-150-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b7%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82/", "text": "150 милиона лева е определеният бюджет за председателството на България на ЕС.  Това обяви пред журналисти   министърът за Българското председателство на Съвета на ЕС 2018 г. Лиляна Павлова, която се включи в дебата: „Бяла книга за бъдещето на Европа“. Тя поясни, че това е три годишна рамка, определена още в началото на подготовката и че в момента не се налагат корекции, макар станалите държави, които са председателствали Съвета на ЕС, не са включвали в бюджетите си ремонтите на сградите.„Ние в този бюджет включваме и ремонтите, така че, ако сравним с останалите държави в ЕС, ние имаме доста скромен бюджет за председателството. Надяваме се, разбира се, да успеем да се вместим в него“, допълни министър Павлова. По думите ѝ възвръщаемост на тези средства не само ще има, но се очаква тя да е огромна.„България в рамките на шестте месеца на председателството ще бъде посетена от над 20 хиляди души – експерти от цяла Европа и не само. Това е една страхотна възможност България да бъде позната и като потенциална туристическа дестинация. Така че от гледна точка на сектора на туризма, сектора на услугите това е една наистина добра възможност“, посочи министър Павлова.„Очакваме значителна възвръщаемост на тази инвестиция в реалния сектор – в икономиката“, подчерта тя. Павлова отправи покана до всички национално представени работодателски организации да се включат в този процес, тъй като по думите ѝ приходите и добавената стойност от българското председателство ще са много големи.„Това е възможност и за българските производители да презентират и рекламират своята продукция, така че ще ги поканим да бъдат наши официални партньори. Много са ползите от председателство и възвръщаемостта на тази инвестиция очакваме да е огромна“, допълни министър Павлова.", "date": "2017.06.02", "title": " Харчим 150 милиона лева за председателството на България на ЕС\t\t\t"}
{"url": "https://trud.bg/%d0%bc%d0%b2%d1%80-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b0%d0%ba%d1%86%d0%b8%d1%8f-%d1%81%d1%80%d0%b5%d1%89%d1%83-%d0%b2%d0%b8%d1%81%d0%be%d0%ba%d0%b0%d1%82%d0%b0-%d1%81%d0%ba%d0%be/", "text": "От 8.00 часа на 2 юни до 6.00 часа на 5 юни на територията на страната се провежда специализирана полицейска операция, чиято основна цел е намаляване на жертвите на пътя. В нея са ангажирани екипи на „Пътна полиция“ и „Охранителна полиция“, съобщиха от МВР.Служителите на реда ще следят за стриктното спазване на ограниченията за скорост и за недопускане на неправоспособни и употребили алкохол водачиПрез светлата част на деня силите на реда ще следят за шофиране с висока скорост. Екипите ще бъдат разположени на места, предразполагащи към нарушаване на максимално разрешената скорост на движение.В тъмните часове ще има засилен контрол за недопускане управление на моторни превозни средства от неправоспособни водачи и такива, които са употребили алкохол и/или наркотични вещества.", "date": "2017.06.02", "title": " МВР стартира акция срещу високата скорост и пияните шофьори"}
{"url": "https://trud.bg/%d0%bf%d1%80%d0%be%d1%84-%d0%b8%d0%b2%d0%be-%d1%85%d1%80%d0%b8%d1%81%d1%82%d0%be%d0%b2-%d0%bd%d0%b0-2-%d1%80%d0%b8-%d1%8e%d0%bd%d0%b8-%d0%be%d1%82-%d0%bd%d0%b0%d1%81-%d0%b7%d0%b0%d0%b2%d0%b8%d1%81/", "text": "Когато завият сирените, нека се сетим, че от нас зависи за изведем България на нейния път, заяви от  парламентарната трибуна народният представител Иво Христов, който обяви декларацията от името на ПГ на „БСП За България“ по повод деня на почит към  Ботев и падналите за свободата на България.„Днес е 2-ри юни. След малко навън ще завият сирените. Някои ще спрат, може би, по инерция. Други ще спрат от куртоазия. Трети ще спрат, но мислите им ще продължават да движат покрай дреболиите на днешния ден. Четвърти няма да спрат и те ще бъдат много. За тях, този ден се е превърнал в ден на празна куртоазия. Те не виждат смисъла да участват в това мълчаливо преклонение. Когато повече не спират, това означава едно безразличие към общата ни съдба. Държави и народи са си отивали, много често, не поради войни, не поради нашествия, не поради катаклизми. Преди да се случи това, тези държави са си отишли от безразличие.„Днес е 2 юни и трябва да си помислим, че това безразличие, с което ние, с широко затворени очи гледаме как изтича нашата страна, трябва да ни напомня няколко неща. С широко отворени очи, пълни с безразличие, ние виждаме как България изтича. Изтича времето на България, историческото време. То изтича с всяко читаво дете, което заминава през „Терминал“ 2 и никога не се връща. Изтича с бабите, които отиват да гледат внучетата си оттатък океана и не могат да се разберат на общия език, защото те  не го говорят. Изтича с поредното затворено пустеещо село. Изтича със затворените очи на нашите баби, дядовци и родители, които изградиха тази страна с „20 стотинки трудоден“, както казваше поетът Пеньо Пенев. Нашата страна изтича поради простата причина, че ние не виждаме ценност в нея. Тази страна изтича по простата причина, че ние с широко затворени очи виждаме как нашите отношения са се превърнали в отношения на врагове. Както казваше голямата българска писателка Свобода Бъчварова: „Милост няма между българите“. Затова изтича страната ни. Нашата страна изтича поради това, че нямаме обща идея и обща цел. Нашата страна изтича с 40-те процента пълна неграмотност, а другите 60 процента са с различна степен на неграмотност.  Страна, която се е гордеела с това, че човек ще продаде и най-милото си, за да изучи децата си,в момента се гордее с това, че децата му все още могат да пишат на някакъв език. Страната ни изтича с това, че днес, 2 юни, голяма част от нас не се виждат в една общност.Когато завият сирените след малко, те се опитват не само да разкъсат дебелата пелена на човешкото безразличие. Те раздират тъмата на историята и от процепа на вечността започват да дефилират сенките на нашите велики  мъртъвци. На Ботьов, 28 годишен младеж, останал завинаги там горе на Вола. На Бенковски. На Каблешков, 19 годишно момче. На Цанко Дюстабанов. На Георги Кондолов, който преди да умре е казал на четата си: „Отрежете ми главата и ме заровете тук, и отгоре играйте хоро, за да не може душманина да разбере къде е гробът ми“. Представете си каква трагедия. Това е времето, в което сирените дефилират и нашите велики мъртавци ни гледат от вечността.Преди известно време един умен човек, понастоящем пазач на Софийския университет, ми каза следното: „Пътувах от София до Варна с нощния влак и гледах светлинките на България. Тъмнина и тук-таме, блещукаше по някоя светлина. България приличаше на войската на Самул – слепци с очи и тук -таме по някой виждащ“.Когато след малко зареват сирените, уважаеми колеги, замислете се в храма на собствената си съвест, който я има, че когато ни гледат, от една страна ни гледат великите наши и вечно живи мъртви, които ни казват изпитателно : „Ние склопихме очи, за да отворим очите на България“. От другата страна сме ние – от нас зависи дали няма да затворим очите на тази България или отново ще я изведем на нейния път.“, се казва още в декларацията.„2 юни не е дата. 2-ри юни трябва да е всеки ден!“, завърши емоционалната си реч проф. Христов.", "date": "2017.06.02", "title": " Проф. Иво Христов на 2-ри юни: От нас зависи за изведем България на нейния път"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8/", "text": "Електронните вестници, списания и книги в Европа могат да се облагат с по-ниска ставка на Данък добавена стойност. Евродепутатът от ГЕРБ/ЕНП Ева Майдел обяви, че новите правила, приети  в Европарламента позволяват държавите-членки да намалят ДДС върху електронните издания, така че ставката да съответства с тази за печатните книги, съобщи предсцнтърът на ГЕРБНастоящото законодателство позволява на държавите да налагат по-нисък ДДС от минималния за ЕС 15% за изрично описани стоки, сред които и печатните публикации. Новите правила премахват разграничението между печатни и електронни издания.„Направихме още една стъпка към създаване на Единен цифров пазар в ЕС. Много често остаряло законодателство като това за ДДС пречи на развитието на икономиките ни, защото не отговаря на реалностите как консумираме, търгуваме или комуникираме в 21-и век. Затова развитието на общи за ЕС и модерни правила за дигитални услуги е от изключително значение за това в каква Европа ще живеем след 5 или 10 години“, допълни докладчикът в комисията по вътрешен пазар и защита на потребителите по няколко досиета от Стратегията за Единния цифров пазар на ЕС Ева Майдел.", "date": "2017.06.02", "title": " Евродепутатът Ева Майдел: Електронните вестници и книги вече могат да се облагат с по-нисък ДДС"}
{"url": "https://trud.bg/%d0%b3%d0%ba%d0%bf%d0%bf-%d0%ba%d1%83%d0%bb%d0%b0%d1%82%d0%b0-%d0%b3%d1%80%d0%be%d0%b7%d0%bd%d0%be%d1%82%d0%be-%d0%bb%d0%b8%d1%86%d0%b5-%d0%bd%d0%b0-%d0%b2%d1%85%d0%be%d0%b4%d0%b0-%d0%bd%d0%b0/", "text": "Сметища, боклуци, полуразрушени постройки, грозни търговски обекти, гьолове, разбит път и смърдящи тоалетни – това е първото нещо, което ще види турист, който влиза през ГКПП Кулата в България. По нищо не личи, че това е еврограница на евродържава, по-скоро човек би си помислил, че е попаднал в някаква чаршия от Третия свят. Кичът и мръсотията са емблема на пункта от години.Казват, че за културата на една нация се съди по състоянието на санитарните възли. А на ГКПП Кулата тоалетните са в такова състояние, че по-добре да се стискате и да търсите бензиностанцията на пункта. От години тя е поела функциите за обслужване на туристите и е построила тоалетна специално за потока от хора. Защото никой не смее да припари до клозетите на пункта, които от години са в отвратително състояние.Първо те посреща невероятна смрад, вътре летят мухи и пеперуди, виждаш счупени мивки, стари кенефи от миналия век и имаш чувството, че всичко ще се срути върху главата ти. На едни стари дървени врати, които са на 30-годишна възраст, стои стикер за инвалиди. Но горко и тежко, ако инвалид иска да влезе там. А където има огледала, те висят закачени на импровизирани дървени рамки, сковани от прости летвички.В предверието на едната тоалетна пък вода тече постоянно и извира някъде от тавана, между плочките, които също са отпреди 30 години.Сградите на пункта са страшно овехтели и имат крещяща нужда от освежителен ремонт. За последно никой не помни кога е правен такъв. Но е сигурно, че откакто страната ни влезе в ЕС, пунктът и една боя дори не е видял.Същата безстопанствена участ е сполетяла и тоалетната. И за да не се срамуват работещите там, са залепили на иначе отворените санитарни възли хартиени мърляви табелки, на които пише “ремонт”, ама такъв няма. Всичко е за парлама.И зоната извън пункта е отвратителен, гнусен катун. От 20 години стоят постройки, които са в полуразрушен вид. Плочниците са изпотрошени, тревата е избуяла. На нещо подобно на паркинг има само пет контейнера, които се извозват два пъти в седмицата – вторник и четвъртък. Но те са недостатъчни и винаги преливат, а до тях вече има камара от нерегламентирано сметище. Тези пет контейнера обслужват и туристите, и магазините, и заведенията наоколо.А видът на кафенетата и скарите пък са другата болна тема, за която медиите от години пишат, че или трябва да се премахнат, или да се утвърди единна схема за това как да изглеждат. Сега едни са сглобени от ламарини, други са от дървени конструкции, трети са от алуминиева дограма. Всички са разностилни, едни са чисти, други мръсни и неугледни. Стоката е нахвърляна отпред направо на асфалта. Пред тях на уширението паркират автомобили, но те пък попадат в капана на огромен гьол, защото асфалтът на пътя е неравен и там след дъжд винаги се задържа мръсна вода.Тази стометрова ивица от главния път не бе оправена, когато се прокара част от АМ “Струма” и скоростния път за ГКПП Кулата, защото не била собственост на министерството на регионалното развитие и Агенция “Пътища”. За нея отговаря Агенция “Митници”. А тя само е хвърлила по една лопата асфалт на по-големите дупки и толкова.Всъщност в основата на проблемите на ГКПП Кулата и района около границата е собствеността, която е четири вида. И както е казал народът – много баби – хилаво бебе, така е и тук. Половината от граничния пункт е със стопанин Гранична полиция, другата половина е на Агенция “Митници”. Пред пункта – една част от земята е на община Петрич, а друга – на БДЖ. Част от постройките са на терени, собственост на железниците, а пък за чистотата отговаря петричката община. Преди месец за чистотата на граничните пунктове бяха назначени безработни по програма. Видяхме ги, хората чистеха района в пункта. Но само една метла не стига, трябва сериозен ремонт и инвестиции.А пътуващите гледат, цъкат и питат – толкова ли държавата няма пари да оправи един пункт, който е лицето на България. На тях няма как да обясним, че тук има много стопани, които никога не са седнали на една маса и да се разберат за една обща визия на пункта.", "date": "2017.06.02", "title": " ГКПП Кулата – грозното лице на входа на България\t\t\t"}
{"url": "https://trud.bg/2-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b7%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8-%d1%80%d0%b0%d0%b7%d0%ba%d0%be/", "text": "Двойно повече са парите за археологически разкопки това лято. Имаме половин милион допълнително само за разкопки и още половин милион  лева за реставрация и консервация на обектите. Това каза във Варна министърът на културата  Боил Банов. Според него тази тенденция за увеличаване на средствата за археология трябва да продължи защото, за да се развиваме като нация, трябва да извадим богатството си, да го реставрираме и покажем, трябва  да развиваме културен туризъм.Делигираните бюджети за музеите трябва да станат формула в закона, това дава устойчивост и перспектива, подчерта министър Банов.  Във Варна той даде официален старт на юбилейното 25-то издание на Международния театрален фестивал „Варненско лято” и пожела „на добър час” на публика, актьори и неговите двигатели  в лицето на Цветана Манева и Николай Тодоров.  В рамките на 11 дни Варна събира 41 отличени постановки, като откриването започна с представлението от Далечния изток ”Ужасената душа: Макбет” на Института на пекинската опера.Чрез фонд”Култура” имаме идея да стартираме  програма „Мобилност” не само за български артисти да пътуват по света, но и да привличаме артисти от чужбина-интересни, иновативни, с които да се съизмеряме, каза министър Банов. По отношение на опазването на сградите от културното наследство той коментира, че първо държавата трябва да направи закон за подпогане на съхранението и реставрацията-чрез фондове, безлихвени кредити, и след това да има рестриктивен режим. „Неплащането на данък сгради не е колосално облекчение, поддържането на такива сгради, които са световно културно наследство, изисква изключително много пари.Държавата трябва първо да подпомогне опазването, съхранението и реставрирането им и ако това не се случи, се стига до отнемането им от собствениците, което е практика в цяла Европа”, каза министърът.", "date": "2017.06.02", "title": " 2 милиона лева  за археологически разкопки това лято"}
{"url": "https://trud.bg/%d0%b8%d0%bb%d0%be%d0%bd-%d0%bc%d1%8a%d1%81%d0%ba-%d0%b8-%d1%80%d0%be%d0%b1%d1%8a%d1%80%d1%82-%d0%b8%d0%b4%d0%b6%d1%8a%d1%80-%d1%81%d0%bf%d0%b8%d1%80%d0%b0%d1%82-%d0%b4%d0%b0-%d0%ba%d0%be%d0%bd%d1%81/", "text": "Главният изпълнителен директор на „Тесла“ Илон Мъск и изпълнителният директор на „Уолт Дисни“ Робърт Иджър обявиха, че напускат консултативните съвети, в които членуват, поради , предава “Ройтерс“.Доналд Тръмп заяви, че САЩ напуска Парижкото споразумение за климата – действие противоречящо на всички мнения, като по този начин изпълни едно от обещанията на предизборната си кампания.По думи на Мъск, който е член на редица консултативни съвети, “изменението на климата е реален проблем“ и “оттегляне от споразумението е лошо както за САЩ, така и за света“. Той допълни, че “е направил каквото може“ в опитите си да промени окончателното решение на президента и прекратява консултантската си дейност.В публикация в Туитър Иджър написа, че напускането му е “въпрос на принципи“.В отговор на оставките на Мъск и Иджър Министърът на търговията на САЩ Уилбър Рос спомена в свое изявление, че “Парижкото споразумение за климата всъщност не решава изобщо въпроса за климата и се отнася до американски активи, които отиват в чужди държави, като всеки, който вниква в споразумението ясно вижда това“.  ", "date": "2017.06.02", "title": " Илон Мъск и Робърт Иджър спират да консултират  Тръмп след оттеглянето на САЩ от Парижкото споразумение за климата"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b8%d1%8f%d1%82-%d1%81%d0%b0%d0%bc%d0%be%d0%bb%d0%b5%d1%82%d0%be%d0%bd%d0%be%d1%81%d0%b0%d1%87-%d0%bd%d0%b0-%d1%81%d0%b0%d1%89-%d0%b2%d0%b5%d1%87%d0%b5-%d0%bf/", "text": "Най-новият американски самолетоносач „Джералд Форд“ бе предаден на Военноморските сили на САЩ, информира в четвъртък пресслужбата на ведомството.Церемонията по предаване на кораба от производителя – компанията Huntington Ingalls Industries, се е състояла в сряда на базата „Нюпорт нюз“, разположена на атлантическото крайбрежие на САЩ в щата Вирджиния.Самолетоносачът ще влезе в бойния строй на ВМС по-късно тази година. Предполага се, че самолетоносачът ще достигна равнище на пълна бойна готовност през 2020 година, отбелязва пресслужбата.Самолетоносачът е първият от класа „Джералд Форд“. Той заменя самолетоносачите от клас „Нимиц“. За първи път от 1975 година ВМС получават самолетоносач от ново поколение. Последният нов самолетоносач от класа „Нимиц“ влезе във ВМС на САЩ през 2009 година.Палубата за самолети на „Джералд Форд“ е по-голяма и той може да носи повече летателни апарати и предназначеното за тях гориво и боеприпаси.Електромагнитните катапулти и усъвършенстваната система за кацане дават възможност за увеличение с една трета на темпа на бойни излитания от палубата в сравнение с предишното поколение.Освен това самолетоносачът има две нови атомни енергийни системи и може да произвежда три пъти повече електроенергия от корабите от клас „Нимиц“, което вероятно ще улесни използването на нови бъдещи оръжейни системи.Екипажът ще бъде значително по-малоброен (4539 срещу около 5000-5200). Предвижда се срокът на експлоатация на самолетоносача да бъде около 50 години.", "date": "2017.06.02", "title": " Най-новият самолетоносач на САЩ вече пори моретата (ВИДЕО)"}
{"url": "https://trud.bg/%d0%ba%d0%b0%d0%ba-%d0%bf%d0%be%d0%bb%d0%b8%d1%86%d0%b0%d0%b9%d1%8f%d1%82-%d0%be%d1%82%d0%b3%d0%be%d0%b2%d0%b0%d1%80%d1%8f-%d0%bd%d0%b0-%d1%82%d0%b5%d1%81%d1%82-%d0%b7%d0%b0-%d0%b8%d0%bd%d1%82%d0%b5/", "text": "Четирима след корабокрушение попадат на необитаем остров. След като го обиколили, видели, че съвсем наблизо има друг остров, който бил населен… само от голи жени.Двадесетгодишният:– Да плуваме до там! – и се хвърлил във водата.Тридесетгодишният:– Може да има акули… Нека направим сал!Четиридесетгодишният:– Какво ти плуване, те да дойдат!Шестдесетгодишният:– Какво ще плуваме насам-натам? То и оттук всичко се вижда добре… – Защо свириш на пиано по три часа на ден, като нямаш понятие от музика?– Защото човек трябва да знае какво иска.– Ти какво искаш?– Апартаментът на съседа… Хората са като кошче за боклук, настъпиш ги по крака и веднага си отварят устата… Фейсбук казва:– Аз познавам всички!Гугъл казва:– Аз знам всичко!Интернет казва:– Без мен сте нищо!Токът казва:– Аре трайте си да не ви изключа… На пазара:– Тези краставички, защо са толкова евтини?– Криви са, госпожо, не покриват европейските стандарти!– Странно, че аз досега крива салата не съм виждала! Полицаи се явяват на тест за интелигентност.Влиза първият и го питат:– Какво е това: черно, кожено, с подметка и с връзки?Чудил се полицаят, но така и не намерил отговора.– Отговорът е обувка! – му казали от комисията и го изгонили.Излязъл полицаят навън и казал на следващия:– Да знаеш, отговорът е обувка.Влязъл следващият и го запитали:– Какво е това: гадно, зелено, крякащо и с брадавици, живее в блатата?Замислил се полицаят, накрая попитал:– Има ли връзки?– Не!?– Значи е САБО! Турист пита местен жител:– Как живеете тук?– Не много добре. Знаете ли, тук нищо не расте.– Как, дори ако се засее ръж?– Е, ако се засее – това е друга работа. Влакът излиза от тунел. В купето има и младоженци. Мъжът (на ушето на жена си):– Ако знаех, че този тунел е толкова дълъг, щях да се възползвам.Жената (гръмко):– Какво? Това не беше ли ти?! Иванчо ходи по улицата с майка си. Срещат една приятелка на майка му. След като се поздравили, майката казва:– Иванчо, цункай лелята.– Няма!– Иванчо, казах ти!– Няма!– Е защо така?– Вчера тази леля заради една целувка такъв шамар извъртя на тате… Момиче се вози в претъпкан автобус:– Човече, защо се натискате и отърквате в мен? Искате ли нещо?– Не!– Ами тогава се дръпнете, може друг да иска!! Две съседки се оплакват:– Пък тоя, моя, като седне да пие и пие, пие… докато му се появят зелени човечета!– Пак си добре. Пък на моя като му се появят и продължава да пие с тях! Пиян мъж се прибира, тропа по масата и се провиква:– Господарят се прибра, а храната не е готова!!!Жена му го удря с тигана, и той пада в несвяст. В този момент влиза съседката, и шокирана пита:– Мъжът ти защо лежи тук?– Ами той е господарят на къщата, и може да си лежи където си иска… На пейка в градинката седи старец и реве. Към него се приближава един човек и пита:– Защо плачеш, старче?– Как да не плача!? Имам си млада жена… правим редовно любов с нея… сутрин и вечер…– Ми, значи трябва да се радваш, а не да плачеш. Човек на твоите години…– Какво да се радвам, бе? Забравих пътя към дома… Строи се нов квартал. Пътят до него минава през гробището. Мъж се прибира след втора смяна, достатъчно подпийнал. Минава през гробищата и без да иска пада в една яма. След половин час минава втори мъж, също подпийнал. Чува, как от ямата се носят някакви стонове. Приближава се и поглежда вътре:– Какво, студено ли ти е?– Ддддддаааа!– А защо си се откопал тогава? Марийка казала веднъж на Иванчо:– Ама ти много заекваш, бе, Иванчо.А той й отговорил:– О-о, ти да в-видиш с-сестра ми – тя д-докато к-каже „н-не“, и хоп – б-бременна в т-третия месец. Изключиха нета за около час. Разбрах, че навън е пролет, изучих стаите в къщи, запознах се с родителите ми и разбрах, че имам брат! Говорят си две приятелки:– Имам идеален мъж: не пие, не пуши, не ми изневерява, не обича футбол, а и даже не ми вика.Другата:– Отдавна ли е парализиран? Текат празненства по повод настъпването на 2000-ната година. Репортер спира минувач на лондонска улица:– Кажете, Господине, какви са плановете Ви за новото хилядолетие?– Пределно скромни. В по-голямата му част ще съм мъртъв.", "date": "2017.06.02", "title": " Как полицаят отговаря на тест за интелигентност"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd%d0%b8%d1%8f-%d0%b7%d0%b0%d0%b2%d0%be%d0%b4-%d0%ba%d1%80%d0%b0/", "text": "Пожар избухна в петък в 6.24 часа сутринта на в цех за пластмаса в Екологичния завод за преработка на битови отпадъци край пловдивското село Шишманци. „Пламъците са обхванали площ от 6 дка, като гори купчина пластмасови отпадъци с размери 300х20 метра. Няма пострадали хора и опасност от обгазяване на жителите на Шишманци“, съобщи инспектор Цвятко Дешев, говорител на Регионална дирекция „Пожарна безопасност и защита на населението“ (РД ПБЗН) в Пловдив.В гасенето на огнената стихия са се включили 11 екипа на Пожарната в Пловдив, а от София на помfщ на огнеборците от града под тепетата е изпратена и цистерна с 20 тона вода. В 7.35 часа за пожара от директора на Екологичния завод е уведомена и Регионалната инспекция по околната среда и водите (РИОСВ) в Пловдив, откъдето са пратили екипи да извършват замервания на въздуха. Мобилната лаборатория на РИОСВ-Пловдив е позиционирана в старозагорското село Опълченец, накъдето се е насочил черният облак от горящи пластмасови отпадъци.Добрата новина за жителите на Опълченец е, че няма задушлива миризма, а димът е преминал встрани от селото. В района на село Шишманци и на 150-ия километър на автомагистрала „Тракия“, която минава в близост до Екологичния завод, не е отчетено замърсяване на въздуха, твърдят от екоинспекцията. Въпреки това в този участък от АМ „Тракия“ е пратен екип на сектор „Пътна полиция“ с цел осигуряване на безопасност на движението. Въпреки пожара в цеха за пластмаса работата в Екологичния завод в Шишманци не е спирала изобщо и цял ден в него продължават да влизат сметовози.", "date": "2017.06.02", "title": " Пожар избухна в Екологичния завод край Шишманци\t\t\t"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84%d0%be%d0%bb%d0%ba%d0%bb%d0%be%d1%80%d0%b5%d0%bd-%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%80%d0%b0%d0%b7/", "text": "Танцови състави от пет държави пристигат за 12-тия международен фолклорен фестивал в Монтана. Културното събитие е част от програмата за празника на областния град – Свети Дух. В  центъра на Монтана  изкуството си ще покажат формации от Руската федерация, Украйна, Хърватия, Чехия и Полша.  Церемонията по откриването ще започне на 4 юни от 19,30 ч. на площад “Жеравица”. За първи път в Международния  фестивал на Монтана участва група от Далечния Изток. От 10 000 километра у нас пристига  образцовият ансамбъл «Сeргeчeeн» от Якутск.Танците на състава, който е лауреат  на международни фестивали в Австрия,  Чехия,  Китай, Испания, Русия и носител на много призове в родината си, се отличават с богато философско съдържание и оригинално музикално и сценично оформление. Въздействието им се подсилва от прецизната техничност и завладяващата артистичност на младите изпълнители.Фолклор от полуостров Истрия  ще представи дружество «Пазин» е от едноимения град в Хърватия. Детският ансамбъл “Брецлаванек” от град Брецлав в Чехия ще запознае жители и гости на Монтана с фолклора на регион Подлужи в Югоизточна Моравия. Трупата е гастролирала в почти цяла Европа, а сега връща визитата на приятелския си ансамбъл «Младост» от Монтана.Репертоарът на танцовия център «Аванте» от побратимения на Монтана украински град Житомир пък е изпълнен със стилизиран фолклор, допълнен с художествените изразни средства на балетното изкуство. За първи път през тази година на Празника на Монтана ще има „Полски ден” по идея на Културния център в побратимения Бялогард.Традиционни сувенири, храни и напитки от Полша ще бъдат подредени на Алеята на изкуствата и занаятите, а група “G-91” ще представи динамична полска музика и световни хитове. В понеделник – на Свети Дух,  ще се състои и вечерта на българския фолклор.Най-новите си композиции ще представят пред публиката танцувална работилница “Етнос” към Пето СУ “Христо Ботев”, танцов ансамбъл “Младост” и певческа група „Пъстренец Jr.” към Общински младежки дом, танцов ансамбъл “Пъстрина” и фолклорна формация “Огоста” към НЧ “Разум 1883”, танцов ансамбъл “Северняци” към ОДК “Ние, врабчетата” и фолклорна формация “Ситница”.", "date": "2017.06.02", "title": " Международен фолклорен фестивал разлюлява Монтана"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b8%d0%bc%d0%b0%d0%bc%d0%b5-%d0%ba%d0%be%d0%bd%d1%82%d0%b0%d0%ba%d1%82%d0%b8-%d1%81/", "text": "Посещението у нас на президента на Иракския Кюрдистан е било част от обиколка, която Масуд Барзани прави в региона. На срещата при премиера Бойко Борисов са обсъждани двустранните отношения и най-вече борбата с тероризма. Това информира пред журналисти в Народното събрание вицепремиерът и външен министър Екатерина Захариева. Необявената среща предизвика коментари и стана повод за депутатско питане към министър-председателя.„Имали са среща и с г-н Главчев, с икономическия министър и с министъра на туризма. Не виждам нещо, което да е за притеснение, напротив“, посочи Захариева.„Това са протоколни срещи, ние имаме контакти с Кюрдистан и интереси в икономическото сътрудничество, и общи интереси на целия демократичен свят със стабилните държави в Азия, в Близкия Изток и в Северна Африка, които се борят с тероризма“, обясни външният министър.По думите й, имало е „дипломатическа и приятелска среща“ и с другите министри по отношение на икономическите връзки с автономната област, земеделието и туризма.Относно спекулациите, че е страната ни е обещала военна помощ на Кюрдистан министърът коментира: „Не знам БСП откъде ги твърдят тези неща, ние сме съюзник в НАТО. Знаете как се взимат решения в глобалната коалиция, така че БСП какво твърдят – попитайте тях“.", "date": "2017.06.02", "title": " Екатерина Захариева: Имаме контакти с Кюрдистан и интереси в икономическото сътрудничество"}
{"url": "https://trud.bg/%d0%b4%d1%83%d0%bd%d0%b0%d0%b2-%d1%88%d0%b0%d0%bc%d0%bf%d0%b8%d0%be%d0%bd-%d0%b0-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%bd%d0%b0-%d0%b1%d0%b0/", "text": "Какво можеше да се случи, ако в „А“ група играеха само българи? Щеше ли да има разлика в крайното класиране? Кой трябваше да е шампион? Все интригуващи за родния запалянко въпроси. Затова и след края на сезона не само ще погледнем под лупа попаденията, които вкараха легионерите за тимовете в „А“ група. А и ще зачетем резултатите, които се получават само и единствено с българските голове. Така получихме крайно интересно класиране – нов шампион и любопитен отбор, който отива на бараж за оставане в елита.Редовен сезонПри зачетени голове на родни играчи „Локо“ (Пловдив) завърша първи с общо 48 точки. Именно родните футболисти от квартал „Лаута“ са вкарали най-много български попадения в редовния дял на шампионата – общо 28. Толкова отбелязани имат и „Пирин“. Тимът от Благоевград би се класирал трети при подобно класиране. Второто място се заема от сензацията в елита „Дунав“. „Драконите“ събират актив от 44 точки – 4 по-малко от „Локо“ и 2 повече от „Пирин“.СкокНай-голям скок в класирането би направил „Нефтохимик“. В действителност „шейховете“ останаха дванайсти в редовния сезон. При зачетени попадения от българи, тимът от Бургас се придвижва до четвъртото място с 40 точки. Всичко това, благодарение на 25 попадения от нашенци.ПропаданеНа другия полюс се намира шампионът „Лудогорец“. „Орлите“ биха били най-ощетени при подобен вариант на класирането. Шокиращото е, че в 26 срещи в редовния сезон, само 2 гола са отбелязани от българи – единият е автогол на Александър Башлиев от „Пирин“, другият – попадение на Светослав Дяков срещу ЦСКА. „Лудогорец“ пропада до предпоследното място, което праща тимът на бараж за оставане в първенството.Шампионите са и най-ощетени при положение, че зачитаме българските голове. „Орлите“ биха завършили първенството с общо 34 точки от двете фази, а не с действителните 83. Това означава, че 49 пункта са спечелени от легионерите в тима.ГрандоветеЗнаете ли къде се намират „Левски“ и ЦСКА в класирането? Двата тима са точно в средата на таблицата с равен брой точки и почти еднаква голова разлика. „Червените“ са шести, а „сините“ – седми, заради по-добър показател в преките срещи. „Армейците“ биха записали победа в дербито от 10-ия кръг, завършило в действителност 1:1. При нашият „виртуален вариант“ голът на Франсис Нар не го зачитаме, а валиден е само този на ЦСКА – вкаран от Преслав Йорданов. При това положение „червените“ заемат последното място в първата шестица преди плейофната фаза на шампионата. „Сините“ отиват във втората осмица.ПоследенЕдинствено промяна няма да има за „Монтана“. И в двата случая тимът от Северозападна България е последен в класирането. Отборът има 14 отбелязани български гола и 2 победи повече от предпоследния „Лудогорец“. Тимът от Разград обаче регистрира цели 18 ремита, които му осигуряват 4 точки аванс в редовния шампионат пред „Монтана“.Първа шестицаПри зачитане на головете на родни футболисти, направено само върху действителната първа шестица, получаваме интересен шампион – „Дунав“. Отборът от Русе би триумфирал със златото с 62 точки. Среброто би отишло при „Локомотив“ в Пловдив, а бронзовите медали остават за ЦСКА. Реалният шампион „Лудогорец“ остава на дъното.С ГОЛОВЕ НА БЪЛГАРИКласиране, редовен сезон1. „Локомотив“ (Пд) 13 9 4 28:15 48 2. „Дунав“ 12 8 6 26:14 44 3. „Пирин“ 12 6 8 28:21 42 4. „Нефтохимик“ 11 7 8 25:19 40 5. „Черно море“ 9 11 6 14:15 38 6. ЦСКА 7 15 4 13:8 36 7. „Левски“ 8 12 6 13:10 36 8. „Верея“ 6 15 5 16:13 33 9. „Славия“ 8 8 10 22:29 32 10. „Ботев“ (Пд) 5 14 7 16:22 29 11. „Берое“ 6 11 9 12:13 29 12. „Локомотив“ (ГО) 4 11 11 8:16 23 13. „Лудогорец“ 1 18 7 2:11 21 14. „Монтана“ 3 8 15 14:33 17Първа шестица1. „Дунав“ 17 11 8 39:22 62 2. „Локомотив“ (Пд) 15 15 6 39:30 60 3. ЦСКА 9 21 6 17:12 48 4. „Черно море“ 10 17 9 21:25 47 5. „Левски“ 10 16 10 20:17 46 6. „Лудогорец“ 3 25 8 7:14 34Класирането преди година1. „Славия“ 14 14 3 26:12 56 2. „Локомотив“ (Пд) 14 10 8 28:28 52 3. „Левски“ 11 17 4 20:10 50 4. „Берое“ 13 10 9 28:20 49 5. „Пирин“ 9 12 11 26:26 39 6. „Ботев“ (Пд) 8 13 11 22:29 37 7. „Монтана“ 7 12 13 23:26 33 8. „Черно море“ 7 9 16 12:29 30 1. 9. „Лудогорец“ 4 17 11 5:15 29 10. „Литекс“ изваденПреди година„Лудогорец“ трябваше да се бори в допълнителен мач за своето място в „А“ група и преди година. Тогава „орлите“ имаха едва 5 български гола – 4 на Александър Василев, 2 на Венцислав Керчев и 1 на Георги Терзиев.Преди година най-ощетен отбор ще е отново „Лудогорец“, който в тази класация финишира с 29 точки вместо реалните 70. Това означава, че чужденците са им донесли 41 пункта към актива.С титлата би триумфирала добрата стара „Славия“ с 56 точки или 4 пред втория „Локо“ (Плодив). Тройката допълва „Левски“ с 50 пункта.", "date": "2017.06.02", "title": " „Дунав“ шампион, а „Лудогорец“ на бараж за… спасяване"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d0%b8%d0%bd-%d0%b3%d1%80%d1%8a%d0%bc%d0%bd%d0%b0-13-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%b2%d1%8a%d0%b7%d0%b4%d1%83%d1%88%d0%bd%d0%b0-%d0%bf%d1%83/", "text": "Стопанин гръмна с въздушна пушка 13-годишно хлапе в павликенското село Върбовка. Мъжът се разярил заради банда от около десетина деца на родители, които са на гурбет в чужбина, отглеждат ги баби и дядовци. Вечер малчуганите обикалят по хорските имоти и крадат.От дни злосторниците влизали в двора на 61-годишния земеделски производител Борислав Йорданов в селото и му берели черешите,като чупели клоните на дърветата. На мъжа и на съпругата му им писнало ,но въпреки забележките ,децата продължавали да крадат. Около 20,30 часа в четвъртък семейството забелязало около паркирания автомобил пред къщата да се навъртат няколко момчета.  Съпругата ги гонила няколко пъти,но те продължавали да обикалят дома и да се опитват да влязат в двора при черешите.След поредното завръщане на пакостниците, Борислав извадил въздушната си пушка и гръмнал в гърба 13-годишно момче.Веднага била извикана полиция от Павликени, а униформените иззели пушката на земеделеца.Той не е бил арестуван, защото съвсем наскоро прекарал масиран инсулт и едва се възстановявал от него. Момчето е настанено в търновската болница без опасност за живота . „Местното население е от около 1600 души като над 500 са на работа в чужбина и основно в  Германия.Повечето от гурбетчиите са с децата си,но доста от хлапетата живеели при баба и дядо на село. Въпросната детска банда пък шета от няколко месеца. Простреляният 13-годишен живеел с баща си,а майката била в Германия“, съобщи кметът на Върбовка Антон Антонов. Той допълни, че в селото ще има засилено полицейско присъствие,а в средата на другата седмица ще направим събрание заедно с въпросната група деца,които тормозят местните хора. „Вече съм говорил с директорката на училището, защото тук имаме 180 деца и 50 деца в детската градина.Борислав Йорданов е кротък човек,на явно много му е писнало от хлапетата,за да извади пушката си и да стреля. Това обаче не го оправдава в никакъв случай за стореното „, коментира Антонов.", "date": "2017.06.02", "title": " Стопанин гръмна 13-годишен с въздушна пушка"}
{"url": "https://trud.bg/%d1%88%d0%b2%d0%b0%d1%80%d1%86%d0%b5%d0%bd%d0%b5%d0%b3%d0%b5%d1%80-%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d1%82%d1%80%d1%8a%d0%bc%d0%bf-%d0%b7%d0%b0-%d0%be%d1%82%d1%82%d0%b5%d0%b3/", "text": "Бившият губернатор на щата Калифорния Арнолд Шварценегер осъди президента на САЩ Доналд Тръмп за решението му да изтегли страната от Парижкото споразумение за климата, пише .„Един човек не може да унищожи прогреса ни. Един човек не може да спре революцията на чистата енергия. Един човек не може да върне времето назад“, заяви Шварценегер. „Защитата на околната среда няма да разруши икономиката. В крайна смета екологичната политика прави точно обратното. Тя помпа икономиката“, добави той.Бившият губернатор посочи, че местните власти трябва да помагат на околната среда, ако администрацията на Тръмп не направи така. „Хората ще се вдигнат. Местните и щатските власти ще се вдигнат. Те ще запълнят празнината, която Тръмп създава“, добави той.", "date": "2017.06.02", "title": " Шварценегер критикува Тръмп за оттеглянето от Парижкото споразумение (ВИДЕО)\t\t\t"}
{"url": "https://trud.bg/%d0%b1%d0%bd%d1%82-%d1%89%d0%b5-%d0%b8%d0%b7%d0%bb%d1%8a%d1%87%d0%b2%d0%b0-%d0%bd%d0%b0-%d0%b6%d0%b8%d0%b2%d0%be-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%bd%d0%b0-%d0%b0%d1%80%d0%b8%d0%b0/", "text": "Българската национална телевизия ще излъчи пряко концерта на Ариана Гранде – „Цялата ни любов е за Манчестър“. Събитието на стадион „Олд Трафорд“ е в памет на жертвите от терористичния акт и започва точно в 21:00 часа в неделя (4 юни). Със свои изпълнения в тричасовия спектакъл ще се включат също Джъстин Бийбър, Кейти Пери, Фарел Уилямс и групите „Колдплей“ и „Тейк Дет“.Благотворителният концерт се организира по-малко от две седмици, след самоубийствния атентат, извършен в края на шоу на Ариана Гранде в града на 22 май. При терористичния акт загинаха 22 души, а 116 бяха ранени.В изявление след атентата певицата каза: „Няма да позволим това да ни раздели. Няма да позволим на омразата да надделее. Трябва да отговорим на това насилие, като се сближим, като си помагаме, като обичаме повече, пеем по-силно и живеем по-благородно, отколкото досега“. Приходите от благотворителната проява са предназначени за фонда, учреден от градските власти и британския Червен кръст.", "date": "2017.06.02", "title": " БНТ ще излъчва на живо концерта на Ариана Гранде в Манчестър"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%b0-%d1%81-%d1%88%d0%b5%d1%84%d0%b0-%d0%bd%d0%b0-%d0%b3/", "text": "Министърът на енергетиката Теменужка Петкова заминава на работно посещение в Санкт Петербург. Визитата е в рамките на провеждащия се Петербургски Международен икономически форум, съобщиха от ведомството.Очаква се на 3-ти юни, събота, министър Петкова да проведе среща с председателя на Управителния съвет на ПАО „Газпром“ Алексей Милер по покана на „Газпром“. Обсъдено ще бъде развитието на българо-руското сътрудничество в газовата сфера.", "date": "2017.06.02", "title": " Теменужка Петкова се среща с шефа на „Газпром“ в Санкт Петербург"}
{"url": "https://trud.bg/13-%d1%87%d0%be%d0%b2%d0%b5%d0%ba%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b4/", "text": "Осем деца и петима възрастни пострадаха при катастрофа на два автобуса в Московска област, предава РИА Новости.По сегашни данни ПТП-то е възникнало на 105-ия километър на федералната магистрала М-5 между автобус модел Scania, движещ се в посока Москва, и автобус модел MAN.Причините за катастрофата все още се изясняват.", "date": "2017.06.02", "title": " 13 човека пострадаха при катастрофа на два автобуса край Москва"}
{"url": "https://trud.bg/%d0%b2%d0%b8%d1%81%d0%be%d0%ba%d0%be-%d0%b4%d0%be%d0%b2%d0%b5%d1%80%d0%b8%d0%b5-%d0%bf%d0%be-%d0%be%d1%81%d1%82%d0%b0-%d0%bf%d0%b5%d0%ba%d0%b8%d0%bd-%d0%bc%d0%be%d1%81%d0%ba%d0%b2%d0%b0/", "text": "Отношенията между Китай и Русия са достигнали високо ниво, като двете държави си имат доверие, предава ТАСС, цитирайки говорител на министерството на външните работи на Китай.В изявление от китайска страна става ясно, че двустранното сътрудничество се разглежда като  “полезно и за двете държави“и, че са предприети действия относно инициативата “Икономически пояс: Път на коприната“.По-рано руският президент Владимир Путин спомена, че Русия “е готова да сътрудничи на Китай в инициативата“ и допълни, че цялостното стратегическо партньорство по оста Пекин-Москва се развива повече от благоприятно.", "date": "2017.06.02", "title": " Високо доверие по оста Пекин-Москва"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d0%bf%d0%be%d1%87%d0%b5%d1%82%d0%be%d1%85%d0%bc%d0%b5-%d0%b1%d0%be%d1%82%d0%b5%d0%b2-%d1%81%d0%bd%d0%b8%d0%bc%d0%ba%d0%b8/", "text": "Точно в 12.00 часа, под воя на сирените, българите застанаха на прави с наведени глави в знак на почит към живота и делото на Христо Ботев и всички загинали за свободата и независимостта на Родината. Ето как фотограф на „Труд“ видя столичния бул. „Цариградско шосе“:   ", "date": "2017.06.02", "title": " Ето как почетохме Ботев (СНИМКИ)"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8-%d0%b3%d0%b4%d0%b1%d0%be%d0%bf-%d0%be%d1%81%d1%83%d0%b5%d1%82%d0%b8%d1%85/", "text": "Опит за контрабанда на 92 000 къса цигари бе осуетен при съвместна операция на служители от ГДБОП и отдел „Икономическа полиция“ в Пловдив.Акцията е след проведено разследване и в резултат от предприетите мерки за противодействие на незаконното разпространение на акцизни стоки без бандерол и е проведена към 22.30 часа на 31 май. Тогава полицаите задържали трима мъже и млада жена в момент на прехвърляне на кашони с цигари от рейс с турска регистрация в лека кола „Опел“ на бензиностанция на автомагистрала „Тракия“ край Пловдив.При последвалитe процесуално-следствени действия от багажното отделение на автобуса са иззети 72 600 къса цигари без български бандерол, а от колата – още 19 400.С полицейски заповеди за срок до 24 часа са задържани двама чужди граждани – 49-годишният шофьор на автобуса и негов 61-годишен спътник, както и двама пловдивчани- 34-годишният водач и 23-годишна пътничка, които се придвижвали с лекия автомобил „Опел“. Впоследствие същата мярка е взета и спрямо друг жител на областния град, на 32 години, заподозрян като съпричастен по случая.В отдел „Икономическа полиция“ на Областна дирекция на МВР-Пловдив е образувано досъдебно производство по чл. 234 от НК. Действията по разследването продължават под наблюденето на Районна прокуратура – Пловдив.", "date": "2017.06.02", "title": " Икономическа полиция и ГДБОП осуетиха контрабанда на 92 000 цигари"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%81%d1%82%d0%b5%d1%84%d0%b0%d0%bd-%d1%81/", "text": "Столичното 04 РУ издирва 33-годишния Стефан Стефанов от София. Мъжът е слаб, висок около 175 см, с тъмна коса и кафяви очи.Умоляват се гражданите, които имат информация за Стефан Стефанов да се обадят на тел. 112,  02/9823918, 02/9820160 или в най близкото поделение на МВР. Анонимността им е гарантирана.", "date": "2017.06.02", "title": " Столичните полицаи издирват Стефан Славчев Стефанов"}
{"url": "https://trud.bg/%d0%bf%d0%be%d0%bb%d1%88%d0%b0-%d0%bd%d0%b5-%d0%b5-%d0%b7%d0%b0%d0%b8%d0%bd%d1%82%d0%b5%d1%80%d0%b5%d1%81%d0%be%d0%b2%d0%b0%d0%bd%d0%b0-%d0%be%d1%82-%d0%b2%d0%bb%d0%b8%d0%b7%d0%b0%d0%bd%d0%b5/", "text": "Шефът на полската централна банка Адам Глапински заяви, че страната му и другите нови членки на ЕС са скептични относно Икономическия и валутен съюз, съобщава .„По-нататъшното развитие на икономическия и валутен съюз е спряно“, заяви Глапински, посочвайки, че „всички идеи относно ускоряването на европейската интеграция не са нищо повече от видение“.„Страните членки на ЕС извън икономическия и валутен съюз не бързат да приемат еврото. Трудно е да си представим толкова важно събитие, което да обърне колебанието за участие в по-голяма икономическа интеграция“, добави той.Според Глапински страните от Централна и Източна Европа, които някога са обмисляли възможността за членство в Еврозоната са променили мнението си.", "date": "2017.06.02", "title": " Полша „не е заинтересована“ от влизане в еврозоната\t\t\t"}
{"url": "https://trud.bg/%d0%b4%d0%be%d0%bc%d0%b1%d1%80%d0%be%d0%b2%d1%81%d0%ba%d0%b8%d1%81-%d0%bf%d0%be%d1%81%d0%be%d1%87%d0%b8-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%be%d1%81%d0%bd%d0%be%d0%b2%d0%bd/", "text": "Премиерът Бойко Борисов се срещна днес със заместник-председателя на Европейската комисия, отговарящ за еврото, социалния диалог, финансовата стабилност, финансовите услуги и съюза на капиталовите пазари Валдис Домбровскис, съобщи правителствената информационна служба.Домбровскис е в България за участие в конференция за представяне на специфичните за страната ни препоръки в рамките на Европейския семестър 2017.Заместник-председателят на ЕК представи пред премиера публикувания от Комисията Документ за размисъл за задълбочаване на икономическия и валутния съюз до 2025 г. Той посочи, че, подобно на Бялата книга, документът не е план, а основа за дискусия между държавите-членки. „В него се представят различни идеи, чиято цел е да допринесат за изграждането на споделена визия за еврото, както и конкретни стъпки за нейното постигане“, посочи Домбровскис.По време на разговора беше коментиран напредъкът по реформите, които страната ни провежда във финансовия сектор, пазара на труда, социалните политики, образованието и здравеопазването. Заместник-председателят на ЕК отбеляза стриктното изпълнение от страна на България на Пакта за стабилност и растеж, както и ръста на българската икономика, който е над средното ниво за Европейския съюз. По думите му, основно предизвикателство за приемането на страната ни в еврозоната е преодоляването на макроикономическите дисбаланси.Министър-председателят Бойко Борисов посочи, че разрешаването на този проблем остава сред ключовите приоритети на правителството. Той подчерта също, че се наблюдава подобряване на структурния баланс. В резултат на постигната фискална консолидация нивото на публичния дълг е стабилизирано на ниско и устойчиво равнище, далеч под средното за еврозоната и ЕС, изтъкна Борисов. Той посочи също, че благодарение на добрата работа на приходните агенции и категоричната борба с контрабандата, бюджетът трупа излишъци, като според прогнозните данни за месец май те ще надхвърлят 1,6 млрд. лева.Запазването на фискалната устойчивост и провеждането на последователна, прозрачна и предвидима данъчна политика ще продължи, защото е предпоставка за подобряване на бизнес средата, насърчаване на инвестициите и стимулиране на трудовия пазар, които са основни приоритети за правителството, посочи министър-председателят Бойко Борисов.", "date": "2017.06.02", "title": " Домбровскис посочи на Борисов основното предизвикателство пред България за членство в еврозоната (СНИМКИ)"}
{"url": "https://trud.bg/%d0%b1%d1%81%d0%bf-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%b4%d0%b5%d0%b1%d0%b0%d1%82-%d0%b7%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be-%d0%b8-%d0%b7/", "text": "БСП предизвика дебат в пленарна сесия на НС за санирането  и бъдещето на здравеопазването, съобщават от пресцентъра на партията.По първата тема, за санирането,  питане към регионалния министър Николай Ненков са отправили председателят на ПГ на „БСП за България” Корнелия Нинова, зам.-председателят на групата Жельо Бойчев и народният представител Манол Генов. Те са задали въпроси относно относно политиката на МРРБ за изпълнението на Националната програма за енергийна ефективност на многофамилни жилищни сгради.  От БСП са предложили и решения, които НС да гласува в тази връзка:Министърът на регионалното развитие и благоустройството в срок до края на юни  да предостави анализ за актуалното състояние на Националната програма за енергийна ефективност на многофамилни жилищни сгради, разходвания финансов ресурс и поетите финансови ангажименти по сключените до момента договори, както и  информация относно постигнатите цели на програмата и достигнатия ефект от спестените разходи за енергия. В същия срок да бъде внесено в Народното събрание предложение за бъдещото изпълнение на Националната програма за енергийна ефективност на многофамилни жилищни сгради и неговото финансово осигуряване. Каква е стратегията за развитие на лечебните заведения за болнична помощ в Република България. Този въпрос към министъра на здравеопазването е задал   народният представител от ПГ на „БСП за България” Георги  Йорданов. Предложенията за решения на БСП по тази тема  министърът на здравеопазването  до 1 септември да представи стратегия за запазване и развитие на държавното и общинско здравеопазване и до края на годината  да представи новата Национална здравна карта на Република България.Зам. –председателят на НС Цвета Караянчева насрочи дебата за следващия петък.     ", "date": "2017.06.02", "title": " БСП предизвика дебат за санирането  и здравеопазването"}
{"url": "https://trud.bg/%d1%82%d0%b0%d0%ba%d1%81%d0%b8%d0%b4%d0%b6%d0%b8%d1%8f-%d0%be%d1%82%d0%b2%d0%bb%d0%b5%d1%87%d0%b5-%d0%b8-%d0%be%d0%b3%d1%80%d0%b0%d0%b1%d0%b8-%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%ba/", "text": "Таксиджия от Слънчев бряг ограбил нагло английска туристка. Всъщност той е родом от Айтос, казва се Мехмед М. и в курорта бил на гурбет. Криминално проявен е, нощувал в затворен хотелски комплекс, където е задържан, казаха от полицията в морския град.54-годишната туристка взела таксито от крайбрежната алея с уговорката да я закара до банка, а после до хотела.Шофьорът я качил, обикалял из курорта, за да навърти по- голяма сметка , накрая закарал чужденката в гориста местност. Там извадил нож, заплашил я с убийство и задигнал два пръстена от бяло злато, синджир и сумата от 300 паунда. След грабежа я оставил сама в гората.Мехмед М. е бил задържан от полицията. В квартирата му била намерана и дрога-  иззет е плик с шест топчета със суха зелена тревна маса- канабис.Работата по случая продължава от служители на Районно управление – Несебър.", "date": "2017.06.02", "title": " Таксиджия отвлече и ограби англичанка в гора край Слънчев бряг"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d1%88%d1%83%d1%80%d0%be%d0%b1%d0%b0%d0%b4%d0%b6%d0%b0%d0%bd%d0%b0%d1%89%d0%b8%d0%bd%d0%b0%d1%82%d0%b0/", "text": "Френското правителство планира да забрани на министри и парламентаристи да назначават на работа членове на семейството си. Това обяви министърът на правосъдието Франсоа Байру.Забраната е в рамките на проекта за повишаване на нравствеността в политическия живот, обещан от президента Еманюел Макрон, предаде . Правителството разчита „да възстанови доверието на гражданите в дейността на обществените служби” с помощта на два нови закона и ревизия на конституцията, подчерта Байру.Последната президентска кампания беше белязана от афери, а министър от новото правителство е обект на разследване.Преди изборите кандидатът на десницата Франсоа Фийон беше смятан за фаворит в надпреварата за Елисейския дворец. Рейтингът му обаче се срина в резултат на разкрития в печата за предполагаеми фиктивни назначения на съпругата и на две от децата му като парламентарни сътрудници.Вчера френското правосъдие огласи, че започва предварително разследване на афера с имоти, в която е замесен близкия на Макрон министър Ришар Феран.Миналата седмица печатна медия разкри, че приятелката на Феран се е облагодетелствала от сделка за наем, възложена й от взаимозастрахователно дружество, докато Феран бил негов генерален директор.", "date": "2017.06.02", "title": " Франция забранява шуробаджанащината в администрацията\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%80%d0%b5%d1%89%d1%83-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%81%d0%bb%d0%b5%d0%b4-%d0%b0/", "text": "Полицията в Кабул използва предупредителни изстрели по време на протест в афганистанската столица изискващ оставката на правителството след атентата, който взе живота на около 90 човека, предава Би Би Си.Тълпи от разгневени протестиращи се събраха около мястото на атентата от сряда скандирайки против правителството и талибаните. Полицията използва сълзотворен гас и водни оръдия, за да блокира протестиращите и да си възвърне контрола над тях.Главната причина за протеста е неспособността на правителството да се справи с въпросите по сигурността. През изминалите месеци Кабул стана свидетел на редица атентати, като този от сряда е един от най-смъртоносните в последните години.По думи на протестиращи „правителството е неспособно да води държавата и не прави нищо, за да спре кръвополитията“, съобщава Би Би Си.", "date": "2017.06.02", "title": " Протести срещу правителството след атентата в Кабул"}
{"url": "https://trud.bg/%d0%b7%d0%b0%d0%bd%d0%b0%d1%8f%d1%82%d1%87%d0%b8%d0%b8-%d0%bf%d0%be%d0%b4%d1%80%d0%b5%d0%b4%d0%b8%d1%85%d0%b0-%d1%82%d0%b2%d0%be%d1%80%d0%b1%d0%b8-%d0%b2-%d1%86%d0%b5%d0%bd%d1%82%d1%8a%d1%80%d0%b0/", "text": "Алея на изкуствата и занаятите грейна в центъра на Монтана. Пред празника на областния град – Деня на Свети Дух, над 50 занаятчии от цялата страна подредиха изделията си на маси край общинския пазар. Свои произведения показаха майстори на метала, керамиката, дървото и текстила. Сред занаятчиите в Монтана за пръв път участва и чужденец – сирийски гражданин, който изработва творби от кожа и стъкло.„Откриваме петото – юбилейно издание на Алеята на занаятите в Монтана. Радващо е, че участниците в тази изява стават все повече, а това, което показват – все по-разнообразно. Има дърво, метал, текстил, керамика, а ръцете на тези хора са го превърнали в изкуство. Впечатление прави и сериозната география на алеята – тя е събрала хора от цялата страна и дори сирийски гражданин. Този мъж вече е част от нашето общество, споделя и традициите ни. Всеки от нашите съграждани, както и гостите, ще могат да открият по нещо за себе си на това място, а то допринася за атмосферата на празника ”, заяви кметът Златко Живков.Градоначалникът дори сам седна зад грънчарското колело, за да се опита да изработи пръстен съд. „Благодарни сме на община Монтана, че ни дава тази възможност и за пети път показваме какво могат нашите майстори. Българският занаятчия е много упорит, много кадърен, но за съжаление малко недооценен!”, сподели една от организаторите и участнички в базара Лидия Костова. Алеята на занаятите се организира от „Лива Арт”, Общинския пазар и общинската управа в Монтана.", "date": "2017.06.02", "title": " Занаятчии подредиха творби в центъра на Монтана"}
{"url": "https://trud.bg/%d0%b2-%d0%b4%d0%b2%d0%b0-%d1%81%d0%b5%d0%bb%d1%81%d0%ba%d0%b8-%d0%b8%d0%bc%d0%be%d1%82%d0%b0-%d0%be%d1%82%d0%ba%d1%80%d0%b8%d1%85%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b8/", "text": "В два имота в новозагорското село Еленово са открити засадени растения марихуана – съобщиха от ОД на МВР в Сливен. Това станало при акция на криминалистите от Нова Загора.В единия имот, собственост на 70-годишна баба, са намерени корита със засадени в тях 167 наркотични растения. Коритата са били поставени в стопанска постройка на двора. Тя е била превърната в лаборатория за отглеждане и сушене на марихуана. Помещението е било оборудвано с отоплителни лампи, овлажняваща и вентилационна система. Иззета е суха листна меса с тегло 0,5 кг.В друг необитаем имот в същото село е задържан 21-годишен младеж, докато полага грижи за засадени 10 растения коноп. Той бил от друго населено място, временно обитавал каравана в Еленово. Предал доброволно три топчета от станиол, съдържащи от наркотичното растение. Работата по случаите продължава. Водят се досъдебни производства.От началото на годината полицията в Нова Загора разкри 4 лаборатории за производство на дрога, през 2016 г. разкритите лаборатории бяха 16.", "date": "2017.06.02", "title": " В два селски имота откриха марихуана и лаборатория за сушенето й"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%bd%d0%b0%d1%81%d0%be%d1%87%d0%b8-%d0%b2%d1%81%d0%b8%d1%87%d0%ba%d0%b8-%d1%81%d0%b2%d0%be%d0%b8/", "text": "Директорът на общинско предприятие „Чистота“ в Пловдив Иван Стоянов пренасочи в петък към депото за битови отпадъци край Цалапица всички сметовози, които събират боклука от контейнерите в шестте района на града под тепетата.Тази временна мярка се предприема заради пожара на площадката за пластмасови отпадъци в Екологичния завод в Шишманци по препоръка на Регионалната дирекция „Пожарна безопасност и защита на населението“ (РД ПБЗН), за да не се получава задръстване от камиони там. Огнените пламъци не са засегнали инсталациите за преработка на битовите отпадъци в Шишманци, съобщиха от ръководството на екозавода.", "date": "2017.06.02", "title": " Община Пловдив пренасочи всички свои сметовози към депото в Цалапица"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%be%d1%82%d0%bd%d0%b5%d1%81%d0%b5-%d0%ba%d1%80%d0%b8%d1%82%d0%b8%d0%ba%d0%b8-%d0%b7%d0%b0%d1%80%d0%b0%d0%b4%d0%b8-%d0%bb%d0%b8%d0%bf%d1%81/", "text": "Британският премиер Тереза Мей бе обвинена, че не се е противопоставила на Доналд Тръмп след като той обяви, че Съединените щати се оттеглят от Парижкото споразумение за борба с климатичните промени, предаде .В телефонен разговор късно снощи Тереза Мей е изразила „разочарование“ от решението на американския президент. Говорител на премиера информира медиите, че Тереза Мей е изтъкнала, че „Великобритания ще продължава да изпълнява задълженията си по Парижкото споразумение, което осигурява правилната глобална рамка за защита на просперитета и сигурността на бъдещите поколения“.Тереза Мей обаче бе критикувана, че не се е присъединила към съвместното изявление на Франция, Германия и Италия, осъждащо решението на Доналд Тръмп, което разклаща устоите на сътрудничеството между страните в света за ефективна и навремена борба с климатичните промени. Никола Стърджън обвини Тереза Мей в „бягство от задълженията й като лидер“, а лейбъристите я упрекнаха, че дори не е направила опит да протестира срещу решението на Тръмп. Лидерът на либералдемократите Тим Фарън заяви, че точно сега е времето премиерът да докаже, че така обявените „специални отношения“ с Доналд Тръмп означават нещо.Тереза Мей бе критикувана и преди, когато реагира бавно в осъждането на опитите на Тръмп да забрани миграцията от някои мюсюлмански страни в Америка.", "date": "2017.06.02", "title": " Тереза Мей отнесе критики заради липсата на реакция след решението на Тръмп"}
{"url": "https://trud.bg/%d0%bc%d0%b0%d0%b9%d0%ba%d1%8a%d0%bb-%d0%b1%d0%bb%d1%83%d0%bc%d0%b1%d1%8a%d1%80%d0%b3-%d0%b4%d0%b0%d1%80%d1%8f%d0%b2%d0%b0-%d0%bd%d0%b0-%d0%be%d0%be%d0%bd-15-%d0%bc%d0%bb%d0%bd-%d0%b4%d0%be%d0%bb/", "text": "Американският милиардер Майкъл Блумбърг предложи 15 млн. долара да ООН за борба срещу климатичните промени, след като президентът на САЩ Доналд Тръмп обяви, че ще извади страната от Парижкото климатично споразумение, предаде AFP.„Американците не отстъпват от Парижкото споразумение за климата. Тъкмо обратното – ние отиваме напред“, заяви Блумбърг. „Ние ще изпълним задълженията според него от долу на горе – и няма нищо, което Вашингтон да може да направи, че да ни спре“, добави той.75-годишният милиардер е бивш кмет на Ню Йорк в периода между 2002 и 2013 г. и се смята за един от десетте най-богати хора на света. Той също така е специален пратеник на ООН относно градоустройството и измененията в климата. ", "date": "2017.06.02", "title": " Майкъл Блумбърг дарява на ООН 15 млн. долара за борба с климатичните промени\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd/", "text": "Президентът на Русия Владимир Путин призова американски бизнесмени да помогнат за възстановяване на нормалния политически диалог с Вашингтон и допълни, че добрите отношения между двете страни са в интерес и на двете нации, предаде .По време на икономически форум в Санкт Петербург пред редица висши бизнес директори Путин заяви, че Москва ще продължи да разговаря с американския президент Доналд Тръмп и новата американска администрация. „Моля ви от името на Русия и се обръщам към американската страна: помогнете на новия президент и на новата администрация“, каза още Путин. ", "date": "2017.06.02", "title": " Путин призова американски бизнесмени да помогнат за възстановяване на диалога със САЩ"}
{"url": "https://trud.bg/%d1%80%d0%b8%d0%be%d1%81%d0%b2-%d0%bd%d1%8f%d0%bc%d0%b0-%d0%bf%d1%80%d0%b5%d0%b2%d0%b8%d1%88%d0%b5%d0%bd%d0%b8%d0%b5-%d0%bd%d0%b0-%d0%bd%d0%be%d1%80%d0%bc%d0%b8%d1%82%d0%b5-%d0%b7%d0%b0-%d0%ba%d0%b0/", "text": "Няма превишения на нормите на качеството на атмосферния въздух вследствие пожара в Шишманци. Това показват данните на мобилната измервателна станция, позиционирана в старозагорското село Опълченец, където се премести димът от замърсени въздушни маси.Всички измервани с апаратурата показатели не показват превишения при последните проби на въздуха, взети от съвместните екипи на РИОСВ в Стара Загора и Пловдив. Мобилната апаратура е обследвала общо 22 показателя, уточниха от Регионална лаборатория-Пловдив към ИАОС (Изпълнителна агенция „Околна среда“.Не се е наложило евакуация на жителите на селата Опълченец (Община Братя Даскалови), Шишманци и Белозем (Община Раковски), макар че местната власт е имала подобна готовност. В ранния следобед в петък мобилната станция е преместена от Опълченец в Белозем, след като вятърът обърнал пушека към родното село на звездата на „Ботев“ (Пд) Тодор Неделев.", "date": "2017.06.02", "title": " РИОСВ: Няма превишение на нормите за качество на въздуха след пожара в Шишманци"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb%d1%8f-%d0%be%d1%82-%d0%bc%d0%be%d0%bb%d0%b0-%d0%ba%d0%be%d0%b9%d1%82%d0%be/", "text": "Софийска градска прокуратура (СГП) внесе в Софийски градски съд (СГС) обвинителен акт срещу охранителя Пламен Христов, за опит за убийство на Роберт Алау.Той е обвинен за това, че на 23 декември, около 10.45 ч., в магазин в мола на бул. ,,Александър Стамболийски”, направил опит умишлено да умъртви Роберт Алау, като му нанесъл удари с нож по тялото, съобщиха от прокуратурата.Конкретните задължения по охрана на Христов били да следи за недопускане на кражби и при установяване на такава, деецът да бъде предаден на полицията. Тези задължения му били вменени и в проведения му инструктаж, с който бил запознат срещу подпис.За изпълнение на трудовите задължения на Христов, не се изисквало и не включвало задържане на “крадци“ с репресивни действия, като съобразно трудовия му договор нямал право да носи оръжие, да използва такова, както и други защитни средства.В деня на инцидента Алау бил с приятелката си К. Иванова в МОЛ – София. Двамата влезли в магазин „Калиопе“ и взели няколко пуловера, които Иванова отнесла със себе си в съблекалнята, за да ги пробва. Там установила, че лесно може да отстрани алармата и след като го направила, прибрала един от пуловерите в чантата си и заедно с Алау напуснали магазина. Малко по-късно били застигнати от управителката на магазина, която ги обвинила в кражба. Когато тя взела чантата на Иванова, видяла в нея артикула от управлявания от нея магазин, както и че е наранен на мястото където била алармата. Когато управителката си тръгнала обратно към магазина Алау започнал да я обижда и да се държи арогантно.След възникналата ситуация, жената продължила да изпълнява служебните си задължения, а когато Пламен Христов пристигнал на смяна, тя му разказала за случилото се. Тъй като той нямало как да разпознае посочения за извършител, с него тръгнала и продавачката в магазина, която забелязала Алау и Иванова, и ги посочила на Христов.Христов се приближил до Алау, хванал го за ръката и му заявил, че е охраната на магазина и насилствено го повел към него. Влизайки в магазина, отново по насилствен начин го вкарал в пробната, където започнал да го удря – първо с юмруци, а след това извадил нож, с който започнал да нанася множество удари в областта на цялото тяло на Алау, както и към жизнено важни органи. Причинил множество прободно порезни наранявания, както следва: 3 в областта на лявата лопатка; прободно порезно нараняване по предната мишнична линия, проникващо в гръдната и коремната кухина с нараняване по хода на раневия канал на лявата диафрагма и черния дроб; прободно порезно нараняване в областта на лявото рамо засягащо меки тъкани и мускулатура; прободно порезно нараняване на дясното бедро и две в областта на лявото; порезни наранявания на 4 и 5 пръсти на дясната ръка.Приятелката на Алау, която станала свидетел на случилото се, се обадила на тел. 112 и започнала да му оказва първа помощ. Събрали се множество хора, а обвиняемият продължил да буйства и крещи.Пристигналите на място служители на МВР извършили оглед. Христов и пред тях показал носения от него нож, който бил прикачен към колана на кръста му.В „Пирогов“ била извършена спешна операция на Раберт Алау, за спасяване на жизнените му функции. С оглед оказаната своевременна, спешна и квалифицирана медицинска помощ живота на пострадалия бил спасен.Предстои насрочване на делото от съда.", "date": "2017.06.02", "title": " Обвинение за охранителя от мола, който наръга младеж след обвинение в кражба"}
{"url": "https://trud.bg/%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8-%d1%81%d1%82%d0%be%d0%bf%d0%b0%d0%bd%d0%b8-%d0%b2-%d1%81%d0%bb/", "text": "Повечето от пострадалите земеделски стопани в община Сливо поле нямат застраховки. Сега те ще трябва сами да възстановяват щетите, нанесени от  в региона, предаде .Унищожени са стотици декари с различни култури, както и овощните и зеленчуковите градини. В общината е обявено бедствено положение.Местните жители разказват, че не помнят от години подобно бедствие.„Едни големи облаци, изведнъж задуха и след задухването тръгна дъжд с градушка. Имало е градушка през 2001 г., но беше само градушка. Сега градушката беше със силен вятър. Сега всичко е поразено, събори ми се бараката, падна и коминът на къщата“, разказва Петър.Производителите на зеленчуци, чиито оранжерии са почти напълно унищожени, са принудени да оборудват наново всичко. Най-лошото е, че продукцията им тъкмо е била готова за бране, но сега вече е смачкана от бурята. Ще трябва наново да инвестират хиляди левове, а годината е изгубена.В шестте населени места от общината, които са без ток от снощи, работят екипи на „Енерго про“. Те режат дърветата, които са скъсали жиците, за да възстановят електропроводите.Очаква се до края на деня ситуацията в общината да се нормализира. ", "date": "2017.06.02", "title": " Пострадалите земеделски стопани в Сливо поле нямат застраховки\t\t\t"}
{"url": "https://trud.bg/25-%d0%bc%d0%b8%d0%bd%d1%8c%d0%be%d1%80%d0%b8-%d1%81%d1%82%d0%b0%d1%87%d0%ba%d1%83%d0%b2%d0%b0%d1%82-%d0%bd%d0%b0-350-%d0%bc%d0%b5%d1%82%d1%80%d0%b0-%d0%bf%d0%be%d0%b4-%d0%b7%d0%b5%d0%bc%d1%8f%d1%82/", "text": "Повече от 28 часа 25 миньори от мангановата мина „Оброчище“ стачкуват на 350 метра под земята и отказват да напуснат галериите, съобщава .Ръководството е свикало среща с миньорите и представители на техния синдикат „Защита“ на 8 юни и отказва да преговаря с протестиращите преди това.Миньорите се категорични, че няма да напуснат галериите. Според тях нищо няма да се промени, докато концесионерът не бъде сменен.До стачката се е стигнало, след като миньорите не са получили възнагражденията си за месец април, нито ваучертите си за храна за месец април и  нищо от подписаните на 5 април клаузи в Колективния трудов договор не се спазва от страна на концесионера „Евроманган“ АД. Не е възобновен и организаираният транспорт за работниците и се налага те да пътуват на собствени разноски за работа.  Условията им на труд също не са подобрени. Междувременно окръжният прокурор Пламен Николов съобщи, че местната прокуратура се е самосезирала по случая с мангановата мина и е поискала справка от Морската администрация във Варна за количествата изнесен манган за последните 10 години. Според Николов именно справката ще покаже разминавания в декларираните количества изнесена манганова руда и това ще даде основание за продължаване на работата по случая. Жалба до прокуратурата е подала и ИА „Главна инспекция по труда“ срещу представляващия дружеството „Евроманган“ заради системния отказа от съдействие на контролните органи.", "date": "2017.06.02", "title": " 25 миньори стачкуват на 350 метра под земята\t\t\t"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d1%81-8-%d0%b2%d1%8a%d0%bf%d1%80%d0%be%d1%81%d0%b0-%d0%ba%d1%8a%d0%bc-%d0%b2%d0%ba%d1%81-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bd/", "text": "Тълкувателно дело на Върховния касационен съд, образувано по искане на главния прокурор Сотир Цацаров, трябва да каже как се реабилитират осъдените и затворниците у нас. Според обвинител №1 въпросът е изключително важен, тъй като магистратите у нас излизали с коренно различни решения затова кога настъпва т.нар. реабилитация на осъден и при какви условия се случва това.По закон реабилитацията означава заличаване на предишни присъди. Тази процедура дава възможност реабилитираният да получи чисто свидетелство за съдимост, в което да не фигурират предишните наказания. Това означава, че дори да бъде съден за друго престъпление, магистратите няма как да вземат под внимание това, че вече веднъж е бил осъждан и на това основание да получи по-висока присъда. Освен това чистото свидетелство за съдимост отваря вратите за различни постове и позиции в държавата или в частни фирми, които за осъждано лице са недопустими.„За държавата като страна по наказателното правоотношение реабилитацията представлява отказ от правото й да упражнява занапред възможността да третира лицето като осъждано и да му налага ограничения, следващи факта на осъждането, които не са част от съдържанието на наложеното наказание“, посочва в искането си главният прокурор и допълва, че именно затова е важно да се уточни как осъдените получават тази привилегия.Питането на Цацаров обхваща 8 въпроса. Първият е получава ли автоматично реабилитация осъден, който е изтърпял присъдата си? Според главния прокурор разностранна съдебна практика по този казус има както в случите на една присъда, така и на при определени две или повече различни по вид наказания, едно или повече от които са изтърпени (изпълнени), а друго или други – не.Има съдии, които приемали, че ако излежи присъдата си, осъденият след това веднага има право да получи удостоверение за неосъждан. Ако обаче е духнал, преди да изтърпи наказанието си, дори и след погасяването му по давност няма право да получи чисто свидетелство за съдимост.Други магистрати приемат, че осъден може да бъде реабилитиран дори и когато не е излежал присъдата си или ако са му наложени няколко наказания – не е изтърпял всичките.Вторият въпрос е свързан с това получава ли автоматично реабилитация осъден, който обаче не е изтърпял присъдата си, но давността й е изтекла. Според Цацаров в съдебните актове се вижда противоречие кога настъпва моментът на реабилитация – при изтичане на абсолютната давност или по-късно.По третия въпрос Цацаров иска да се отговори как стои и въпросът с давностния срок, когато неизтърпяното наказание е глоба – т.е. дали реабилитацията настъпва, когато не е образувано изпълнително производство за събиране на същата в рамките на обикновената давност, или трябва да се чака изтичането на т.нар. абсолютна давност. Тук кашата е поще по-сериозна, защото магистратите се позовават на различни давности, разписани както в НК, така и в данъчните закони. Сложен е и въпросът кога изтича давността на глоба, за която са предприети действия по събирането й.Цацаров пита и дали съдът е длъжен да събира доказателства затова дали глобата е платена или не, когато решава дали да реабилитира осъдено лице. Последният въпрос, на които главният прокурор иска отговор, е има ли право човек, на когото наказателна отговорност е заменена с административна санкция, да получи по второ дело подобен бонус, въпреки че не си е платил глобата по първата присъда.Ето и текста на разпореждането от 10 март 2017 г., с което шефът на ВКС Лозан Панов нарежда да се образуватълкувателно дело № 2/2017г. по описа на Наказателна колегия на Върховния касационен съд и определя съдия Петя Шишкова за докладчик по делото.", "date": "2017.06.02", "title": " Цацаров с 8 въпроса към ВКС, предизвикани от казуса „Наглите“"}
{"url": "https://trud.bg/956-%d0%be%d1%82-%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b8%d0%b5%d1%82%d0%b8/", "text": "95,6 % от първокласниците в Пловдив са приети по първо желание, показват резултатите от първото електронно класиране за прием за учебната 2017/2018 година в 45-те общински училища в града под тепетата. То бе проведено на 2 юни (петък) и в него взеха участие 3294 деца, чиито родители имаха възможност да избират до 5 желани училища.3149 бъдещи първокласници бяха приети по първо желание на родителите им, а от общия брой обявени 3586 свободни места на първо класиране не са заети едва 437 позиции. За класираните деца предстои записване в училищата до 8 юни, като в този срок родителите трябва да представят всички нужни документи за проверка. Не се изискват документи за удостоверяване на настоящ адрес на децата, тъй като проверката е автоматична.До 12 юни ще се обявят свободните места за второ класиране, което ще се проведе на 20 юни. В него ще вземат участие, тези, които все още не са се класирали. 145 деца и тези, които не се запишат по някаква причина от класираните, както и пропусналите първото класиране.Сроковете за подаване онлайн на заявления за участие в това класиране е 18 юни включително, а 15 юни е срокът за подаване на заявления за кандидатстване на хартиен носител. Заявленията на некласираните деца се прехвърлят автоматично към второто класиране, но от общината препоръчват на родителите да подадат нови заявления, съобразени със свободните места за новото класиране. За целта е нужно да анулират първоначалните си заявления и да подадат нови.", "date": "2017.06.02", "title": " 95,6 % от първокласниците в Пловдив приети по първо желание"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%b5-%d0%bf/", "text": "За пореден път до ръководството на БЛС пристигнаха писма от цялата страна за намалени бюджети и регулативни стандарти в болнична и извънболнична помощ. Според последна информация, болничните бюджети за периода април-юни са още по-ниски от тези за януари-март, се казва в позиция на лекарски ясъюз. Ръководството на лекарския съюз е крайно разтревожен от създалата се ситуация в системата на здравеопазването и счита, че ако не се предприемат светкавични мерки за балансиране на системата, секторът ще изпадне в колапс.Поредния пример за неадекватно поведение от страна на касата е създалата се ситуация с надхвърлените медицински дейности в УМБАЛ Пирогов, лечебни заведения във Варна, Пловдив, Плевен, по-голямата част от областните и всички общински болници, който потвърждава опасенията на БЛС за предстоящ хаос в здравната система, поради недофинансиране. Лекарския съюз не може да проумее действията на надзора на НЗОК, които са на път да фалират едни от най-големите лечебния заведения в страната, заради неизпълнени финансови параметри, които са заложени в предмета на договорените условия на касата с лечебните заведения.От БЛС припомнят, че когато е налице консумирана от здравноосигуреното лице медицинска грижа, включена в гарантирания от бюджета на НЗОК пакет, то тя следва да е за сметка на бюджета на институцията, а не за сметка на изпълнителя на болнична медицинска помощ. Неизпълнението на ангажимента на НЗОК да заплати в пълен обем оказаната медицинска дейност е неизпълнение на договорено задължение, водещо след себе си законови последствия.„БЛС написа и изпрати редица писма, становища и препоръки към всички отговорни институции, в т.ч. Министерство на здравеопазването, Комисия по здравеопазването, Омбудсман и др., в които настоява за цялостно заплащане на реално оказаната медицинска услуга от лечебните заведения, както и за актуализация на бюджет 2017 г, за да бъде предотвратена евентуална финансова криза на болниците и за да бъде гарантирано качествено лечение на пациентите, финансова стабилност за здравната система и сигурност за изпълнителите на медицинска помощ“, припомни д-р Венцислав Грозев, председател на БЛС. „Резултат до момента няма“, твърдят от лекарския съюз.Зам. председателят на БЛС, д-р Галинка Павлова, изказа крайното си възмущение от отношението на надзора на касата, който според нея, спекулира със здравето на пациентите: „Здравеопазването не е разход, то е инвестиция в здравето на населението и икономиката на страната. Време е всеки да си даде сметка, че здравето е най-важния капитал на едно общество и че правилната работа на системата, ще подпомогне развитието на всеки един сектор в страната“, подчерта д-р Павлова.Ръководството на лекарския съюз припомня, че на 23 май бе изпратено официално заявление до НЗОК с нормативно аргументирани искания за изработване на Законопроект за изменение и допълнение на закона за бюджета на НЗОК за 2017г., който акт, според съсловната организация, е единствения начин да се предотврати срив в системата на здравеопазване и да се осигури спокойствие за пациентите и за изпълнителите на медицинска помощ. Искането бе подкрепено от всички съсловни организации, в т.ч. БАПЗГ, Български фармацевтичен съюз, Български зъболекарски съюз и др.", "date": "2017.06.02", "title": " Лекарският съюз: Здравеопазването е пред колапс заради неадекватното поведение на НЗОК"}
{"url": "https://trud.bg/%d1%81%d0%be%d1%84%d0%b8%d1%8f%d0%bd%d1%86%d0%b8-%d1%81%d0%b5-%d0%bf%d1%80%d0%b5%d0%ba%d0%bb%d0%be%d0%bd%d0%b8%d1%85%d0%b0-%d0%bf%d1%80%d0%b5%d0%b4-%d0%bf%d0%be%d0%b4%d0%b2%d0%b8%d0%b3%d0%b0-%d0%bd/", "text": "Стотици софиянци, сред които много ученици и държавници, почетоха живота и делото на Христо Ботев и загиналите за свободата на България, като поставиха цвета и се поклониха пред паметника на поета-революционер в Борисовата градина. Военен духов оркестър изпълняваше български революционни маршове. В програмата участваха и актьорът Мариус Донкин и мъжки вокален ансамбъл „България” с диригент Валентин Бобевски. Вижте събитието през погледа на фоторепортера на „Труд“:", "date": "2017.06.02", "title": " Софиянци се преклониха пред подвига на Ботев и загиналите за Освобождението (СНИМКИ)"}
{"url": "https://trud.bg/1936945-2/", "text": "Старши треньорът на „Реал“ (Мадрид) Зинедин Зидан взе група от цели 25 играчи за двубоя с „Ювентус“ в събота. В разширения състав влизат 3 вратари, а също така и синът на наставника Енцо. За Кардиф отпътуваха и Гарет Бейл и Дани Карвахал, лекували травми през последните седмици. Френският специалист може да разчита на всички налични играчи в тима, тъй като няма наказани.Към „Реал“ (Мадрид) се присъединиха и легендарните бивши играчи на „белия балет“ Раул Гонзалес и Роберто Карлош.Бившият нападател се подвизава на „Сантяго Бернабеу“ в периода 1994-2010 година. Бразилецът пък пристигна в отбора през 1995 година, а в последствие записа 370 мача с бялата фланелка.", "date": "2017.06.02", "title": " Зидан взе сина си в групата за финала"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d0%b0%d0%b4%d0%bd%d0%b0-%d0%be%d1%82-%d0%bf%d0%b0%d0%b1%d0%bb%d0%be-%d0%ba%d0%b0%d1%80%d0%b5%d0%bd/", "text": "Григор Димитров загуби срещата си от третия кръг на „Ролан Гарос“ и не успя да подобри най-доброто си постижение на втория за годината турнир от Големия шлем.Българинът загуби изключително оспорвана среща с испанеца Пабло Кареньо-Буста, която загуби с 5:7, 3:6, 4:6.Така той не успя да подобри най-доброто си постижение на турнира от 2013 г. и да се класира за 1/8-финал.Мачът започна страхотно за Димитров. Той постигна пробив още в първия гейм, а след това поведе убедително с 4:0. Кареньо-Буста обаче не се предаде. Испанецът върна двата пробива, а след това дори постигна и трети, с който обърна резултата в своя полза.Двамата тенисисти се вкопчиха в победата във втория сет и за радост на публиката показаха тенис от висока класа с много атрактивни отигравания. Предимство взе Кареньо-Буста в края на частта. Пробивът му за 3:5 беше достатъчен, за да може да увеличи предимството си.Началото на решителната трета част започна с пробив за испанеца, който до края на частта запази предимството си и не допусна изненада.Кареньо-Буста ще играе срещу победителя от мача Милош Раонич – Гийермо Гарсия-Лопес.Димитров пък ще започне подготовка за турнира в Щутгарт, който започва на 12 юни.", "date": "2017.06.02", "title": " Григор Димитров падна от Пабло Кареньо-Буста в третия кръг на „Ролан Гарос“"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d1%82-%d0%b2-%d0%bc%d0%b2%d1%80-%d0%bf%d0%be%d0%b8%d1%81%d0%ba%d0%b0-15-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d0%b7/", "text": "Синдикалната федерация на служителите в МВР (СФСМВР) настоя за незабавно увеличение на основните възнаграждения в системата на МВР с минимум 15%, считано от 1 юли 2017 г. Ако това не се случи синдикатът заплаши с протест пред парламента. Ето какво още се казва в откритото писмо, изпратено до медиите:„В последните седмици ставаме свидетели на активно говорене по темата „сигурност“ през медиите. Изказванията, с които се запознахме не само не съдържаха конкретни цели, които българските политици биха желали да постигнат, но не бяха посочени дори проблемите в сферата на сигурността, чието решаване не търпи отлагане.СФСМВР се информира, (отново през медиите, за което им благодарим), че участниците в КСНС са се обединили около необходимостта до края на 2024 г. средствата за отбрана да достигнат до 2% от БВП и въпреки, че са се обединили и около нуждата от още кадри в системата за сигурност и ръст на заплатите на работещите в МВР, никъде не видяхме опровержение на изказването на един конкретен министър за необходимостта от намаляване на бюджета на МВР с 300 млн. лева.Позицията на СФСМВР е, че бюджетът на министерството за 2018 г. не само не трябва да бъде намаляван, а да бъде увеличен сериозно. Крайно необходимо е да бъде актуализиран и бюджета на МВР за 2017 г. Като това са само част от спешните мерки, които трябва да се предприемат, за да се гарантира сигурността на българските граждани. На фона на огромното напрежение в МВР, причинено от последната „реформа Бъчварова“ влязла в сила от 1.02.2017 г. и създала огромен дисбаланс в заплащането на различни групи служители – проблем, който все още не е решен, се заявяват намерения за нова поредица от мерки, които могат да бъдат назовани (за пореден път) „реформата Горанов“.Подобни намерения и изказвания могат да „взривят“ системата за сигурност. Те са не само рискови, но и не показват държавническо поведение по отношение на обществения ред и сигурност и доказват, че целта на подобни мерки не е да се гарантира базовата потребност на гражданите и те да бъдат защитени в страна – членка, на която предстои председателство на Съвета на ЕС, а да се закърпят бюджетни дупки.Необяснима е липсата на реакция на тези изказвания и намерения на финансовия министър от страна на ресорния мистър и народните представители в парламентарната комисия по обществен ред и вътрешна сигурност. Именно те би следвало да са запознати с огромното напрежение в системата за сигурност и да са наясно, че не можеш да говориш за бюджетни съкращения на фона на заявените намерения за увеличаване броя на заетите МВР, предстоящото председателство на Съвета на ЕС и спешната нужда от увеличаване на заплатите на служителите.Изключително рисково е да се говори за намаляване на бюджета на министерство, в което служителите не само си сами си купуват всички консумативи, но и униформите.В тази връзка, СФСМВР настоява за незабавно увеличение на основните възнаграждения с минимум 15%, считано от 1 юли 2017 г. и прекратяване на всички експерименти (в т.ч. и говорене за подобни) в МВР. Ако това не се случи, съвсем скоро ще се срещнем с народните представители пред тяхното работно място. Бяхме принудени да проведем подобна среща през ноември 2015 г. и тя отново беше провокирана от мерките и вижданията за реформа на министър Горанов.СФСМВР искрено се надява представителите на управляващата коалиция да покажат националноотговорно поведение и да докажат, че сигурността на гражданите на Република България е реален приоритет, а не популизъм.“", "date": "2017.06.02", "title": " Синдикат в МВР поиска 15% увеличение на заплатите 1 юли и заплаши с протест"}
{"url": "https://trud.bg/motogp-ufc-%d0%b8-%d0%bc%d0%b0%d1%87-%e2%84%963-%d0%be%d1%82-%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%b2-nhl-%d0%bd%d0%b0-%d0%b6%d0%b8%d0%b2%d0%be-%d0%b2-%d0%b5%d1%84%d0%b8%d1%80%d0%b0/", "text": " ", "date": "2017.06.02", "title": " MotoGP, UFC и мач №3 от финалите в NHL на живо в ефира на Мтел"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b1%d0%b8%d0%b2%d1%88-%d1%88%d0%b5%d1%84-%d0%bd%d0%b0-%d0%b4%d1%84-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d0%b2-%d0%b1%d0%b5/", "text": "Бивш изпълнителен директор на Държавен фонд „Земеделие“  е обвинен в безстопанственост, съобщават от прокуратурата. Обвинителният акт за извършена престъпление  престъпление по чл. 219 ал.3 от НК е внесен в Софийски градски съд от СЗ „Антикорупция“ към Софийска градска прокуратура (СГП).Ако бъде признат за виновен Мирослав Николов може да получи наказание в размер от две до осем години лишаване от свобода, както и да бъде лишен от право да заема определена държавна или обществена длъжност.Николов е предаден на съд за това, че умишлено не положил достатъчно грижи за управлението, ръководенето, стопанисването и запазването на повереното му имущество, като от това са последвали значителни щети за Държавен фонд „Земеделие” в размер на 19 950.00 лв.С Решение на Управителния съвет на Държавен фонд „Земеделие” от месец ноември 2013 г. Мирослав Николов бил избран за изпълнителен директор на Държавен фонд „Земеделие“.В това си качество той осъществявал ръководна работа, свързана с управление на имуществото на Фонда, организирал и ръководел цялостната му дейност, разполагал със стопанско-разпоредителни и организационно-ръководни правомощия.В Държавен фонд „Земеделие“ съществувала обособена дирекция „Връзки с обществеността, протокол и координация“. Тя осигурявала провеждането на информационната политика на фонда, като организирала предоставянето на информация в съответствие с конституционните права на гражданите, информирала обществеността за функциите, програмите и дейностите на фонда, организирала публичните изяви на служителите на фонда.Въпреки наличието на специализирано звено в областта на медийната политика на фонда с точно и обстойно разписани задължения, на 26.02.2014 г. Николов сключил договор за предоставяне на услуги в областта на връзките с обществеността и публичните комуникации с частно търговско дружество.Според клаузите на договора, срещу сумата от 19 950 лв. търговското дружеството, в рамките на 4 месеца, следвало изцяло да дублира функциите на дирекция „Връзки с обществеността, протокол и координация“.Преди подписването на договора Николов не спазил изискванията за съгласуването му от финансов контрольор, главен счетоводител, директор Дирекция „Обществени поръчки”, ръководител на структурното звено заявител, ресорен заместник изпълнителен директор и главен секретар.След сключване на договора, Николов не го предоставил на лицето, отговорно за извършване на счетоводните записвания, и така било поето финансово задължение в тежест на ДФ „Земеделие“ размер на 19 950лв. без знанието на лицето, отговорно за счетоводните записвания.В срока на договора дружеството – съконтрахент, не извършило всички от договорените дейностите, но предявило фактура за плащане на пълната сума по договора.Въпреки официалните възражения на финансовите контрольори в ДФ“Земеделие“ относно изплащане на претендираната сума от дружеството, Николов разпоредил със своя писмена резолюция сумата от 19 950 лв. да бъде изплатена по предявената фактура. По този начин причинил разпиляване на поверените му държавно имущество.Спрямо Николов е взета мярка за неотклонение „подписка“.Предстои насрочване на делото от Софийски градски съд.", "date": "2017.06.02", "title": " Обвиниха бивш шеф на ДФ „Земеделие“ в безстопанственост\t\t\t"}
{"url": "https://trud.bg/%d0%b2-%d1%88%d1%83%d0%bc%d0%b5%d0%bd-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b0%d1%80%d0%bc%d0%b5%d0%bd%d1%81%d0%ba%d0%b8-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0/", "text": "Паметник на благодарността към България и българския народ от страна на арменците ще бъде открит официално в Шумен. В петък внушителната бронзова композиция беше монтирана върху специално изграден постамент в парковата зона на бул.“Славянски“ до паметника на ген.Мадатов. Паметният знак ще бъде открит официално в събота.Църковното настоятелство на Арменската Апостолическа православна църква „Св. Богородица“ в Шумен кани на тържеството цялата общественост. Паметникът е израз на огромната благодарност на шуменските арменци към България и българския народ. „На бягащите от геноцида арменци България се е сторила като късче от рая. Нашите баби, дядовци и родители казваха, че за да се отблагодарим на България, трябва много да я обичаме и ние, техните деца и внуци, помним заветите им“, се казва в обръщението на църковното настоятелство.Дарители за съграждане на монумента са почетният гражданин на Шумен Кеворк Кесоян и Арменската Апостолическа Православна църква „Св.Богородица“.Бронзовата скулптура представлява подвижен параклис, спрял завинаги на шуменска земя. В него е вградено евангелието с текст на български и арменски език, голям кръст, а на върха е птицата феникс. Паметникът е дело на скулптора Румен Михайлов от Шумен. Монтажът събра много развълнувани съгледвачи, мненията са в една посока: „браво, най-после нещо хубаво и стойностно“.", "date": "2017.06.02", "title": " В Шумен откриват арменски Паметник на благодарността"}
{"url": "https://trud.bg/%d1%83%d1%87%d0%b5%d0%bd%d0%b8-%d1%85%d0%b2%d0%b0%d0%bd%d0%b0%d1%85%d0%b0-%d0%b1%d0%b5%d0%b7%d0%be%d0%ba%d0%b0-%d1%80%d0%b8%d0%b1%d0%b0-%d0%b2%d0%b8%d0%b4%d0%b5%d0%be/", "text": "Безока риба бе извадена от 4000 метра под морското равнище край бреговете на Австралия, предава Си Ен Ен.Животното, което е с дължина 40 см, няма външни признаци за наличието на очи, но притежава две големи ноздри на върха на главата си.Учените дават хабитата на рибата, без светлина при вледеняващи температури, като причина за нетрадиционния й вид. Този животински вид е открит за първи път през 1874 г., но оттогава рядко е бил забелязван.", "date": "2017.06.02", "title": " Учени хванаха безока риба (ВИДЕО)"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%b4%d1%83%d1%88%d0%b8-%d0%b2-%d1%80%d1%83%d1%81%d0%b5-%d0%b8%d0%b7%d1%82%d0%be%d1%87%d0%b2%d0%b0/", "text": "В хода на проведено разследване и извършени действия от криминалисти на ОДМВР-Русе била събрана информация за престъпна група, която е осъществявала нерегламентирано придобиване на данни за банкови сметки и лични документи и е извършвала банкови трансфери на територията на Варна, Русе, Силистра и София, съобщават от МВР.На базата на тези данни, на 30 май, под координация на ГДНП, е стартирала паралелна полицейска операция. Извършени са претърсвания в 13 обекта на територията на населените места, откъдето са иззети множество банкови документи, банкови извлечения, дебитни карти, СИМ карти, компютърни конфигурации, мобилни телефони, боеприпаси и различни видове наркотици, в неголеми количества.Установени и задържани са петима мъже и жена, на възраст от 25 до 40 години. Те са привлечени като обвиняеми за извършване на  нерегламентирано придобиване на данни за банкови сметки и лични документи, въз основа на които са изготвяни платежни инструменти и са извършвани нерегламентирани банкови трансфери. Образувано е досъдебно производство с оглед на  престъпление по чл. 246, ал. 3 вр. чл. 243, ал. 2, т. 3 от НК –  против паричната и кредитната система.Разпитани са множество свидетели, назначени са редица експертни изследвания. Днес Окръжна прокуратура – Русе ще внесе искане в съда за вземане на постоянна мярка „задържане под стража“ на трима от задържаните, на други трима е определена мярка за неотклонение „парична гаранция“ – на двама тя е в размер на 5000 лв, а на един- 10 000 лв.Действията по разследването продължават под ръководството на окръжната прокуратура. ", "date": "2017.06.02", "title": " Задържаха шестима души в Русе, източвали банкови сметки "}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%bc%d0%b0/", "text": "България е решена да докаже способността си да осъществява устойчиви и необратими реформи и да следва стриктно европейските политики, запазвайки икономическата си стабилност. Препоръките на Европейската комисия (ЕК) са важна отправна точка за националните политики и ни позволяват по-лесно да реализираме общите си приоритети в рамките на Европейския съюз, заяви държавният глава Румен Радев на среща със заместник-председателя на ЕК за еврото и социалния диалог Валдис Домбровскис на „Дондуков 2“.Валдис Домбровскис е на посещение у нас, в рамките на което бяха представени специфичните за страната ни препоръки в рамките на Европейския семестър 2017 г, съобщава пресслужбата на президентството.„България цени високо откритите и задълбочени анализи и препоръки на ЕК в сферата на икономическата и фискалната политика. Те ни позволяват по-лесно да идентифицираме и преодоляваме предизвикателствата, ускоряват растежа и улесняват координацията между икономиките в ЕС“, каза още президентът и потвърди амбициите на България да се присъедини към валутния съюз, подкрепени от добрите ни резултати в постигането на устойчивост на публичните финанси и стриктното изпълнение на критериите от Маастрихт.По време на срещата президентът Радев изложи и въпроса за членството на Република България в Организацията за икономическо сътрудничество и развитие (ОИСР). “В България има пълно политическо съгласие за ползите от членството в ОИСР. Уверени сме, че усилията на страната ни и нелеките реформи, които осъществяваме, са видими и оценени в Европа“, заяви държавният глава по време на срещата. Налице е и подкрепа от страна на българския бизнес, каза още президентът и напомни, че България вече участва в редица органи на ОИСР и има готовност да се присъедини към други работни органи и правни инструменти на Организацията.Членството в ОИСР се счита за „сертификат” за качеството на реформите във всички сектори на социално-икономическия живот, както и за позитивен знак към международните финансови среди и инвеститори за стабилността на икономиката и финансовата система. По думите на Румен Радев реформите, които България може да осъществи с използване на експертизата на ОИСР, са важни за постигане на конвергентност с останалите страни в самия ЕС и ще допринесат за повишаване на конкурентоспособността й на европейско и световно равнище. Усилията за постигане на високите стандарти на ОИСР следва да се разглеждат и в контекста на подготовка на България за участие в следващите нива на интеграция в ЕС. Участието в ОИСР ще засили също така ролята на България в региона на Югоизточна Европа като призната икономика, активна във формирането на политиките и прилагането на добрите практики на регионално равнище, посочи Румен Радев.Валдис Домбровскис оцени високо напредъка на България по отношение на икономическия растеж и балансираната фискална политика. По време на срещата бяха обсъдени необходимите бъдещи стъпки за намаляване на рисковете във финансовия сектор, повишаване на заетостта и постигането на устойчива пенсионна система.„България може да разчита на подкрепата на ЕК в процеса по присъединяване към ОИСР в решаващ момент за страната и за ЕС. Предстои Българското председателство на Съвета на ЕС, по време на което заедно ще защитаваме ключови общи приоритети. До края на годината ще бъдат взети и важни конкретни решения за развитие на ЕС в рамките на дискусията за Бялата книга за бъдещето на Европа и петте сценария в нея“, посочи по време на срещата заместник-председателят на ЕК.", "date": "2017.06.02", "title": " Президентът Румен Радев: България има амбицията да се присъедини към ОИСР"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d1%81%d1%8a%d0%b1%d0%b0%d1%80%d1%8f%d0%bd%d0%b5%d1%82%d0%be-%d0%bd%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%be%d0%b1%d0%b5%d0%ba%d1%82/", "text": "От 5 юни премахването на незаконни обекти в Слънчев бряг ще спре. Това съобщи министърът на туризма Николина Ангелкова по време на съвместната проверка с министър Нено Димов на пречиствателна станция „Равда-Слънчев бряг-Несебър. Министър Ангелкова посочи, че с кмета на Община Несебър Николай Димитров, вече са се договорили, че събарянето на незаконни постройки ще продължи отново след приключване на активния летен сезон на 1 октомври.Предстои разговор с новия наемател на морски плаж „Бургас-север“, за да обсъдим възможността за намаляване цените на плажните принадлежности през това лято“, заяви още министър Ангелкова.Двамата министри инспектираха и пречиствателната станция в Созопол. През миналата година в област Бургас са пренощували близо 1,6 млн. души, което спрямо 2015 г. е ръст от 18,5%. Реализираните нощувки в местата за настаняване са над 9 млн. (ръст близо 22%), като приходите от тях са над 444 млн. лв., а увеличението е близо 23%. Важен принос за тези резултати има и община Созопол, заяви министър Ангелкова.", "date": "2017.06.02", "title": " Спират събарянето на незаконни обекти"}
{"url": "https://trud.bg/%d1%80%d0%b0%d0%b2%d0%bd%d0%b8%d1%89%d0%b5%d1%82%d0%be-%d0%bd%d0%b0-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0-%d0%b2-%d1%81%d0%b0%d1%89-%d0%bf%d0%b0%d0%b4%d0%bd%d0%b0-%d0%b4/", "text": "През май равнището на безработицата в Съединените американски щати падна до 16-годишно дъно, съобщава  позовайки се на АФП. През този месец обаче в създаването на нови работни места е отчетено рязко забавяне.През май са били създадени 138 хил. нови работни места, което е значително под очакванията на анализатори. Същевременно броят на безработните е намалял до 4,3%, сочат данни от американското Министерство на труда. ", "date": "2017.06.02", "title": " Равнището на безработица в САЩ падна до 16-годишно дъно"}
{"url": "https://trud.bg/%d1%81%d1%8a%d1%81-100-000-%d0%bb%d0%b2-%d0%b8%d0%b7%d1%80%d0%b0%d0%b1%d0%be%d1%82%d0%b2%d0%b0%d1%82-%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d0%bf%d1%80%d0%be%d0%b5%d0%ba%d1%82/", "text": "Община Пловдив стартира в петък обществена поръчка за изготвянето на технически проект за основната реконструкция на бившия Партиен дом на площад „Централен“, който трябва да стане най-красивата сграда в центъра на града под тепетата. От градската управа са пуснали обявлението за изготвянето на техническото задание, след като вече бе направен идеен проект.Поръчката е на стойност 100 000 лв. с ДДС, а общината е пуснала покана до проектантска къща „ХХІІ век“ ДЗЗД на архитектите Чавдар Тенев и Димитър Паскалев. След изготвяне на техническия проект, ще се търси финансиране за строителните дейности, които ще излязат около 7 млн.лв. без ДДС. Енергийно ефективните мерки по 12-етажната фасада на бившия Партиен дом ще са най-скъпото перо от ремонта и ще струват между 3,5 и 4 млн.лв.Идейният проект включва външен асансьор от страната на хотел „Тримонциум“, панорамно кафе, което ще е на две амфитеатрално разположени нива, художествено осветление, нова климатизация, монтаж на фотоволтаици върху покрива на Концертна зала и реконструкция на всички вътрешни помещения. Община Пловдив ще кандидатства за 4,5 млн.лв. от Националния екодоверителен фонд, който финансира проекти за увеличаване на енергийната ефективност на сградите. Цялостната реконструкция трябва да приключи до края на 2018 година.", "date": "2017.06.02", "title": " Със 100 000 лв. изработват технически проект на новата визия на бившия Партиен дом в Пловдив"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%b8-%d1%86%d0%b8%d1%81%d1%82%d0%b5%d1%80%d0%bd%d0%b0/", "text": "Микробус и цистерна се удариха челно на главен път Е-79 край Благоевград, съобщава .Пострадала е една жена, която е пътувала в микробуса от Кочериново към Благоевград.След кръговото кръстовище шофьорът изненадващо завил наляво и навлязъл в насрещното платно. Последвал тежък сблъсък с идващата насреща цистерна.Заради инцидента се образуваха дълги колони от автомобили. ", "date": "2017.06.02", "title": " Катастрофа между микробус и цистерна край Благоевград, пострадала е жена"}
{"url": "https://trud.bg/%d0%bf%d1%80%d0%b5%d0%bf%d0%be%d1%80%d1%8a%d1%87%d0%b0%d1%85%d0%b0-%d0%bd%d0%b0-%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b1%d0%b5%d0%bb%d0%be%d0%b7%d0%b5%d0%bc-%d0%b4%d0%b0/", "text": "Директорът на Регионалната инспекция по околната среда и водите (РИОСВ) в Пловдив доц. Стефан Шилев препоръча на жителите на Белозем и съседните селища в близост до Екологичния и в следващите дни да избягват работа на открито и да затварят прозорците в домовете си.Предпазната мярка се налага заради естеството на горящите материали, които се запалиха в петък сутринта на площадката за пластмасови отпадъци, и метеорологичната прогноза за събота и неделя. Измерените стойности по всички показатели са под нормативно определените с изключение на циановодород, който варира около нормата, уточниха от екоинспекцията в Пловдив.На място продължава следенето на качеството на въздуха с мобилна апаратура от експерти на Регионална лаборатория – Пловдив към ИАОС.", "date": "2017.06.02", "title": " Препоръчаха на жителите на Белозем да не работят на открито и да затварят прозорците си"}
{"url": "https://trud.bg/%d0%b4%d0%b6%d0%b8%d0%bf-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%b0%d0%b2%d1%82%d0%be%d0%b1%d1%83%d1%81-%d1%81-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%bd%d0%b0-%d0%bf/", "text": "Джип е ударил автобус, пълен с работници, на пътя Русе – Бяла. Само бързата реакция на шофьора на автобуса е спасила хората, които са се отървали с леки наранявания и силна уплаха, предаде .В автобуса са пътували около 40 работници от русенска фирма, които са се прибирали след първа смяна.Били заспали, когато в тях челно се врязал джипът.Шофьорът на автобуса успял да извърти волана и се забил в крайпътно дърво.Ударът е смачкал предната врата, но пътниците успели да слязат отзад. От фирмата осигуриха друг автобус, който да ги прибере по домовете им.По предварителна информация шофьорът на джипа е предприел изпреварване и е навлязъл в насрещното платно. Заради инцидента движението бе затруднено и се образуваха опашки. ", "date": "2017.06.02", "title": " Джип се вряза в автобус с работници на пътя Русе – Бяла"}
{"url": "https://trud.bg/%d0%b5%d0%b4%d0%b8%d0%bd-%d1%81%d0%bf%d0%b5%d1%86%d0%b8%d0%b0%d0%bb%d0%b5%d0%bd-%d1%83%d0%b8%d0%ba%d0%b5%d0%bd%d0%b4-%d0%b7%d0%b0-%d0%b2%d1%81%d0%b8%d1%87%d0%ba%d0%b8-%d0%b1%d0%b0%d1%89%d0%b8/", "text": "Денят на бащата е моментът, в който показваме уважение към мъжа, пример за подражание и вдъхновение.Станете част от инициативата ANDREWS/ FATHER’S WEEKEND, с която модната марка изразява признателност към бащите и утвърждава значимостта на мъжете за пълноценното възпитание на децата.Денят на бащата се отбелязва почти навсякъде по света, като в повечето страни това е светски празник, който се празнува през юни. За първи път е тържествено отбелязан във Вашингтон през 1909 г. – тогава едно малко момиче – Сонора Дод, си помислило колко е несправедливо само майките да имат свой празник и организирало такъв за баща си – ветерана от Гражданската война Уилям Смарт. Празникът бързо получава широка подкрепа, а през 1972 е официално утвърден от президента Ричард Никсън. Денят се отбелязва с картички, подаръци и специална вечеря, които децата и съпругата подготвят за бащата.В светлината на тази инициатива благодарим на родителите, които допринасят положително за развитието на децата. На тези, които осъзнават, че отговорността на бащата е важна инвестиция в обществото. На мъжете, за които родителството е нещо повече от социална роля – това е мисия, ориентирана към бъдещето, която следват с пълна отдаденост и с много любов.Изграждането на пълноценната личност започва от ранна детска възраст с възпитание във висок морал и ценности. Бащата създава характера на детето, той дава кураж и сигурност, възпитава в смелост, чест, щедрост, толерантност и благородство.Доброто образование е приоритет и родителят със своя личен пример стимулира детето да проявява любопитство, да разширява хоризонтите си и да храни любов към знанието, книгите и изкуството.Младият мъж от малък е възпитаван да бъде и безупречен кавалер, да познава етикета и да проявява към дамите внимание, разбиране, респект, дипломатичност и търпение.Бащата е положителен пример и във взаимоотношенията с околните, като винаги проявява лоялност, точност, честност и уважение. С този позитивен образец на поведение детето расте като достойна личност, която е желана компания, ценен приятел и надежден партньор.Бащата е също пример за стил и елегантност. Отношението му към дрехите и външния вид предопределя стила на бъдещите възрастни и възпитава разбирането, че облеклото е израз на самоуважение и уважение към околните.Значимата роля на бащата трябва да бъде подкрепена от останалите членове на обществото. С това послание ANDREWS/ FATHER’S WEEKEND фокусира общественото внимание върху темата за бащинството и изразява признателност към всички мъже, които възпитават позитивни, пълноценни личности.Зарадвайте своите близки и се възползвайте от специалното ценово предложение – 20% само по време на ANDREWS/ FATHER’S WEEKEND на 2,3 и 4 юни във всички магазини на марката в страната.Благодаря ти, татко! … и му поднеси подарък.", "date": "2017.06.02", "title": " Един специален уикенд за всички бащи"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d1%82%d0%b5%d1%80%d0%b5%d0%bd%d0%b0-%d0%bd%d0%b0-%d0%b1%d0%b8%d0%b2%d1%88%d0%b0%d1%82%d0%b0-%d0%bb%d0%b5%d0%b4%d0%b5%d0%bd%d0%b0-%d0%bf%d1%8a/", "text": "Теренът на бившата ледена пързалка, намиращ до западните трибуни на спортен комплекс „Ивайло” във Велико Търново, ще бъде превърнат във футболно игрище до реализацията на цялостния проект за нова тренировъчна база. Подготвителните дейности вече започнаха. Първият етап включва премахване на остатъците от оградата, валиране и подравняване на терена, цялостно изчистване и обособяване на временна паркинг-зона, където ще бъде насипана фракция.Вторият етап предвижда обезопасеният терен да бъде оформен като тренировъчно футболно игрище с естествена настилка, отводняване и дренаж. Експерти от дирекция „Строителство и устройство на територията” вече работят по изготвянето на скица и технически проект. Финансирането ще е от собствени средства на Общината и от спонсори.Инициатива е на кмета на старопрестолния град Даниел Панов и има за цел да разшири възможностите за тренировъчен процес на великотърновските футболисти. Така ще бъде сложен край на практиката недобросъвестни граждани да превръщат пространството в незаконно сметище. Община Велико Търново и ОП „Спортни имоти и прояви” няколко пъти са възлагали дейности по почистване на отпадъците. Координацията на строителните работи по първия етап е възложена на заместник-кмета по строителството и устройството на територията проф. Георги Камарашев.Още през 2009 г. върху терена на бившата ледена пързалка е учредено право на строеж, а конкурсът е спечелен от частен инвеститор. Последният обаче не се възползва от 5-годишния срок за реализация на намерението, започнал да тече от февруари 2010 г. Кметът Даниел Панов стартира процедура и Община Велико Търново си връща стопанисването на имота с площ от 10,3 декара през пролетта на 2015 г.  Изготвен е проект, с който от Министерството на младежта и спорта се търси финансиране за изграждане на три спортни съоръжения – футболен терен с естествена настилка, игрище с изкуствена настилка и лекоатлетическа зона за хвърляне на диск, копие и гюле. Инвестиционното намерение продължава да бъде актуално и ще бъде реализирани при осигуряване на финансов ресурс.", "date": "2017.06.02", "title": " Подготвят терена на бившата ледена пързалка за футболно игрище"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%be%d1%81%d1%82%d0%b0%d0%bd%d0%ba%d0%b8-%d0%be%d1%82-%d0%b4%d1%80%d1%83%d0%b3%d0%b8-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b2/", "text": "Останки от други двама души са намерени в ковчега на бившия президент Лех Качински, който загина с десетки други държавници, след като самолет падна  край Смоленск през 2010-а. Според разследващите  при още 11  погребения след катастрофата имало смесени части от трупове, съобщава По информация на полски следователи досега са проведени 27 ексхумации, след като миналата година в Полша беше започнато ново разследване на ужасяващата катастрофа в западната част на Русия, докато самолетът се опитваше да кацне в гъста мъгла.При катастрофата загинаха 96 души. Тогава руски и полски следователи заключиха, че причина за трагедията е пилотска грешка. Националистката партия „Закон и справедливост“, начело с брата близнак на Лех Качински – Ярослав, която взе властта през октомври 2015-а, започна ново разследване. Някои членове на партията смятат, че причина за катастрофата е експлозия или дори умишлена заблуда от страна на руски диспечери.", "date": "2017.06.02", "title": " Намериха останки от други двама души в ковчега на Лех Качински\t\t\t"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%85%d0%b2%d0%b0%d0%bd%d0%b0%d1%85%d0%b0-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb-%d0%b8%d0%b7%d1%85%d0%b2%d1%8a%d1%80%d0%bb%d1%8f/", "text": "Акт за изхвърляне на промишлен отпадък в контейнер за смесени битови отпадъци в Пловдив бе съставен в петък на шофьор на сладкарска фирма, хванат на „местопрестъплението“ от служители на Общинска полиция.Наемният работник получил заповед от своите началници да разнесе боклука, но бил засечен на бул. „Санкт Петербург“, докато я изпълнявал. Нарушението бе констатирано от служители на Общинския инспекторат, които му съставили акт. Инспекторите от общинското „ФБР“ се отзовали мълниеносно заедно със служителите на Общинска полиция след подаден сигнал от бдителни пловдивчани.", "date": "2017.06.02", "title": " В Пловдив хванаха нарушител, изхвърлящ промишлен отпадък в контейнер за домакинствата"}
{"url": "https://trud.bg/%d1%81-%d1%80%d0%b8%d1%82%d1%83%d0%b0%d0%bb-%d0%bf%d0%be-%d0%bf%d0%be%d0%bb%d0%b0%d0%b3%d0%b0%d0%bd%d0%b5-%d0%bd%d0%b0-%d0%b2%d0%b5%d0%bd%d1%86%d0%b8-%d0%b8-%d1%86%d0%b2%d0%b5%d1%82%d1%8f-%d0%b1%d1%8f/", "text": "С ритуал по полагане на венци и цветя бяха отбелязани 141 години от гибелта на големия български революционер и поет Христо Ботев в Благоевград. В церемонията участваха заместник-кметът по култура и хуманитарни дейности Христина Шопова, председателят на Общински съвет Радослав Тасков, заместник-областните управители, представители на военно формирование 26 400, представители на политически партии, общественици и граждани.Възпитаници на XI ОУ „Христо Ботев“ припомниха част от живота и делото на българския революционер. На площад „Народни будители“ отекнаха и заветните думи „Тоз, който падне в бой за свобода, той не умира“. Ритуалът в памет на Ботев и хилядите загинали за свободата на България започна с химна на Република България бе изсвирен от Биг Бенд – Благоевград.Христо Ботев е една от най-ярките личности в българската история. В Румъния той подготвя и въоръжава чета, с която да се включи в Априлското въстание. При вестта за избухването на въстанието, четниците тръгват от Гюргево към България, качвайки се на кораба „Радецки“. На 16 май 1876 г. те заставят капитана да спре на българския бряг при Козлодуй и от там се отправят към Балкана. На 2 юни 1876 г., в подножието на връх Вола вражески куршум пронизва Ботев при последното сражение на неговите четници във Врачанския балкан.", "date": "2017.06.02", "title": " С ритуал по полагане на венци и цветя бяха отбелязани 141 години от гибелта на Христо Ботев"}
{"url": "https://trud.bg/%d0%b5%d0%bf%d0%b8%d0%b4%d0%b5%d0%bc%d0%b8%d1%87%d0%b5%d0%bd-%d0%b2%d0%b7%d1%80%d0%b8%d0%b2-%d1%81%d1%8a%d1%81-%d1%81%d0%b0%d0%bb%d0%bc%d0%be%d0%bd%d0%b5%d0%bb%d0%be%d0%b7%d0%b0-%d1%83%d1%81%d1%82/", "text": "Епидемичен взрив със салмонелоза в горнооряховското село  Поликраище  изпрати в болнични заведения във Велико Търново, Горна Оряховица и Варна петима в по-тежко състояние. След семейно тържество с 32-ма участници, девет от тях се оказали по-късно с оплаквания. Към момента все още не може да се каже каква е причината за появата на салмонелоза при пострадалите.За установяването й работи комисия от специалисти на Регионалната здравна инспекция и Областната дирекция по безопасност на храните във Велико Търново. Едните от експертите правят анализи на изследванията на всички присъствали, а другите установяват годността на храните на тържеството.Засега пробите на продуктите са отрицателни. Задължително е да се обхванат добре случаите, за да се избегне вероятността за здраво носителство без симптоматика. Такъв човек предава заразата на други чрез лоша хигиена, обясни д-р Евгения Недева,  директор на Регионалната здравна инспекция.", "date": "2017.06.02", "title": " Епидемичен взрив със салмонелоза установиха в Горнооряховско"}
{"url": "https://trud.bg/%d0%be%d0%b1%d0%be%d0%b3%d0%b0%d1%82%d0%b8%d1%85%d0%b0-%d0%b0%d1%84%d0%b8%d1%88%d0%b0-%d0%bd%d0%b0-%d0%be%d0%bf%d0%b5%d1%80%d0%bd%d0%b8%d1%8f-%d1%84%d0%b5%d1%81%d1%82%d0%b8%d0%b2%d0%b0%d0%bb/", "text": "С още едно заглавие  се обогати  афишът на II Летен сезон на българските оперни театри „Сцена на вековете“, който ще се проведе през лятото във Велико Търново. Това е концертът „ФОНДАЦИЯТА в операта“ на Кирил Маричков, Иван Лечев, Дони, Славчо Николов и Венко Поромански, заедно със симфоничния оркестър на Държавна опера – Русе, с диригент Владимир Бошнаков.Супергрупата „Фондацията” ще представи любими песни на три поколения българи. Някои от заглавията са: „Пак ще се прегърнем“ на ФСБ, „Няма връщане назад на Б.Т.Р., „Червило“ на Дони. Легендарните музиканти ще редуват незабравимите хитове на групите, от които е започнала знаменитата им кариера.Концертът  „ФОНДАЦИЯТА в операта“ ще е на 8 септември в Летния театър на парк „Марно поле“ в старата столица и ще е финал на „Сцена на вековете“ 2017.„Сцена на вековете“ е най-дългогодишният и успешен културен проект на  Община Велико Търново Музикалният форум е носител на престижния лейбъл „Европа на фестивалите, фестивалите на Европа“ 2017-2018. Още 9 заглавия – опера, балет, оперета и мюзикъл са в програмата на тазгодишното издание на музикалния форум. От 8 юли до 5 септември държавните опери в Бургас, Варна, Пловдив, Русе и Стара Загора и Музикално-драматичен театър „Константин Кисимов“ – Велико Търново ще представят впечатляващи постановки на откритата сцена в крепостта Царевец. Това са кантатата „Кармина Бурана” от Карл Олф и балетът „Болеро“ по музика на Равел, (8 юли); „Лучия Ди Ламермур“, опера от  Доницети (15 юли); „Цигански барон“, оперета от Йохан Щраус (28 юли );  „Мария Десислава“, опера от Парашкев Хаджиев, (4 август); „Манон Леско“  от  Джакомо Пучини (11 август); „Норма“ ,опера от Винченцо Белини (19 август);  операта „Селска чест“ от Пиетро Маскани и балeта „Делвата от Алфредо Казела (26 август).Под звездите на Царевец ще могат да се видят и два от хитовите мюзикъли на ХХ век –  „Котките“ на Андрю Лойд Уебър на 21 юли и “Коса“ от Джеръм Рани, Джеймс Рейдоу и Голт Макдърмът на 5 септември.Билети за спектаклите се предлагат в мрежата на  и Туристически информационен център на ул. „Христо Ботев“ № 5 в старата столица.", "date": "2017.06.02", "title": " Обогатиха афиша на оперния фестивал „Сцена на вековете“ в Търново с още едно заглавие"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b2%d0%bd%d0%b5%d1%81%d0%b5-%d0%be%d0%b1%d0%b2%d0%b8-2/", "text": "Районна прокуратура-Пловдив внесе днес  обвинителен акт спрямо двама 16-годишни непълнолетни тийнейджъри – М.А. и И.Г., за кражби и грабеж, извършени в периода от 25 август до 9 октомври 2016 г. Обвиненията срещу двамата са за престъпления по чл. 195 ал.1 т.4 пр.2 във връзка с чл.194 ал.1 във връзка с чл.63 ал.1 т.3 във връзка с чл.20 ал.2 във връзка с ал.1 и чл. 198 ал.1 във връзка с чл.63 ал.1 т.3 във връзка с чл.20 ал.2 във връзка с ал. 1 от Наказателния кодекс.На 25 август 2016 г. в Пловдив, двамата обвиняеми откраднали от лек автомобил „Ауди“ различни вещи и пари, след което избягали и си разделили плячкосаното. Аудито било отворено с отверка. По същия начин на 9 октомври 2016 г. обвиняемият И.Г. отворил и лек автомобил „Шевролет Авео“ и откраднал вещи и пари от жабката на колата. Около 20.30 часа същия ден И.Т. в съучастие с М.А. нападнали и задигнали дамската чанта на 75-годишна жена в Пловдив, която се развикала за помощ. Това разгневило обвиняемия И.Г., който се върнал и ударил възрастната жена с крак в областта на гърдите. Двамата обвиняеми се скрили в близката гора и разделили намиращите се в чантата вещи и пари в размер на 90 лева. И двамата обвиняеми са с взета мярка за неотклонение „задържане под стража“ и се намират в затвора в Пловдив. Предстои Районният съд в Пловдив да насрочи първо заседание по делото.", "date": "2017.06.02", "title": " Пловдивската прокуратура внесе обвинителен акт срещу двама 16-годишни за кражби и грабеж"}
{"url": "https://trud.bg/%d1%85%d0%b0%d1%81%d0%ba%d0%be%d0%b2%d0%be-%d0%b7%d0%b0%d0%bf%d0%bb%d0%b0%d1%88%d0%b5%d0%bd-%d0%be%d1%82-%d0%b2%d0%be%d0%b4%d0%b5%d0%bd-%d1%80%d0%b5%d0%b6%d0%b8%d0%bc/", "text": "Хасково е пред воден режим. Резервоарите, които захранват града, вече са изчерпани и е въпрос на дни градът, чиято вода е забранена за пиене заради урана, да остане на сухо, предаде .Заради водната криза, областният управител събра всички служби на извънредна среща, която се очаква да излезе с план за действие.Населените места с опасна вода в района вече са 16, след като уран беше открит в още три села.Свирково е поредното село, в което водата е обявена за опасна и забранена зарди урана, който обаче не е единствения метал, който тече от чешмите на хората от години.Забраната за водата да се използва за пиене и готвене в селото не се спазва, защото минералната вода е скъпа, кладенците са малко, а водоноски няма.Междувременно чешмите в селото пресъхват, след като от водного дружество решават да направят профилактика на водоема.Ако пускането на водата в Свирково е въпрос на дни, то часове делят Хасково от водния режим. След спирането на двете помпени станции, чиито кладенци се оказаха замърсени с уран, месец и половина градът разчиташе на водата от резервоарите, които вече пресъхнаха.Новите сондажи, финансирани от държавата, които трябва да решат проблема с водата на Хасково, са още на етап проект.", "date": "2017.06.02", "title": " Хасково заплашен от воден режим"}
{"url": "https://trud.bg/%d0%ba%d0%be%d1%80%d0%b0%d0%b2-%d0%b8%d1%81%d0%bf%d0%b0%d0%bd%d0%b5%d1%86-%d0%b7%d0%b0%d1%81%d0%b8%d0%bb%d0%b8-%d0%b3%d1%80%d0%b8%d0%b3%d0%be%d1%80-%d0%ba%d1%8a%d0%bc-%d1%82%d1%80%d0%b5%d0%b2%d0%b0/", "text": "Пабло Кареньо Буста (Испания) сложи край на участието на Григор Димитров на „Ролан Гарос“. Българинът загуби с 5:7, 3:6, 4:6 втория си пореден мач с представител на най-силната школа на клей. Григор започна добре мача от третия кръг и поведе с 4:0 в първия сет, след което пропусна шанс за 5:1. Но с това всичко хубаво за него на корта свърши. Испанецът върна двата пробива и завърши феноменалния обрат, за да поведе в резултата. Това се оказа сериозен психологически удар за българина и Кареньо Буста довърши работата си с по един пробив във втория и третия сет. Гришо обясни загубата си с твърде малкото мачове на клей преди турнира и се закани да отиде на „Уимбълдън“ с доста повече практика на трева. „Дори при 4:0 знаех, че той ще се бори – заяви Григор. – Съжалявам, защото съм го побеждавал. Трябва да забравя този мач. Идват добри турнири – в Щутгарт, в Куинс и на „Уимбълдън“ и там винаги съм се представял добре.“ Денят бе добър за испанците, след като 9-кратният шампион Рафаел Надал размаза с 6:0, 6:1, 6:0 Николоз Басилашвили (Грузия) в своя мач №100 на „Ролан Гарос“. „Перфектен? Не знам какво означава това!“, заяви Краля на клея след 98-ата си победа. Миналогодишната шампионка при жените Гарбине Мугуруса (Испания) пък продължава защита на титлата си след успех със 7:5, 6:2 над Юлия Путинцева (Казахстан).", "date": "2017.06.02", "title": " Корав испанец засили Григор към тревата"}
{"url": "https://trud.bg/%d0%bd%d0%be%d0%b2%d0%b8-%d1%82%d1%80%d0%be%d1%82%d0%be%d0%b0%d1%80%d0%b8-%d0%bf%d0%b0%d1%80%d0%ba%d0%b8%d0%bd%d0%b3%d0%b8-%d0%b8-%d0%b0%d1%81%d1%84%d0%b0%d0%bb%d1%82-%d0%b2-%d0%b7%d0%be%d0%bd%d0%b8/", "text": "900 квадратни метра от улицата между блок 11 и 13 зад детска градина „Кремена“ в зона А-9 на жк „Тракия“ са преасфалтирани, съобщи днес кметът  на район „Тракия“ в Пловдив Костадин Димитров.„На пътната отсечка имаше лош участък, който успяхме да реконструираме с икономии от бюджета на районната администрация. Доволен съм, че така успяхме изцяло да довършим обновяването на зона А-9  в района, обхващащ блоковете от номер 8 до номер 13“, допълни Костадин Димитров. Районният кмет уточни, че в момента се работи пред блок 71 в зона А-8, където след разговор и консултации с местните жители се изграждат нови паркоместа и тротоари.", "date": "2017.06.02", "title": " Нови тротоари, паркинги и асфалт в зони А-8 и А-9 на жк „Тракия“ в Пловдив"}
{"url": "https://trud.bg/%d0%b1%d1%80%d0%b5%d0%b7%d0%b8%d1%87%d0%ba%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8-3-%d0%b4%d0%ba%d0%b0-%d0%bf%d0%b0%d1%80%d0%ba-%d0%be%d1%82-%d0%b2%d1%80/", "text": "Три декара парк с детски съоръжения и места за отдих в Сливен бяха напълно възстановени от адвокат Магдалена Данчева и нейното сдружение „Брезичка”.  Градината се намира до блок 10 в кв.”Дружба” в града и е създадена преди повече от 40 години – съобщи адвокат Данчева. На това място по-младите баби и дядовци са играли като деца. Сега ще играят техните внуци.Възстановяването има предистория. „Веднъж сдружението ни възстанови парка през 2008 г. Десетина години по-късно не можахме да го познаем „благодарение” на усилията на гражданите и общината” – заяви Магдалена Данчева.  Обектът бил напълно изоставен, без никаква поддръжка, храсталаци и бурени превзели цялата територия, пейките били унищожени.  „Част от средства за повторното възстановяване бяха събрани на 60-годишния юбилей на един благодетел. Той ми позволи да поставя дарителска касичка. Бяха събрани  1740 лева” – разказа тя. С парите били купени 20 кубика пясък за 600 лева, 4 кошчета за отпадъци за 288 лева,  гуми втора употреба за ограждане на пясъчника, 20 рози за 70 лева, с които бил създаден розариум, частна фирма дарила 20 литра специална боя, фирмата за осветлението в общината поставила нови улични лампи и сега вечер в градината е като ден – каза Данчева.  Сдружението получило пълна подкрепа от общината и „Напоителни системи”, с чиято помощ били изхвърлени 5 камиона боклуци, монтирани нови 16 пейки на мястото на унищожените и освежени съоръженията.  Тревните площи вече са окосени и обработени два пъти срещу опасни насекоми, обраслите в храсталаци и бурени входове към парка – почистени. „Искам да подчертая, че навремето този парк е бил създаден от изключително компетентни строители и озеленители.  Качеството на работа е било много високо и няма нищо общо с днешното ново строителство на някои обществени обекти” – каза Данчева. За откриването на парка тя устрои празник за децата с ди-джей, рисунки, игри, йога и забавления.  Бе открита и дарителска кампания за купуването на ново детско съоръжение.   „Надявам се, че живущите в района този път ще се грижат за градината, защото тя е за тях, техните деца и внуци. Не може все да чакаме наготово я от общината, я от държавата” – каза Магдалена Данчева.Преди години „Брезичка” превърна в рай кален терен пред блок 6 в същия квартал. Сдружението бе създадено с цел подобряване на градската зелена среда и условията за живот в Сливен.", "date": "2017.06.02", "title": " „Брезичка” възстанови 3 дка парк от времето на баба и дядо"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%b2-%d1%81%d0%be%d0%bf%d0%be%d1%82-%d0%b8-%d1%80/", "text": "Двама дрогирани шофьори са били заловени при полицейски проверки навръх Международния ден на детето на територията на Пловдивска област. Около 15.40 часа в четвъртък в Сопот било установено, че 22-годишен местен жител е седнал зад волана на лек автомобил „Ауди“ под въздействието на наркотици.Със същото нарушение в Раковски с нерегистриран мотопед бил хванат 25-годишен неправоспособен жител на града, известен като католическата столица на България. Срещу нарушителите са образувани бързи полицейски производства. През последното денонощие на територията на Областна дирекция на МВР-Пловдив са регистрирани 15 криминални престъпления – 3 кражби, наркотици, ПОМПС и 10 други. Разкрити са 12 престъпления.", "date": "2017.06.02", "title": " Заловиха дрогирани шофьори в Сопот и Раковски"}
{"url": "https://trud.bg/45-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d1%80%d0%b0%d1%86%d0%b8%d0%b3%d0%be%d0%b2%d0%b5%d1%86-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d1%81%d1%8a%d1%81-%d1%81%d0%b5%d0%b0/", "text": "45-годишен шофьор от град Брацигово пострада при при автомобилна катастрофа, станала малко преди 3 часа през нощта в петък на булевард „Христо Ботев“ в Пловдив. Тогава в сектор „Пътна полиция“ е получен сигнал за лек автомобил „Сеат“, който се блъснал в дърво, вдясно извън пътното платно на булевард „Христо Ботев“ в центъра на града под тепетата.Пострадалият водач на сеата бил откаран от линейка в Университетска болница „Свети Георги“ и оставен под лекарско наблюдение. Взема му е кръвна проба за алкохол, а произшествието е отработено по административен ред.През последното денонощие по пътищата на Пловдивска област са станали 25 произшествия с материални щети. Регистрирани са 2 катастрофи с двама ранени.", "date": "2017.06.02", "title": " 45-годишен брациговец се блъсна със „Сеат“ в дърво на пловдивски булевард"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d0%b8-%d0%bd%d0%b0%d1%82%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b8-%d1%81%d1%8a%d1%82%d1%80%d1%83%d0%b4/", "text": "Президентът на Русия Владимир Путин заяви на икономически форум в Санкт Петербург, че Русия и НАТО трябва да си сътрудничат в борбата с тероризма, защото в противен случай ще има още атаки, предаде . Путин допълни, че вижда НАТО като инструмент на американската външна политика и че Русия е притеснена, че военната инфраструктура на организацията приближава границите ѝ.Путин добави, че няма да осъжда американския президент Доналд Тръмп за оттеглянето му от Парижкото споразумение за климата, но допълни, че страната е можела да остане присъединена към споразумението. Путин коментира още, че Парижкото споразумение е добър документ, но Русия все още не го е ратифицирала, защото чака определени технически детайли да бъдат изяснени. ", "date": "2017.06.02", "title": " Путин: Русия и НАТО трябва да си сътрудничат в борбата с тероризма"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%bd%d0%b8-%d0%be%d1%82%d0%bd%d0%b5%d1%81%d0%b5-%d1%81-30-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb/", "text": "България загуби с 0:3 (23, 15, ) от Франция в първия мач от група „С1“ на Световната лига по волейбол в Казан (Русия). Момчетата на Пламен Константинов създадоха интрига в два ог геймовете, но така и не намериха отговор на техничната игра на „петлите“. В първия гейм българите на няколко пъти наваксаха изоставания, но съперниците се оказаха по-точни след 23:23. Във втората част тимът на Франция поведе рано и я обезсмисли, а в третата „лъвовете“ заиграха по-стабилно край мрежата, но груби грешки в края ги лишиха от шанса да удължат мача. Днес от 16,10 часа България играе с Аржентина.", "date": "2017.06.02", "title": " Франция ни отнесе с 3:0 на волейбол"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%80%d1%8a%d0%bd-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Оставка подаде кметът на Трън Станислав Николов.Оттеглянето му дойде след като отново на дневен ред излезе случаят от 2015 г., когато с автомобила си Николов удари 6-годишно дете. Разследването твърдеше, че момченцето, което днес е с половин далак, само се блъснало в колата.Днес вече има дело срещу Николов.", "date": "2017.06.02", "title": " Кметът на Трън подаде оставка"}
{"url": "https://trud.bg/%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%b5%d0%bd-%d0%b8-%d0%bf%d0%b8%d1%8f%d0%bd-%d0%bc%d0%be%d1%82%d0%be%d1%80%d0%b8%d1%81%d1%82-%d1%81%d0%b5-%d0%bf%d0%be/", "text": "Неправоспособен и пиян 26-годишен моторист пострада при пътно произшествие в Асеновград, станало около 18.30 часа в четвъртък на улица „Княз Борис Първи“. Тогава на спешен телефон 112 било съобщено, че лек автомобил „Фолксваген“ е преминал в съседна пътна лента при наличие на непрекъсната линия и ударил мотоциклет „Ямаха“.Пристигналите на мястото на инцидента служители на реда направили справка в полицейските регистри, която установили, че мотористът няма шофьорска книжка, а с дрегер било установено, че е употребил 1,17 промила алкохол. Алкохолната проба на 53-годишния шофьор на колата пък била отрицателна. Случаят е отработен по административен ред.", "date": "2017.06.02", "title": " Неправоспособен и пиян моторист се потроши в Асеновград"}
{"url": "https://trud.bg/%d0%be%d1%82-%d1%82%d0%b0%d0%b7%d0%b8-%d0%bd%d0%be%d1%89-%d0%bb%d0%b5%d0%ba%d0%b8%d1%82%d0%b5-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d1%89%d0%b5-%d0%bf%d1%80%d0%b5%d0%bc%d0%b8/", "text": "От тази нощ леките автомобили ще преминават без ограничения в тръбата за София на тунел „Витиня“ на автомагистрала „Хемус“, съобщават от АПИ.В началото на седмицата започнаха краткосрочни ремонтни дейности за подобряване състоянието на съоръжението и повишаване безопасността на движение. Те се извършваха само през нощта и от 22 ч. до 6 ч. сутринта трафикът бе ограничен. Предвидените работи са изпълнени и се възстановява двупосочното движение в тръбата.Тежкотоварните превозни средства над 12 т преминават по следния маршрут:В посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът се връща обратно на АМ „Хемус“ при пътен възел „Ботевград“ при 47-ми километър;За пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.Задължителният маршрут за МПС над 12 т, пътуващи по направлението Видин – София от областите Видин, Монтана и Враца до София е: път I-1 – път II-16 при с. Ребърково – Своге – София, а от Видин и Монтана за София – път  II-81 Прохода Петрохан;Алтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла – Велико Търново – II-55 Проход на Републиката – АМ „Тракия“ – София;Алтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч – Плевен, II-13 Плевен – Кнежа – Борован, II-15 Борован – Враца, I-1 Враца – село Ребърково, II-16 село Ребърково – Своге – София.Необходимо е шофьорите да карат внимателно, да спазват стриктно поставената пътна сигнализация и указанията на контролните органи.", "date": "2017.06.02", "title": " От тази нощ леките автомобили ще преминават без ограничение през тунел „Витиня“ на АМ „Хемус“"}
{"url": "https://trud.bg/%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%b8%d1%80%d0%b0%d1%85%d0%b0-%d1%83%d0%bb%d0%b8%d1%86%d0%b0-%d0%bf%d1%80%d0%b8%d0%bb%d0%b5%d0%bf-%d0%b2-%d0%b1%d0%bb%d0%b0/", "text": "Приключи реконструкцията на част от улица „Прилеп“ в Благоевград. Тя е ремонтирана в участъка от улиците „Ел-тепе“ до „Кукуш“. На място е подменена ВиК инфраструктурата и е изградена газификация. Положен и 213 тона нов асфалт по участъка, който е с дължина около 381 метра.По разпореждане на кмета на кмета д-р Атанас Камбитов предстои специалисти да  извършат обстойни проверки на състоянието на уличната мрежа в града, като е предвидено изкърпване там, където е необходимо.Ремонтиране на уличните настилки в Благоевград се извършва при предварително изготвен график. Всяка следваща година в Инвестиционната програма на Общината се залагат улици в града и в селата, които биват ремонтирани. ", "date": "2017.06.02", "title": " Реконструираха улица „Прилеп“ в Благоевград, по разпореждане на кмета започват обстойни проверки"}
{"url": "https://trud.bg/%d0%b1%d1%8a%d1%80%d0%b7-%d0%b2%d0%bb%d0%b0%d0%ba-%d0%bd%d0%b0%d0%bf%d1%80%d0%b0%d0%b2%d0%b8-%d0%bd%d0%b0-%d0%ba%d0%b0%d0%b9%d0%bc%d0%b0-8-%d0%ba%d1%80%d0%b0%d0%b2%d0%b8-%d0%ba%d1%80%d0%b0%d0%b9/", "text": "Бързият влак БВ8610, пътуващ от Бургас за София, направи в петък на кайма 8 крави, тръгнали да пресичат жп линията в близост до гара „Тракия“ в Пловдив. Инцидентът е станал около 11.00 часа и движението в тази отсечка от жп пътя беше временно преустановено, докато собствениците на стадото крави не разчистиха релсите от труповете на прегазените животни.Те бяха натоварени на камион със словенска регистрация и откарани в неизвестна посока, най-вероятно в близка до града под тепетата кланица. На мястото на инцидента освен кибици пристигнаха и полицаи, които извършиха оглед.", "date": "2017.06.02", "title": " Бърз влак направи на кайма 8 крави край Пловдив"}
{"url": "https://trud.bg/61-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d1%80%d0%b0%d0%b4%d0%b8-%d0%ba/", "text": "Контрабандни стоки са иззети от служители на Шесто РУ на МВР-Пловдив, които под наблюдението на Районната прокуратура в четвъртък предприели проверка в помещение на булевард „Христо Ботев“ в града под тепетата, ползвано от 61-годишен местен жител. В хода на процесуалните действия били открити и конфискувани близо 4800 къса цигари от различни марки и 38 литра алкохол без платен акциз. По случая е образувано досъдебно производство по чл. 234, ал.1 от Наказателния кодекс.", "date": "2017.06.02", "title": " 61-годишен пловдивчанин изгоря заради контрабандни цигари и 38 литра алкохол"}
{"url": "https://trud.bg/%d0%ba%d0%be%d1%80%d1%82-%d1%81%d1%8a%d1%81%d0%b8%d0%bf%d0%b0-%d0%b3%d0%bb%d0%b5%d0%b7%d0%b5%d0%bd%d0%b0-%d0%bd%d0%b0-%d0%b3%d0%be%d1%84%d0%b5%d0%bd/", "text": "Нелеп инцидент сложи край на участието на белгийския тенисист Давид Гофен на „Ролан Гарос“. Номер12 в света водеше с 5:4 в първия сет срещу аржентинеца Орасио Себайос, когато се втурна да гони една безнадеждна топка. Дребосъкът не само не успя да я върне, но стъпи лошо на мястото, където започва покривката на корта. Глезенът му се оказа заклещен, а болката не му позволи да стане. Изкълчването извади Гофен от турнира и прати Себайос на неговия първи 1/8-финал в турнир от Големия шлем. Другата жертва на деня бе испанецът Гилермо Гарсия Лопес, който при 1:6, 0:1 се отказа заради контузия срещу Милош Раонич (Канада).", "date": "2017.06.02", "title": " Корт съсипа глезена на Гофен"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd%d0%b8%d1%82%d0%b5-%d0%b0%d1%82%d0%b0%d0%ba%d0%b8-%d0%b2-%d1%80%d1%83%d1%81%d0%b8%d1%8f/", "text": "Броят на престъпленията свързани с тероризъм са намалели с 90% през последните пет години, предава ТАСС, по информация на секретаря на Съвета за сигурност на Русия Николай Патрушев.Патрушев заяви, че прилагането в действия на решенията на Съвета е смъкнало нивото на заплаха от терористични атаки на територията на цялата страна.“Броят на терористичните атаки през последните пет години се сви с 90%. Това е особено важно като се имат предвид честите прояви на тероризъм по света,“ коментира Патрушев.", "date": "2017.06.02", "title": " Броят на терористичните атаки в Русия е намалял с 90% през последните пет години"}
{"url": "https://trud.bg/%d1%85%d0%b0%d0%b9%d0%ba%d0%b8-%d0%bd%d0%b0-%d0%ba%d0%b0%d1%82-%d0%b7%d0%b0-%d0%b4%d0%b6%d0%b8%d0%b3%d0%b8%d1%82%d0%b8-%d0%b4%d0%be-%d0%bf%d0%be%d0%bd%d0%b5%d0%b4%d0%b5%d0%bb%d0%bd%d0%b8%d0%ba-%d1%81/", "text": "Новите патрулки били купувани „на сляпо“Хайка за шофьори – пияни, дрогирани и без книжка, започна в цялата страна от вчера. Ще бъдат използвани камерите за засичане на превишена скорост. Полицейската операция, в която са включени служители на Пътна и Охранителна полиция, е започнала в 8 ч на 2 юни и ще продължи до 6 часа призори в понеделник, уточниха от МВР.Край шосетата са изкарани всички годни “Опел”-и, в които има монтирани мобилни камери. Но все още не е отменено изискването в закона преди зоната за засичане да се поставя знак Е 24 (За проекта на ГЕРБ виж по-долу). На хартия КАТ е въоръжен със 148 такива устройствата TFR1-M в патрулки, доставени между 2007 и 2011 г. По информация на “Труд” в момента около една трета от мобилните камери са извън строя, главно заради липса на акумулатори или заради някакви повреди по старите коли. Само 20-ина от камерите имат лампи за снимане по тъмно, затова и засичането ще става предимно денем. Затова вечер акцията ще продължава с проверки около кръчмите и дискотеките в населените места.Вчера шефът на КАТ Бойко Рановски каза, че при обявяване на обществената поръчка през 2016 г. изобщо не се е знаело, че първите 278 автомобила ще отидат при Пътна полиция. Това се е решило по-късно, без никой да е поставял специални изисквания за прозрачност на стъклата. Според Рановски не е имало план от счупените опели мобилните камери да се премонтират на новите патрулки, но това не е съвсем вярно. Правени са много опити, но снимките излизали мътни заради различния кварцов и оловен състав на стъклата.Позволяват снимки с камерите против корупция ГЕРБ внесе поправки в закона за движение по пътищатаКатаджиите да имат право да извършват контрол по спазване правилата за движение по пътищата с автомобили, оборудвани със средства за аудиозапис и видеозаснемане, като контролът се осъществява само в обхвата на средствата за видеозаснемане. Това гласи един от текстовете за изменение на Закона за движение по пътищата (ЗДвП), внесени вчера от депутати от ГЕРБ.Поправката изглежда е писана, че мобилните камери не могат да снимат от току що купените коли за КАТ. В новите патрулки има друг вид камери, които не засичат превишена скорост, а трябва да записват срещата между пътния полицай и провинилия се шофьор. Със същата цел и служителите на КАТ носят микрофони.Оборудването на патрулките с тези системи започна още през 2015 г. като антикорупционна мярка по времето на вътрешния министър Веселин Вучков. Възможностите на тези камери не са големи – с тях може да се снима като с видеорегистратори – например неправилно паркирали коли по пешеходни пътеки или спирки на градския транспорт, обясниха служители на МВР.Друга поправка, предложена от ГЕРБ, е за премахване на знак Е 24 пред зоните, в които камери на КАТ снимат за превишена скорост. Мотивът е – че след преминаване край камерите без нарушения шофьорите отново започват да карат с висока скорост.Депутатите предлагат още собствениците, които са дали колите си на шофьоори без книжка, също да остават без регистрация за срок от 6 месеца до 1 година. Досега наказанието за тях бе 1 месец. Статистиката обаче показва, че едва 19 % от хванатите неправоспособни са собственици на колата, която карат.", "date": "2017.06.02", "title": " Хайки на КАТ за джигити до понеделник сутринта\t\t\t"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d1%8f-%d0%bc%d0%b8%d1%85%d0%b0%d0%b9%d0%bb%d0%be%d0%b2%d0%b0-%d0%bd%d0%b0%d0%b3%d1%80%d0%b0%d0%b4%d0%b8-34/", "text": "„Да имаш 100-годишна, а и повече от 100-годишна история е знак, че училището има своето място и продължава да е значимо за образованието в своя край“. Това каза заместник-министърът на образованието и науката Таня Михайлова на церемония за награждаването на 34 професионални гимназии, които съществуват повече от век, съобщават от МОН.Г-жа Михайлова заяви още, че професионалното образование е един от най-важните приоритети на ръководния екип на министерството и подчерта голямата отговорност на дирекция „Професионално образование и обучение“. Освен това посочи, че вместо предложението 10 гимназии да бъдат наградени за своя стогодишен принос в развитието на българското професионално образование, ръководството на МОН е решило да бъдат наградени всичките 34 професионални гимназии с над 100-годишна история.Председателят на Българската търговско-промишлена палата (БТПП) Цветан Симеонов посочи, че най-голямото постижение на Закона за предучилищното и училищното образование е въвеждането на обучението по предприемачество още от малките класове. То ще спомогне да се запълни една огромна празнина в българската икономика в бъдеще. Г-н Симеонов увери присъстващите, че в лицето на БТПП имат огромен съюзник по всички въпроси за развитието на професионалното образование и обучение.Петте най-стари училища с над 130-годишна история, спомогнали на поколения млади българи да усвоят дадена професия или занаят, са:Професионална гимназия по селско стопанство „Ангел Кънчев“ – Образцов чифлик, Русе (1865); Професионална гимназия по селско стопанство – Садово, област Пловдив (1883); Професионална гимназия по икономика и управление „Елиас Канети“ – Русе (1883); Професионална гимназия по текстил и облекло „Добри Желязков“ – Сливен (1883); Професионална държавна търговска гимназия „Димитър Хадживасилев“ – Свищов. (1883).Награждаването на професионалните гимназии бе по предложение на Националния център за повишаване на квалификацията на педагогическите специалисти (НЦПКПС) и ръководството на Българската търговско-промишлена палата (БТТП). Директорите на всичките 34 професионални гимназии получиха от зам.-министър Михайлова плакета на Министерството на образованието и науката.", "date": "2017.06.02", "title": " Зам.-министър Таня Михайлова награди 34 професионални гимназии с над 100-годишна история"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-37-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b7%d0%b0-%d0%ba/", "text": "37-годишен пловдивчанин бе задържан за 24 часа в ареста на Първо РУ на МВР за кражба на велосипед и други вещи от избено помещение на улица „Славееви гори“ в града под тепетата.Посегателството било извършено на 15 май, когато стартирало и разследването. В хода на работата криминалистите установили автора – 37-годишен местен жител, срещу когото е образувано досъдебно производство.", "date": "2017.06.02", "title": " Арестуваха 37-годишен пловдивчанин за кражба на велосипед и други вещи от изба"}
{"url": "https://trud.bg/%d0%bf%d1%80%d0%be%d1%84-%d0%bc%d0%b8%d0%bb%d0%b0%d0%bd-%d0%bc%d0%b8%d0%bb%d0%b0%d0%bd%d0%be%d0%b2-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d1%81%d1%8a%d1%81-%d1%81%d1%8a%d1%81/", "text": "Проблемите с финансовото състояние на „Пирогов” се дължат на лошия договор между ръководството на болницата и Здравната каса. Това каза пред  проф. Милан Миланов, началник на Клиниката по интензивно лечение в болницата.По думите му сегашното ръководство на „Пирогов” е направило грандиозна грешка, като преди два месеца е подписало договор, според който сумата, която болницата заработва и трябва да й се изплати за дейност, е с 400 000 лева по-малко на месец. Това прави 5 млн. лева на година, които трябва да работим по-малко, изчисли той.80% от болниците в София са с намален бюджет, каза още проф. Миланов. Най-тежко е намалението в „Пирогов”, Военномедицинска академия, Александровска болница, „Царица Йоанна”, Окръжна болница и четирите общински болници. В същото време частната болница „Софиямед” е получила 900 000 лева, заяви проф. Миланов.„Цялото това действие се извършва на тъмно. Никой не знае какви са параметрите, по които този бюджет се разпределя”, подчерта проф. Миланов.„Пирогов” не може да бъде затворен, няма как да се случи това”, категоричен беше той.„На национално ниво тежко са ударени и фамилните лекари и специалистите в доболничната помощ, най-вече с назначаването на лимити за техните направления”, допълни проф. Миланов.На Националния съвет в петък на Лекарския съюз проф. Миланов ще предложи със ситуацията да бъдат сезирани омбудсманът Мая Манолова и Комисията за защита на конкуренцията заради „рекет” от Касата към болниците и доболничната помощ.Той прогнозира, че болниците ще продължават тежко да затъват финансово.“Пирогов” е отворена, но в края на юни, когато получаваме доходите си за месец май, ако няма изработено разплащане, ще стане много лошо”, допълни проф. Миланов.", "date": "2017.06.02", "title": " Проф. Милан Миланов: Проблемите със състоянието на „Пирогов” се дължат на лошия договор с НЗОК"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%be%d0%b1%d1%83%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%be%d0%b4%d0%b0/", "text": "В Пловдив днес приключи тридневното обучение на водачи в интерактивния маршрут по проект „Усети града“. Водачите са младежи, които се обучават чрез методите на неформално образование в основни техники за ориентация и мобилност в градска среда на хора със зрителни затруднения, в интерпретиране на градското културно наследство и прилагане на практика на наученото. Обучените водачи ще могат да представят градското културно наследство на Пловдив по време на 3 интерактивни маршрута „Усети града“ на 3, 13 и 18 юни, които ще са отворени и безплатни за всеки.Интерактивните маршрути се преминават от най-малко двама души, един е в ролята на водач, а другият е воден със затворени очи. Водените могат да бъдат както зрящи, така и незрящи, и да предизвикат сетивата си. С помощта на пътеводител водачът насочва и представя по сетивен начин културното наследство на Пловдив. За целта са нужни определени знания за интерпретиране и ориентация в градска среда, заложени теми в Обучението за водачи.Проектът „Усети града – подготовка на водачи и реализиране на интерактивен маршрут“ е финансиран от Община Пловдив, а организиратор на инициативата е Асоциация за култура, етнология и антропология „Медиатор“, която работи в партньорство с Философско-историческия факултет на Пловдивския университет „Паисий Хилендарски“ и с Националния център за рехабилитация на слепи – Пловдив.", "date": "2017.06.02", "title": " В Пловдив приключи обучението на водачи за интерактивния маршрут „Усети града“"}
{"url": "https://trud.bg/%d0%b4%d0%b2%d0%b0-%d0%bf%d1%8a%d1%82%d0%b8-%d0%b7%d0%b0-6-%d1%87%d0%b0%d1%81%d0%b0-%d1%81%d0%bf%d0%b8%d1%80%d0%b0%d1%82-%d1%88%d0%be%d1%84%d1%8c%d0%be%d1%80-%d1%82%d0%be%d0%b9-%d0%b2%d1%81%d0%b5/", "text": "Пиян шофьор без книжка от шуменското село Друмево се оказа абслютен карък след като пътни полицаи го стопираха два пъти за 6 часа. Всеки път дрегерът отчитал алкохол, съставили му и 10 акта и две бързи досъдебни производства.Критичният ден за 28-годишният Светослав Алеков бил в четвъртък, съобщават от полицията. Към 5 часа сутринта катаджии спрели варненски „Форд Ескорт“ за рутинна проверка на ул.“Цар Освободител“ в Шумен. Тест с дрегер показал, че шофьорът управлява с 1,17 промила алкохол. Нямал шофьорска книжка, никога не бил карал курсове, но бил собственик на автомобила. Фордът бил със служебно прекратена регистрация за неплатени глоби, нямал застраховка Гражданска отговорност, а за капак регистрационните табели били за друго превозно средство. Срещу водачът нарушител е започнато бързо производство, съставили му актове по Закона за движение по пътищата, а табелите били свалени.Около 11 часа същия ден в село Друмево кварталният полицай забелязал „Форд Ескорт“-а по ул.“Ленин“ и го спрял. Мястото било на 200 метра от къщата на шофьора Светослав. Той пробвал да осуети полицейската проверка, помъчил се да сваля табелите на колата. Вече бил сложил нови пак варненски от „Ауди 80“. На мястото били извикани полицаи от Шумен с дрегер и водачът се съгласил на тест – уредът отчел 1 промил алкохол. За униформените нямало изненада, защото на предната седалка в колата стояла бутилка с бира. За втори път било установено, че Светослав управлява автомобила с табели за друго превозно средство, факт била и липсата на Гражданска отговорност и книжка. След втората засечка Светослав бил задържан за едно денонощие в полицейското управление на РУ-Шумен, заради оказаната съпротива на униформените. Има общо 10 акта, образувано е и второ бързо производство.", "date": "2017.06.02", "title": " Два пъти за 6 часа спират шофьор, той все пиян"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-16-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b2-%d1%80%d0%be%d0%b7%d0%b8%d0%bd%d0%be/", "text": "В РУ на МВР-Карлово е започнато бързо производство срещу 16-годишен тийнейджър за притежание на наркотици. При проверка в училището в пловдивското село Розино служителите на реда спипали момчето с цигара с марихуана. Случаят е докладван в районната прокуратура, а работата продължава разследващ полицай.", "date": "2017.06.02", "title": " Спипаха 16-годишен с марихуана в Розино"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%b7%d0%be%d0%b2%d0%b0%d1%82-%d0%b2-%d0%bf%d0%b5%d1%82%d0%b8%d1%86%d0%b8%d1%8f-%d1%81%d0%bb%d0%b0%d0%b2%d0%b8-%d0%b2-%d0%bf%d0%b0%d1%80%d0%bb%d0%b0%d0%bc%d0%b5/", "text": "Петиция, която призовава Слави Трифонов да се яви на избори и да влезе в Народното събрание, се разпространява в родното интернет пространство, показа проверка на “Труд”.Според инициаторите от специално създадения за целта сайт zaslavi.com подписката до вчера е подкрепена от близо 160 000 души. Целта е хората в петицията да станат 200 000, след което документацията ще бъде предадена на шоумена.Организаторите се представят за част от хората, които са “за” предложенията от референдума на Инициативния комитет на Трифонов да бъдат вплетени в българското законодателство. Ако бъдат направени корекциите, които бяха подкрепени от близо 2.5 милиона гласоподаватели, на следващите парламентарни избори депутатите ще влизат в НС след мажоритарен вот в два тура. До урните ще се ходи задължително (както е и сега, но няма реална санкция), а държавната субсидия за политическите формации ще бъде 1 лев за получен реален глас, а не 11 лв.Инициаторите обявяват, че на 24 юни организират среща в София, на която канят и Слави Трифонов. Надеждата им е, че той ще ги послуша и ще влезе в политиката.“Нямаме общо с тази петиция. Често се появяват такива. Ако има нещо от наша страна, ще бъде на официалния сайт на предаването”, коментираха пред “Труд” от “Шоуто на Слави”.", "date": "2017.06.02", "title": " Хиляди зоват в петиция: Слави в парламента!\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d0%b0%d1%80%d0%bb%d0%be%d0%b2%d0%be-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%84%d1%80%d0%b5%d0%bd%d1%81%d0%ba%d0%b8-%d1%81/", "text": "Кметът на Карлово д-р Емил Кабаиванов се срещна с 14 студенти от френския град Тарб, намиращ се близо до Тулуза, които се обучават по градинарство и земеделски култури и проведоха своя двуседмичен стаж на територията на общината. Студентите са участвали в розобера в масивите на село Каравелово, посетили са дестилерии за производство на розово масло и са се запознали с целия процес на розопроизводство. През свободното си време са посетили местни културно-исторически забележителности и са присъствали на Празника на розата.„Липсата на работна ръка е един от проблемите на местните розопроизводители, така че вашата помощ е неоценима“, каза д-р Кабаиванов при срещата си със студентите. Кметът благодари на французите за това, че са избрали Карловския край за своето практическо обучение. „Българското розово масло е всепризнато, а целта на нашите розопроизводители е най-вече да запазят неговото високо качество, защото именно то в основата за присъствието му на световните пазари“, допълни кметът и пожела на студентите като изкачват стъпалата на своето развитие да го правят стабилно и да поддържат нивото, което са постигнали.Те от своя страна благодариха за гостоприемството и възможността да се запознаят отблизо с красотата на Розовата долина.Целият стаж на френските студенти е организиран със съдействието на Националния клонов съюз на производителите на етерично-маслени, маслодайни и енергийни култури и се финансира по програма „Еразъм“. На срещата присъстваха заместник-кметът на Община Карлово Антон Минев и председателят на Националния клонов съюз на производителите на етерично-маслени, маслодайни и енергийни култури Зара Клисурова.", "date": "2017.06.02", "title": " Кметът на Карлово се срещна с френски студенти, стажуващи в общината"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%bf%d1%80%d0%b5%d0%b4-%d0%be%d1%82%d0%ba%d0%b0%d0%b7-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0-%d0%bb%d0%b8/", "text": "Все още не е ясно в кой от европейските клубни турнири ще играе баскетболният шампион „Лукойл Академик“. Като първенец у нас, тимът от Правец по право трябва да участва в Шампионската лига, но от клуба настояват да започнат директно в груповата фаза. „За нас е неприемливо да играем в квалификации – заяви спортният директор Тодор Стойков. – Мислим и за участие в Еврокъп, ако не бъдат удовлетворени исканията ни.“ Бившият ас на националите призна, че в „Лукойл Академик“ чакат да стане ясно колко чужденци ще могат да използват в родното първенство, за да започнат селекция за следващия сезон. „Ще се съобразим с решението на другите отбори – добави Стойков. – Но само с български играчи няма смисъл да играем в Европа.“", "date": "2017.06.02", "title": " „Лукойл“ пред отказ на Шампионска лига"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d1%81%d1%80%d0%b5%d1%89%d1%83-%d1%82%d1%80%d0%b5%d1%82%d0%b8-%d0%b3%d1%80%d0%b0%d0%bd%d0%b8%d1%87%d0%b0%d1%80-%d0%b7%d0%b0-%d0%bd%d0%b5%d0%b7/", "text": "Специализираната прокуратура повдигна обвинение за участие в организирана престъпна група за незаконно превеждане на чужди граждани през държавната граница на България на трети граничен полицай от Аерогара София. Досега той е заемал длъжността началник на смяна на ГКПП на аерогарата. С това обвинените по досъдебното производство стават петима, съобщават от Прокуратурата.На 26 май 2017 г. по същите обвинения бяха привлечени като обвиняеми двама гранични полицаи от летището и двама граждани на Бангладеш. Те бяха задържани на 25 май 2017 г. при специализирана операция на ГДБОП, ДАНС, Дирекция „Вътрешна сигурност“ на МВР и Специализираната прокуратура.Двамата полицаи бяха обвинени и в подкуп. Специализираният наказателен съд наложи на четиримата мярка за неотклонение „Задържане под стража“, която на 1 юни 2017 г. бе потвърдена от втората съдебна инстанция.Днес, 2 юни 2017 г. Специализираният наказателен съд определи най-тежката мярка за неотклонение и на обвинения като пети участник в организираната престъпна група. Задържането под стража може да бъде обжалвано пред Апелативния специализиран наказателен съд. ", "date": "2017.06.02", "title": " Обвинение срещу трети граничар за незаконно превеждане на мигранти през Летище София"}
{"url": "https://trud.bg/%d1%80%d1%83%d1%81%d0%ba%d0%b8-%d0%ba%d0%b0%d0%b4%d0%b5%d1%82%d0%b8-%d0%bf%d1%8a%d1%82%d1%83%d0%b2%d0%b0%d1%82-%d0%b4%d0%be-%d1%81%d1%82%d0%b0%d0%bc%d0%b1%d0%be%d0%bb%d0%b8%d0%b9%d1%81%d0%ba%d0%b8/", "text": "Трима руски кадети и техен преподават пристигнаха специално в Стамболийски, за да видят умаленото копие на паметника Шипка, който е изграден на един от входовете на града. „Малката Шипка“, както бе наречен паметникът още със създаването му, е една от многобройните нови придобивки, които жителите на Община Стамболийски имат от началото на управлението на кмета Георги Мараджиев, а самият той определя паметника като малък сувенир от голямата история на България.Руските кадети са спечелили екскурзия до нашата страна като награда от конкурс на тема „Освобождението на България“. Стамболийски не е бил в маршрута на екскурзията, но от своя гид руснаците разбрали за „Малката Шипка“ и сами поискали да я видят и да се снимат тук за спомен.", "date": "2017.06.02", "title": " Руски кадети пътуват до Стамболийски за снимки пред „Малката Шипка“"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b0%d0%b3%d0%b5%d0%bd%d1%82%d0%b8-%d0%bd%d0%b0-%d0%b4%d0%b0%d0%bd%d1%81-%d0%b7%d0%b0%d1%80%d0%b0%d0%b4%d0%b8-%d1%82%d1%8a%d1%80%d0%b3/", "text": "Разследват трима служители от ДАНС във Велико Търново за укриване на данни, свързани с търговия на гласове на последните парламентарни избори, научи “Труд”.Разкритията били направени, след като директорът на ДАНС в старата столица Тихомир Солаков се върнал на работа след 6-месечен отпуск по болест. За престъпното деяние на тримата агенти е уведомена прокуратурата. Ако се докаже, че са разпъвали чадър над определена политическа партия, която е купувала гласове за вота, служителите ще бъдат дисциплинарно уволнени и дадени на съд.“Не съм оторизиран да давам информация на медии. Обърнете се към Пресцентъра на ДАНС в София”, каза лаконично Тихомир Солаков. “Нямам информация за такъв случай. За течащи проверки не даваме информация, но ако се окаже, че има такъв случай, ще бъде направено прессъобщение” , увери Светла Берова от пресцентъра на ДАНС.Точно преди година пък гръмна новината за разбита наркомрежа в ДАНС-Велико Търново. Тогава започна разследване срещу двама служители. След като бяха събрани достатъчно доказателства, на двамата агенти бе отнет допускът им за работа със секретна информация. Единият бе дисциплинарно уволнен, а вторият е в болничен.", "date": "2017.06.02", "title": " Разследват агенти  на ДАНС заради търговия с гласове"}
{"url": "https://trud.bg/%d0%b1%d0%bb%d1%8a%d1%81%d0%bd%d0%b0%d1%85%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd%d1%86/", "text": "Служителка на бензиностанция в Пловдив, в района на Мебелна къща, е била блъсната от автомобил на клиент, предаде . Шофьорът и спътничката му поискали колата им да бъде заредена с гориво, но отказали да платят.При бягството си те блъснали жената. Тя е в университетската болница „Свети Георги“ с травми на главата и с множество охлузвания по тялото. Няма опасност за живота й.Полицията издирва двамата бегълци.  ", "date": "2017.06.02", "title": " Блъснаха служителка на бензиностанция в Пловдив\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%bc%d0%be%d0%bb%d0%b4%d0%be%d0%b2%d0%b0-%d1%81-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b7%d0%b0-%d0%bf%d0%bb/", "text": "Посланикът на Молдова в България Щефан Горда изрази подкрепата си за Пловдив – Европейска столица на културата в личния си профил в една от социалните мрежи. Посланикът бе силно впечатлен от града под тепетата и културното му наследство след посещението си в Пловдив, където в началото на тази седмица обсъди с кмета Иван Тотев възможностите за разширяване на икономическите отношенията между бъдещата европейска културна столица и бизнеса в Молдова.След срещата кметът Тотев му подари тениска на „Пловдив 2019“ и дипломатът си е качил снимка с нея в профила си във Фейсбук. Обменът в областта на културата и образованието е част от добрите взаимоотношения, които двете страни развиват вече няколко години. Европейска столица на културата е възможност за увеличаване на обмена между България и Молдова и обогатяване програмата на „Пловдив 2019“.", "date": "2017.06.02", "title": " Посланикът на Молдова с подкрепа за „Пловдив 2019“"}
{"url": "https://trud.bg/%d0%b4%d0%b5%d0%b2%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%87%d0%ba%d0%b0-%d0%be%d1%82-%d0%b5%d0%b3-%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d0%b7%d0%b4%d0%b0%d0%b4%d0%b5/", "text": "Деветокласничката от Езикова гимназия „Пловдив“ (бившата Английска гимназия) Анна Велкова дебютира на писателската сцена с представяне на първата си книга „Скритите истини“, в която са събрани 26 нейни разказа. Премиерата бе в Балабановата къща като част от програмата на общинско предприятие „Старинен Пловдив“, а гост на събитието бе председателят на Общински съвет-Пловдив Савина Петкова, според която младата авторка предлага на публиката философски поглед върху сюжети от реалния живот.„Възрастта не е критерий за зрялост. Тя те спохожда внезапно с различни въпроси за теб самия, за света, за различните внушения, за всичко това, което виждаш. Скритите истини са у всеки човек, но за всеки те значат нещо различно“, така младата авторка описва „скритите истини“ в своите разкази. Любимият писател на младата авторка е Антоан дьо Сент-Екзюпери, а сред поетите неин фаворит е Димчо Дебелянов. Младата дама се запалва по литературата още на 13 години като първоначално започва да пише стихове. Вече е подготвила и роман и се надява в близките месеци да успее да го публикува.На премиерата имаше и класическа музика, а изпълнители бяха приятелки на Анна Велкова. Ирен Капеловска и Галена Ганчева изпълниха „Аделаида“ от Моцарт, Яница Димитрова свири на класическа китара, Полина Димитрова и Мария Добрева представиха танго. Публиката бе очарована, когато на финала на премиерата младата писателка показа и своя усет към музиката и в дует с Полина Димитрова изпълниха „Ода на радостта“.", "date": "2017.06.02", "title": " Деветокласничка от ЕГ „Пловдив“ издаде първа книга с 26 разказа"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80-%d1%81%d0%b5-%d0%be%d0%b1%d0%b5%d1%81%d0%b8-%d0%bd%d0%b0-%d0%b4%d1%8a%d1%80%d0%b2%d0%be/", "text": "Кандидат за пожарникар от Елена е намерен обесен в сряда в гора. Младият мъж направил примка от сезал, закачил я на клоните на дърво и увиснал на нея. Безжизненото му тяло било открито от случайни минувачи край махала Яковци, в близост до къщата на дядо му.Преди около 3 месеца 25-годишният мъж спечелил конкурс за пожарникар и водач на специализиран автомобил. Той успешно издържал и задължителните психо тестове. Когато дошло време наскоро да замине на обучение в специализирана школа, мераклията за огнеборец внезапно се отказал. Пред ръководството на Областната дирекция по пожарна безопасност и защита на населението във Велико Търново, младежът заявил: „Не искам да ходя на обучение! Това не е за мен!“.Въпреки, че успял да спечели конкурса, на който се явили около 20 кандидати, правело впечатление, че младият мъж е странен и като че ли живее в собствен свят. „В момента се изясняват причините за самоубийството. Сред версиите са несподелена любов или дълбока  депресия“, коментират разследващи.", "date": "2017.06.02", "title": " Кандидат-пожарникар се обеси на дърво в гора"}
{"url": "https://trud.bg/%d0%bf%d1%8a%d1%80%d0%b2%d0%be%d1%8e%d0%bd%d1%81%d0%ba%d0%be-%d0%b0%d1%84%d1%82%d1%8a%d1%80%d0%bf%d0%b0%d1%80%d1%82%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%bf%d0%bb/", "text": "Изненадите за децата на Пловдив продължават и тази неделя, когато Мол Марково Тепе организира първоюнско афтърпарти, а малчуганите ще имат възможността да гледат невероятния съвременен мюзикъл по любимия детски сериал „Soy Luna“. Представлението ще започне в 11:30 часа на партера на търговско-развлекателния център. Сериалът „Аз съм Луна“, наследникът на „Виолета“, набира все по-голяма популярност по света, а и у нас. След успешния първи сезон на сериала мюзикълът е тук.Луна е безгрижно и красиво 16-годишно момиче, което живее в Канкун, Мексико, заедно с приемните си родители. Тя работи като разносвач на бърза храна на ролкови кънки и е доста добра на тях. Какво се случва по-нататък, става ясно от разказа на самата Луна и с помощта на младите актьори от формация „Art Crew“ Ваня Генчева, Любомира Джорова, Богомил Райков, Венета Цонева, Франческо Ночев, Цветелина Славова, Илиян Тиганев, Мартин Дизов и Кристина Ангелова.Веднага след мюзикъла „Аз съм Луна“ купонът продължава с детска дискотека.", "date": "2017.06.02", "title": " Първоюнско афтърпарти организира пловдивски мол в неделя"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d1%82%d0%b8%d0%bc%d1%83%d0%bb%d0%b8%d1%80%d0%b0%d0%bc/", "text": "„Един от основните приоритети в управленската ни програма е да стимулираме повече млади хора да работят като учители в по-малките населени места в страната, където има ученици от уязвими групи.“ Това заяви днес министърът на образованието и науката Красимир Вълчев на работна среща с директори на училища и детски градини от област Кърджали, представители на местната власт и заместник-председателя на Народното събрание Цвета Караянчева, съобщават от МОН.Той подчерта важната роля на учителите при работата с деца в риск от отпадане от образователната система, както и с онези, чиито майчин език не е български.На тези ученици трябва да се помага повече, така че да бъдат задържани в училище и да получат добро образование. „В учебните програми сме заложили достатъчно изучаване на български език. Имаме и допълнителни часове по различни проекти, които биха помогнали за преодоляване на трудностите в обучението“, каза министърът и потвърди ангажимента на правителството за увеличение на учителски заплати в цялата страна.Министър Вълчев обясни, че в следващата бюджетна програма ще има промяна на делегираните бюджети, чрез която да бъдат подпомогнати по-малките училища и училищата в отдалечените райони. Идеята е те да получат повече ресурси за обхващане и задържане на децата в образователната система. В този процес ще се включат и институции като Министерството на труда и социалната политика, Министерството на вътрешните работи, Комисията за борба с противообществените прояви и др. Министерството на образованието и науката (МОН) ще предложи междуинституционален механизъм за взаимодействие. Красимир Вълчев заяви, че в обсъждането и изпълнението му голяма роля ще изиграят и общините.Преди срещата днес министър Красимир Вълчев откри реновиран корпус за практическо обучение по готварство и ресторантьорство в Професионалната гимназия „Св. Св. Кирил и Методий“ в Момчилград. Той изрази надежда, че новата база ще донесе удовлетворение за учениците и учителите.Министърът допълни, че МОН подпомага обновяването на професионалните училища по различни проекти и програми. „Професионалното образование е сред приоритетите ни. Намерението ни е привлечем повече ученици да се включат в него“, каза още той.", "date": "2017.06.02", "title": " Министър Вълчев: Трябва да стимулираме учителите да работят в малките населени места"}
{"url": "https://trud.bg/%d0%b6%d0%b5%d0%bd%d0%b0%d1%82%d0%b0-%d0%b8-%d0%bc%d1%8a%d0%b6%d1%8a%d1%82-%d0%b2-%d1%81%d1%82%d1%80%d0%b5%d0%bc%d0%b5%d0%b6-%d0%ba%d1%8a%d0%bc-%d1%80%d0%b0%d0%b2%d0%bd%d0%be%d0%b2%d0%b5%d1%81%d0%b8/", "text": "Почитатели на изкуството на пловдивския живописец Пламен Бешков оцениха високо новата му самостоятелна изложба, която се откри в постоянна експозиция „Мексиканско изкуство“ в Стария град. За художника това е първо представяне в зали на Градска художествена галерия – Пловдив, за което бе подкрепен от приятели и ценители, както и от своя първи учител в изкуството Минчо Панайотов.За творческите търсения и експресивен живописен език на автора по време на откриването говори галеристът Светлозар Недев, следящ от години развитието на Пламе н. Самият художник призна, че настоящата му изложба е резултат от творческа активност, възобновила се след дълга пауза, в която не е посягал към четката. Затова желанието му да рисува сега е огромно и всяка следваща среща с публиката бележи нов, по-висок етап по пътя му в живописта. Изложбата може да се види до 15 юни.", "date": "2017.06.02", "title": " Жената и мъжът в стремеж към равновесие в живописните платна на Пламен Бешков"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d0%be%d1%82%d0%b4%d0%b0%d0%b4%d0%be%d1%85%d0%b0-%d0%bf%d0%be%d1%87%d0%b8%d1%82-%d0%ba%d1%8a%d0%bc-%d1%85%d1%80%d0%b8/", "text": "Хиляди българи отдадоха почит към Христо Ботев пред паметника в родния му град Калофер в деня, в който отбелязваме 141 години от героичната смърт на поета революционер. Честването започна от Национален музей „Христо Ботев“ с военен ритуал по изнасяне знамето на Ботевата чета. Пред Мемориалния комплекс в центъра на града се състоя митинг-поклонение, а слово за Ботев изнесе областният управител на Пловдив Здравко Димитров.Пред паметника на Христо Ботев бяха поднесени венци и цветя в знак на признателност към безсмъртното дело на поета революционер. Точно в 12 часа всички сведоха глави под звука на сирените и отдадоха почит към Ботев и загиналите за свободата на България. На церемонията присъстваха кметът на Община Карлово  д-р Емил Кабаиванов, председателят на Общински съвет-Карлово Теодор Шойлеков, командирът 61-ва Стрямска механизирана бригаден генерал Пламен Йорданов, бившият министър-председател Ренета Инджова, депутатите от коалиция „БСП за България“ Георги Търновалийски и Веска Ненчева, посланикът на Ливан Сузан Музи, кметове на населени места, общински съветници, граждани и гости на Калофер.", "date": "2017.06.02", "title": " Хиляди българи отдадоха почит към Христо Ботев в родния му град Калофер"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2%d0%b8-%d0%bd%d0%be%d0%b2%d0%b8%d0%bd%d0%b8-%d0%b8-%d0%b3%d0%b5%d1%80%d0%be%d0%b8-%d0%bf%d1%8a%d0%bb%d0%bd%d1%8f%d1%82-%d0%bc%d0%b5%d0%b4%d0%b8%d0%b9%d0%bd%d0%be/", "text": "„Поредната ПР-акция на прокуратурата…“ Така на слушателите на обедното предаване във вторник на програма „Хоризонт“ на Българското национално радио бе представен ареста на съдията по вписванията, прибирал „дребни“ суми от нотариуси, за да им разглежда бързо делата. Нещо повече, акцията на антимафиотите и прокуратурата била, за да затъмни демонстрацията на дузина и половина протестъра пред президентството и да им попречи да принудят Консултативния съвет за национална сигурност да се занимае с въпроса за „съдебната реформа“.Слушателят на обществената медия дори и не разбра, че изговорилият тези твърдения е част от улични манифестатори, които през последните години смятат себе си за последната най-висша инстанция в държавата – „гражданинът“, само защото имат привилегията да разполагат с цялата пропагандна мощ на мейнстрийм медиите.Така, с лека ръка, Българското национално радио позволи на „професионалния“ протестър и недотам известен адвокат Петромир Кънчев да постави етикета върху дейността на служби и обвинители, които месеци наред са работили по документирането на престъпната дейност на съдията по вписвания Йордан Раденков. Радиослушателите няма как да знаят, че Кънчев е сред помощниците на Учредителното събрание на партията на провалилия се бивш правосъден министър Христо Иванов „Да, България“ в началото на годината.Не на последно място, слушателят на БНР не знае, че в телевизионен ефир преди три години Петромир Кънчев е обвинен в участие в корупционна схема за осиновяване на българчета от семейство от смесен брак – българска и холандец.Същото се отнася до зрителите и на бТВ, и на Нова телевизия, а и на БНТ, които във вторник в публицистични предавания и новините бяха надлежно информирани как множество от цели 15, а на моменти дори 17 и 18 души, са поставили изключително „важните“ искания за реформа на правосъдието. Да представиш исканията на шепата „професионални“ протестъри в централната емисия новини на бТВ в самостоятелен репортаж, е не просто падение за журналистическата професия, това показва как определени медии в България постепенно се превръщат в мащеха на истината.Ако доскоро пропагандирането на поредната лобистка инициатива беше нещо закономерно за медиите на олигархията – „Капитал“, „Дневник“, „Медиапул“, „Клуб З“, то тази спекула с истината започна да взима гигантски мащаби, защото в мрежите за налагане на „фалшиви“ новини, теми и персонажи, вече се включени водещи телевизии и радиостанции – бТВ, Нова, БНТ, БНР и Дарик.Между въпросните медии цари странна конкуренция – кой журналист ще бъде по-злъчен в атаките срещу прокуратурата или срещу всяка друга институция, политик или общественик, които не са по вкуса на скритите дълбоко в задкулисието кукловоди-олигарси.Подобен „връх“ на слугинството пред олигархичните кръгове „Капитал“ и „Агнешките главички“ беше неотдавнашната явна манипулация от ефира на бТВ и конкретно в предаването „Тази събота“, където на зрителя трябваше да бъде внушено колко недостойно и маргинално е да протестираш срещу увеличението на цените на топло- и електроенергията и колко тренди е да маршируваш по жълтите павета с провалили се партийци, борещи се, но останали без властови позиции марионетки на подсъдими и обвиняеми олигарси. Демонстрацията пред президентството във вторник беше повече от маргинална, но това беше скрито от зрителите и слушателите, които така и не разбраха кой всъщност протестира – провалил се кандидат за депутат от ДЕОС, т.е. от коалицията на олигарха Иво Прокопиев – „Да, България“, бивш депутат от управленския мандат на Иван Костов, бивш сътрудник в Министерство на отбраната на подсъдимия днес земеделец Николай Ненчев, неколцина бивши журналисти и един „бизнесмен“, чийто бизнес е толкова „успешен“, че от лятото на 2013 г. до днес няма и ден, в който да не е обслужил интересите на Иво Прокопиев – било като продавач на кафе, било като лепящ плакати и държач на транспаранти, било като събирач на подписи или като масовик, какъвто го игра и във вторник.Нима Росен Цветков или колежката му Генка Шикерова не могат да покажат какво работи „бизнесменът“ Георги Илиев или бившият труженик на олигарха Иво Прокопиев – Николай Стайков? Извън дейността им на събирачи на протестъри от офисите, както стана ясно от стенограмите на задкулисието АРГО. Нима не могат да покажат, че средствата за предизборната кампания на капитулиралата коалиция „Да, България“ бяха осигурени от свързани – пряко или косвено с Прокопиев, който „няма“ нищо общо с политиката.Нима колегите на Генка и на Росен не виждат – как ключовите съдилища – СГС и ВКС са овладени от лобистки адвокатски кръгове, как съдии решават дела, по които едната страна е политически обвързана с половинката на магистрата.Останаха ли журналисти, които могат да покажат – кой и как е предложил поправките в законодателството, които са на път да осигурят свобода на „Наглите“. А може би това не трябва да се показва на аудиторията и шефовете на „Новините“ – Венелин Петков и Дарина Сарелска няма да го позволят. Друго си е да разследваш Киро Циганина, който между впрочем, отвъд цялата му арогантност, излезе победител от сутрешното му интервю преди десетина дни по бТВ или как се точи нафта от линейка, не че това е редно, но не и да задаваш истинските въпроси, които биха разкрили тежките зависимости на ръководителите на Софийския градски съд Калоян Топалов и на Върховния касационен съд Лозан Панов.В стремежа си да разширят пропагандното влияние над обществото, мейнстрийм медиите започваха да генерират обратен ефект. Докато пропагандата идваше от медиите-бухалки на олигархията, финансирани с грантовете на компрометираната Фондация „Америка за България“, интересуващата се аудитория си казваше – „какви „страшни“ тайни крие властта, които обаче не виждаме по телевизора и не чуваме по радиото“. Когато „опорните точки“ на задкулисието във войната му срещу прокуратурата, правителството, парламент и президент, започнаха да се повтарят от сутрин до вечер в мейнстрийм-медиите, първо от Христо Иванов, после от пречупения и политизиран председател на ВКС Лозан Панов, а и от всевъзможни „граждани“, като Емил Джасим, Христо Христев, Петромир Кънчев и сие, у реципиента се задейства инстинкт за самосъхранение и вместо доверие, вече се генерира съмнение. И няма как да е иначе, когато в знамена на „съдебната реформа“ бяха превърнати отхвърлени от професионалните си гилдии магистрати, например.Колкото и пъти водещата на бТВ Жени Марчева да покани в предаването си бившия председател на Софийския районен съд Методи Лалов, няма да успее да убеди зрителите, че той е съдия за пример, при положение, че не се намериха негови колеги, които дори да го номинират за член за ВСС. Или пък „топ-следователят“ Бойко Атанасов, чиито „разкрития“ и уронващи престижа на следователите твърдения, бяха единодушно отхвърлени от колегите му от Столичната следствена служба. А може би зрителите трябваше да повярват, че веднъж Румяна Ченалова е „гнила ябълка“, а на следващия ден, когато говори по опорките на Христо Иванов, вече е преродената Дева Мария.Водеща заслуга част от българската журналистика да се превърне в мащеха на истината има Фондация „Америка за България“. И колкото по-бързо нейните донори осъзнаят, че всеки вложен долар в пропаганда увеличава негативизма на българите срещу Съединените щати, толкова по-бързо пагубният ефект от дейността на локалните представители на Фондацията ще отшуми. Защото с присъствието си на Марша на безсрамниците лицето Ленко Ленков, програмен директор на „Гражданско общество и демократични институции“ във Фондация „Америка за България“, може единствено да верифицира съмнението за „безплатния“ характер на демонстрацията, но не и да накара мнозинството от българите да вярват, че проектите на мизантропа Джордж Сорос са в техен интерес.Покрай дейността на „Америка за България“ и „Отворено общество“, българският радио- и телевизионен ефир сякаш е даден на концесия. Само преди седмица с подобни впечатления очевидно е останал музикантът и общински съветник от „Глас народен“ Венци Мицов, който сподели във Фейсбук впечатленията си от предаване по Дарик радио, което слушал, докато пътувал:Нито слушателите, нито зрителите, нито читателите имат нуждата от изкривяване на истината за един или друг протест. И ако журналистите от водещи български медии не го осъзнават, толкова по-лошо както за тях, така и за тяхната аудитория, която губи доверие не само в институциите, но и в източниците на информация. И, ако гражданинът може периодично да определя кой да го управлява, а законодателят пък е предвидил мандатност за властовите позиции, то сякаш идва времето за смяна на мандатите или дори за операция „чисти ръце“ във водещи български медии, които биха спечелили, ако от екраните и микрофоните им слязат (без)пристрастните „професионалисти“, на които трябва да благодарим, че превърнаха журналистическата професия в мащеха на истината.", "date": "2017.06.02", "title": " Фалшиви новини и герои  пълнят медийното пространство\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b0%d1%82%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b2-%d0%ba%d0%be%d0%bb%d0%b0%d0%bf%d1%81-%d0%bb%d0%b5%d1%87%d0%b5%d0%b1%d0%bd%d0%b8%d1%86%d0%b8/", "text": "Кадрова криза в Карлово, лечебницата в Шумен с дълговеДанните за финансовото състояние на болниците в страната са изключително тревожни. Това стана ясно от министъра на здравеопазването проф. Николай Петров по време на парламентарен контрол в петък. Заради кризата в сектора предстои депутатите да обсъдят на дебат съдбата и бъдещето на лечебните заведения. „В последните седмици, зачестяват случаите на закриване или сливане на общински болници, а областните са в изключително затруднено финансово състояние. Стотици хиляди българи са лишени от достъп до здравеопазване“. Това са част от мотивите на „БСП за България“, които са инициатори на дебата. В четвъртък стана ясно, че най-голямата спешна болница в страната – „Пирогов“ е натрупала дългове само за месец май в размер на половин милион лева, основно от спешни случаи. От лечебното заведение обявиха, че ако трябва да се съобразят с финансовия лимит на НЗОК, болницата ще преустанови дейност. В изключително затруднено положение е и болницата в Ловеч. В петък пък здравният министър посочи поредна лечебница, която е затънала в дългове – МБАЛ-Шумен, чиито загуби са в размер на 1,54 млн. лв. Болницата беше обединена с тази в Нови пазар заради категоричен недостиг на медицински и финансов ресурс за съществуването на болницата в Нови пазар. Лечебното заведение в Карлово също е изправено пред тежка кадрова криза, подобно на много други в страната. Болничният сектор и съдбата му ще бъдат подробно обсъдени от депутатите на 9 юни.", "date": "2017.06.02", "title": " Здравната система в колапс, лечебниците задлъжнели\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%83%d0%bd%d0%b3%d0%b0%d1%80%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d0%bf%d0%be%d0%b4%d0%bd%d0%be%d0%b2%d0%b8%d1%85%d0%b0-%d0%bf%d1%80%d0%b5%d0%b3/", "text": "Руската федерация, Унгария и Сърбия подновиха преговорите за изграждането на газопровода „Южен поток“, заяви унгарският министър на външните работи и търговията, предава руската агенция .Унгарският министър отбеляза, че страната му ще проведе консултации с Европейската комисия и България по въпроса.През декември 2014 г. Москва обяви спиране на работата по „Южен поток“, който имаше за цел да обхване България, Сърбия и Унгария. За решението си руските власти се аргументираха с различия с Европейския съюз.", "date": "2017.06.02", "title": " Русия, Унгария и Сърбия подновиха преговорите за „Южен поток“\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%bd%d0%b4%d0%ba-%d0%b8%d0%b7%d0%bb%d0%b8%d0%b7%d0%b0-%d0%b7%d0%bb%d0%b0%d1%82%d0%b5%d0%bd/", "text": "Над 40 млн. лв. ще излезе ремонтът на НДК. Това ще е най-големият разход за българското председатество на ЕС.Още в края на миналата година шефът на Двореца Мирослав Боршош обяви, че за преустройството ще са необходими 35 млн. лв.  Той обясни, че разходите за текущи и аварийни ремонти,  LED осветлението, строителните такси, разрешителни и надзора, са на обща стойност 20, 3млн. лв. Каза и, че е закупена конгресно-конферентна техника за близо 4 млн. лв. и изчисли, че ще трябват близо 3 млн. лв. за изграждане на цялостната система за сигурност на НДК, според изискванията на ЕС.По думите на Боршош подготовката за ремонта глътнала около 3,9 млн. лв. Парите отишли за  изграждане на нови пространства и възстановяване на съществуващи, техника и нови екрани, за дигитално заснемане и паспортизация на сградата, за осветление на фасадата, за проектиране на нова система за енергийна ефективност.“Подготовката за българското председателство на Съвета на ЕС върви със забавяния и нужда от допълнителни средства в няколко посоки”, призна вчера ресорният министър Лиляна Павлова пред  бТВ. Тя изрази надежда, че няма да бъде надхвърлен бюджетът на председателството, който е в размер на 150 млн. лв.Павлова съобщи, че капиталът на избрания за основна сграда на председателството Национален дворец на културата ще трябва да се увеличи с още няколко милиона лева. Причината била, че първоначалните разчети са направени по прогнозна стойност преди обществената поръчка за ремонта му. Миналата година капиталът на НДК бе вдигнат със 17 млн. лв.Министърът, отговарящ за председателството призна, че първоначално не е било предвидено изграждането на пресцентър с над 240 работни места и инфраструктура за пряко телевизионно предаване по сателит. Тя каза, че ще се прави обща поръчка за пресцентъра. Все още няма разчети колко точно ще струва той. От думите на Павлова стана ясно, че ще бъде обявена и още една обществена поръчка за НДК – за IT-сигурност и защита от кибератаки. И за нея се правят разчети.В прогнозата на Боршош, че ремонтът ще глътне 35 млн. лв. не са включени пресцентърът както и обзавеждането на четирите зали за председателството.", "date": "2017.06.02", "title": " Ремонтът на НДК  излиза златен\t\t\t"}
{"url": "https://trud.bg/%d0%b4%d0%b0%d0%bd%d1%81-%d0%b7%d0%b0%d0%b4%d1%8a%d1%80%d0%b6%d0%b0-%d0%bb%d0%b8%d1%86%d0%b5-%d0%be%d1%82-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d1%88%d0%ba%d0%be-%d0%b7%d0%b0-%d0%b7%d0%b0/", "text": "Служители на ДАНС са задържали лице от Пазарджишко за отправени заплахи срещу президента Румен Радев и лидера на БСП Корнелия Нинова. Според предварителна информация, лицето е задържано пред молитвен дом.Лидерът на БСП Корнелия Нинова нито потвърди, нито отрече за случая. Според информацията, задържаният е отправял заплахи за живота към нея и към държавния глава Румен Радев. „Няма да коментирам“, заяви Нинова, предаде „Фокус“.", "date": "2017.06.02", "title": " ДАНС задържа лице от Пазарджишко за заплахи срещу Румен Радев и Корнелия Нинова"}
{"url": "https://trud.bg/%d0%b5%d0%ba-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d1%8a%d1%80%d0%b2%d0%b8-%d0%ba%d1%8a%d0%bc-%d0%b5%d0%b2%d1%80%d0%be%d0%b7%d0%be%d0%bd%d0%b0%d1%82%d0%b0/", "text": "България върви към еврозоната, а финансовите резултати на страната са все по-добри. За приемането на еврото има номинални критерии, които страната полага усилия да покрие. Някои компоненти изглеждат добре. За други трябва още работа. Необходимо е да се присъедините първо към механизма на обменните курсове (б.а. ERM II). Това обяви заместник-председателят на Европейската комисия (ЕК), който отговаря за еврото и социалния диалог Валдис Домровскис на конференция в София. Тя бе организирана от представителството на ЕК у нас и на нея бяха представени препоръки към страната ни, отнасящи се до финансовия сектор, пазара на труда, социалните политики, образованието и здравеопазването. В дебата с екип от Брюксел се включиха министърът на финансите Владислав Горанов, управителят на БНБ Димитър Радев, председателят на КФН Карина Караиванова, икономисти. „От 2015 г. имате дисбаланси в икономиката. Те се отнасят и за корпоративния дълг. Въпреки че фискалните реформи са разгърнати добре, България трябва да разреши някои предизвикателства в областта на финансовия сектор и застраховането“, обяви Домровскис. По думите му пред страната стоят големи структурни промени. Той засегна проблема с механизма за постановяване на минималната работна заплата и размера на сивата икономика. „България трябва да продължи да изпълнява реформите, които вече са започнали в областта на обществените поръчки, както и да внимава с разходването на публични финанси“, категоричен бе Домровскис. Министърът на финансите Владислав Горанов обяви, че от присъединяването към еврозоната България категорично може само да спечели. „На мен ми се иска, осъзнавайки, че само номиналните критерии не са достатъчни, да водим дискусия с политиците в Европа дали засилването и разширяването на еврозоната не трябва да бъде поставено като приоритет на фона на глобалните процеси в света“, заяви Горанов и подчерта, че страната отчита балансиран бюджет с огромен излишък. Основни препоръки:Подобряване на събирането на данъциНамаляване на размера на неформалната икономикаОще мерки по прегледите на финансовия секторПо-активни политики по заетосттаУвеличаване на покритието на здравното осигуряванеПрозрачен механизъм за минималната работна заплатаПрилагане на стратегията за развитие на сектора обществени поръчки Банковата система е стабилнаЧленството в еврозоната е стратегическа цел за България, а банковата система ще отпадне като открита тема до година, година и нещо, защото секторът е стабилизиран след кризата от 2014 година. Това каза на конференцията управителят на БНБ Димитър Радев. По думите му финансовите институции са насочи вниманието си към по-доброто управление на кредитния риск, както и към това да не се допускат нови лоши кредити, които през последните две години намаляват. Домбровскис донесе на Борисов визия за евротоПремиерът Бойко Борисов получи от заместник-председателят на ЕК Валдис Домбровскис Документ за размисъл за задълбочаване на икономическия и валутния съюз до 2025 г. по време на среща между двамата след конференцията в София. „В документа се представят различни идеи, чиято цел е да допринесат за изграждането на споделена визия за еврото, както и конкретни стъпки за нейното постигане“, посочи Домбровскис. Двамата с Борисов обсъдиха напредъка по реформите, които страната ни провежда във финансовия сектор, пазара на труда, социалните политики, образованието и здравеопазването. Заместник-председателят на ЕК отбеляза стриктното изпълнение от страна на България на Пакта за стабилност и растеж, както и ръста на българската икономика, който е над средното ниво за Европейския съюз. ОтзивиСтраната е решена за устойчиви реформиБългария е решена да докаже способността си да осъществява устойчиви и необратими реформи и да следва стриктно европейските политики, запазвайки икономическата си стабилност. Препоръките на ЕК са важна отправна точка за националните политики и ни позволяват по-лесно да реализираме общите си приоритети в рамките на Европейския съюз, заяви държавният глава Румен Радев на последвала среща с Валдис Домбровскис на „Дондуков 2“. Президентът бе категоричен, че страната ни цени високо откритите и задълбочени анализи и препоръки на ЕК в сферата на икономическата и фискалната политика. Посещението е индиректна оценка за усилията ниЗа мен е чест, че у нас е замeстник-председателят на ЕК г-н Домбровскис, който отговаря за еврото. Това е индиректна оценка за усилията, които полага България по пътя към еврозоната. За да стане това факт, процесът е двустранен – от една страна българската икономика трябва да е готова и да изпълни не малко изисквания, от друга – останалите страни членки, които са в еврозоната, да се съгласят, че българската икономика е изпълнила всички тези изисквания.", "date": "2017.06.02", "title": " ЕК: България върви  към еврозоната"}
{"url": "https://trud.bg/%d0%b5%d0%ba%d1%81%d0%bf%d1%80%d0%b5%d1%81%d0%bd%d0%b8%d1%8f%d1%82-%d0%b2%d0%bb%d0%b0%d0%ba-%d0%be%d1%82-%d0%b8%d1%81%d1%82%d0%b0%d0%bd%d0%b1%d1%83%d0%bb-%d0%b4%d0%be-%d1%81%d0%be%d1%84%d0%b8%d1%8f/", "text": "Експресният влак между турския град Истанбул и българската столица София започна да спира в румънската столица Букурещ, съобщава турската агенция .От събота ще бъде осигурена връзка със сръбската столица Белград. Влакът ще спира в Белград до 15 септември, а в Букурещ – до 2 октомври.", "date": "2017.06.02", "title": " Експресният влак от Истанбул до София ще спира на нови места"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81%d0%b0%d0%bc%d0%b0-%d0%b4%d0%b0-%d0%b1%d1%80%d0%b0%d0%bd%d0%b8-%d0%b5%d0%b2%d1%80%d0%be%d0%bf%d0%b0/", "text": "Идеята за европейска сила за бързо реагиране, фантазия от началото на новото хилядолетие, все още е блясък в очите на еврофилите. И дори някой ден да бъде изградена под ръководството на Германия, никой не знае със сигурност дали Германия наистина ще се бори от името на своите съседи.Държавата, в която хората най-малко подкрепят въвличането на страната им във война, при която трябва да защитават друга държава от НАТО, е… Германия.Настояването на Меркел за въвеждане на политика на строги икономии в по-слабите икономики в еврозоната накараха големи сегменти от хората в страни от НАТО, като Гърция, Италия и Испания, да не харесват Германия. Тези държави сега носят най-тежкия товар от бежанската криза, предизвикана от поканата на Меркел към сирийски бежанци през 2015 г. Ако Европа иска колективна отбрана, време е тя да даде своя принос за набирането на средства. Повечето от водещите членове на НАТО в Източна и Южна Европа изпълняват това свое задължение. Германия не го прави. А най-лошият дезертьор от всички в това отношение е Люксембург, с който е свързан председателят на Европейската комисия Жан-Клод Юнкер. Първата стъпка към изпълнението на Вашите задължения е да имате капацитета да ги изпълните. Светът знае, че Съединените щати имат този капацитет. Вие сте на ход, канцлер Меркел.", "date": "2017.06.02", "title": " Може ли  Германия сама  да брани  Европа\t\t\t"}
{"url": "https://trud.bg/%d0%b8%d1%80%d0%bb%d0%b0%d0%bd%d0%b4%d0%b8%d1%8f-%d1%89%d0%b5-%d0%b8%d0%bc%d0%b0-%d0%bf%d1%8a%d1%80%d0%b2%d0%b8%d1%8f-%d1%81%d0%b8-%d0%bf%d1%80%d0%b5%d0%bc%d0%b8%d0%b5%d1%80-%d1%81-%d0%be%d1%82/", "text": "Лио Варадкар беше избран за лидер на най-голямата партия в управляващата коалиция в Ирландия „Фина гейл“ и ще стане първият премиер гей на Ирландия, предаде .38-годишният Варадкар ще бъде и най-младият премиер на Ирландия, както и първият с индийски произход.За лидерския пост той победи опонента си Саймън Ковъни с 60% от гласовете.След избора Варадкар обяви, че за него е чест да приеме огромното предизвикателство, което му предстои.Той е син на индийски лекар имигрант и ще наследи на премиерския пост 66-годишния Енда Кени.Кени, който оглави правителството през 2011 г., ще остане на поста още две седмици, през които неговият приемник начело на партията  ще проведе разговори с партиите и независимите депутати, за да осигури подкрепа за правителство на малцинството.Очаква се гласуването за избор на Варадкар за премиер да се проведе на заседанието на парламента на 13 юни. ", "date": "2017.06.02", "title": " Ирландия ще има първия си премиер с открито изразени хомосексуални наклонности"}
{"url": "https://trud.bg/%d0%b8%d0%b2%d0%b5%d1%82-%d1%89%d0%b5-%d0%b1%d1%8f%d0%b3%d0%b0-%d0%b8-100-%d0%bc%d0%b5%d1%82%d1%80%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Ивет Лалова си осигури участие на световното по лека атлетика в Лондон и в бягането на 100 метра. Звездната ни атлетка се класира втора в късия спринт на турнира в Монтрьо (Швейцария) с време 11,26 сек. Победата с 11,18 секунди заслужи представителката на домакините Карол Захи. Изключително изгодните атмосферни условия (попътен вятър със скорост 1,2 м/с) помогна на българката да покрие с точност до стотната норматива за участие на шампионата на планетата. През месец май в Кавазаки (Япония) Лалова си осигури участие на 200 метра в Лондон. Днес софиянката отново ще бяга 100 м на състезание в Марсилия.", "date": "2017.06.02", "title": " Ивет ще бяга и 100 метра на световното"}
