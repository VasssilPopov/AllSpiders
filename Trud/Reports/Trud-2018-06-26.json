{"url": "https://trud.bg/650-%d0%bb%d0%b2-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%bc%d0%b0%d0%bd%d0%b4%d0%b0/", "text": "Разликите в доходите най-големи в услугите и търговията Средната заплата в България ще стане 1500 лв., а минималната 650 лева до края на мандата на ГЕРБ. Това заяви премиерът Бойко Борисов на международна конференция в София, на която беше даден старт на Алианса за сближаване на заплатите в Европа. Той напомни, че заплатите у нас растат с 11,8% годишно. “Преди години, когато канехме инвеститори, им казвахме – елате, защото имаме евтина работна ръка. Сега казваме – елате, защото имаме квалифицирана работна ръка”, подчерта премиерът. По думите му се е променила не само структурата на икономиката ни, но има и стабилен ръст от около 4% годишно. Той упрекна развитите държави в Европа, че са източвали работната ръка от страни като Полша, Унгария, Румъния и България, примамвайки ги с високи заплати. “Сега никой не протестира срещу българските лекари и медицински сестри, които работят на Запад, а викат – вземете си циганите”, заяви Бойко Борисов. По думите му този отлив е довел до застаряващо население и нискоквалифицирани кадри на пазара на труда у нас. Сега синдикатите искат да вдигнем пенсиите, но системата не го позволява, подчерта премиерът. Борисов посочи, че правителството е извадило образованието като приоритет. Само за година сме върнали 22 000 деца в училищата. Това са деца, които не могат да четат и пишат, смятайте колко ще бъдат конкурентни на пазара на труда, посочи министър-председателят. Премиерът напомни, че кабинетът е отпуснал 700 млн. лева за образование и е поел ангажимент за двойно увеличение на заплатите в сектора. 150 млн. лева са отпуснати за повишаване на възнагражденията на военни и полицаи и 15 млн. лева за учените. Заместник социалният министър Зорница Русинова подчерта, че въпреки че доходите у нас са ниски, минималната заплата се е повишила с над 43% миналата година, а средната – с близо 12 на сто. И допълни, че правителството си е поставило за цел този ръст да продължи. Като пример за сектор, който не изостава по заплати от европейските, тя посочи заетите в ИТ бранша. Там има и голямо участие на жените и равнопоставеност на двата пола като заплащане, уточни тя. Според Лука Византини, генерален секретар на Европейската конфедерация на профсъюзите най-голямо разминаване между възнагражденията у нас и в Европа има в сектора на услугите и търговията. Президентът на КНСБ Пламен Димитров допълни, че производителността на труда в индустрията в България се различава драматично с тази в Германия например. У нас един работник генерира 11 400 евро на година, а в Германия – 74 000 евро. Разходите за един работник на година в България са 5 700 евро, а там – 55 000 евро.   Егоизмът на някои страни ще счупи Европа на две Ще счупите Европа по средата заради егоизма, заяви премиерът Бойко Борисов по повод исканията на някои западни държави да променят условията за влизане в чакалнята на еврозоната. Той подчерта, че България има огромни валутни резерви, спазва валутен курс 1 към 2, безработицата е 6%, а външният дълг намалява. “Къде е рискът за чакалнята на еврозоната? Не за нея, а за чакалнята?”, попита риторично Борисов и отговори: “Няма риск, има егоизъм”. Затова сега водим спокойни, тихи преговори, каза премиерът. Като примери за егоизма на западните държави той посочи и наказателните процедури към Полша и Унгария, както и поставянето на нови условия пред Македония за започването на преговори за членство в ЕС.   Получаваме 10 пъти по-малко от датчаните Средната заплата в България е 542 евро преди данъци, а в Дания – 5191 евро. Тоест българите получават 10 пъти по-малко от датчаните. Това заяви президентът на КНСБ Пламен Димитров на конференция в София. Когато махнем данъците, тъй като там са по-високи, разликата става 3 пъти, допълни той. Между България и Унгария разликата в заплатите е 20%. Димитров беше категоричен, че получаваме по-малко, отколкото произвеждаме. Според него в България в момента имаме икономическата възможност заплащането да стигне до 60 процента от средноевропейското през паритетна покупателна способност до четири години. Това според него е психологическата граница, в която гражданин на Европа се чувства част от общността. От своя страна лидерът на КТ “Подкрепа” Димитър Манолов посочи, че според изследвания, със сегашното темпо на развитие страните от Източна Европа ще настигнат тези от Западна след около 200 години, а България ще настигне страните от Централна и Източна Европа, извън Румъния, след около 40 години. Целта на тази кампания е да опита да сложи на масата ключовия въпрос, който терзае цяла Европа – разделението между заплащането. Както и да се приемат конкретните политически мерки, които да доведат до координирани политики, както на макроикономическо, така и на ниво пазар на труда и естествено политики по доходите, за да могат всички тези различия да бъдат запълнени, посочи Пламен Димитров.   Лука Византини, генерален секретар на Европейската конфедерация на профсъюзите: В дъното сте по доходи България е в дъното по заплати в ЕС, заяви Лука Византини, генерален секретар на Европейската конфедерация на профсъюзите на конференцията. Той подчерта, че последните години се наблюдава намаляване на реалните заплати в целия Европейски съюз с около 30%. “Цели категории са изключени от икономическия растеж. Милиони хора не могат да вържат двата края, а не са безработни”, посочи Византини. Според него не е вярно, че в България заплатите са по-ниски, защото производителността и разходите за живот тук са по-малки. “Трябва да отдадем дължимото на българското правителство за увеличаването на минималната заплата. Но това не е достатъчно”, подчерта Византини. Според него, за да има реален ръст на заплатите, трябва да се постигне секторно колективно договаряне. Той напомни, че ниските доходи създават условия за “изтичане на мозъци”’. И предупреди, че неравенството във възнагражденията в страните от ЕС нанася щети на съюза.   Работим за 1107 лева на месец Българите работят средно за 1107 лв. на месец, сочат последните данни на НСИ. Като в частните фирми средното възнаграждение е 1105 лв., а в обществения сектор е 1115 лв. За да бъде увеличена средната заплата до 1500 лв. до края на мандата на правителството, означава възнагражденията да нараснат със 74%. В момента най-високи заплати взимат с вектора “Създаване и разпространение на информация и творчески продукти; далекосъобщения” – средно 2689 лв. на месец. На второ място са заетите в сектора финансови и застрахователни дейности – 1906 лв. На трето място е “Производство и разпределение на електрическа и топлинна енергия и на газообразни горива” с 1832 лв. на месец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " 650 лв. минимална заплата до края на мандата на ГЕРБ (обзор)\t\t\t"}
{"url": "https://trud.bg/%d0%b1%d0%b0%d1%80%d0%b5%d1%82%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b0-%d1%82%d0%b8%d1%85%d0%be%d0%bc%d0%b8/", "text": "Преди малко маскирани полицаи са арестували бизнесмена Тихомир Миков в района на болницата в Ботевград, съобщи  . След това той е закаран до казиното на бул. „Цар Освободител”. В съседния бок се намира и жилището му. По неофициална информация предстои да бъдат извършени обиски. Днес са задържани и двамата братя Ерменкови. По-големият брат – Борис Ерменков, е арестуван също в района на болницата. А по-малкият – Тодор Ерменков – на АМ “Хемус”, пътувал с автомобила си към София. Заедно с него бил синът на убития затворник Владимир Пелов. Пелов младши също е арестуван. Щракнаха белезниците и на Станислав Иванов – Шопа, от село Литаково. Той е близък приятел на Тихомир Миков. А както е известно, Миков е бивш работодател на убития затворник Владимир Пелов. В момента полицията извършва обиск на жилищата на задържаните лица. Обискират и жилищата на приятелките на сина на Пелов и на Тодор Ерменков във Врачеш и Скравена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Барети арестуваха бизнесмена Тихомир Миков и братята Ерменкови\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b1%d1%8f%d0%b3%d1%81%d1%82%d0%b2%d0%be%d1%82%d0%be-%d0%bd/", "text": "Районна прокуратура-Пловдив наблюдава досъдебно производство за бягство на 25-годишен мъж, задържан в ареста на Трето РУ на МВР-Пловдив, съобщиха от държавното обвинение. Днес, 26 юни 2018 г., около 9,30 часа, в гр. Пловдив, от сградата на Трето РУ на МВР-Пловдив, е избягал 25-годишният П.П., задържан за срок от 24 часа по Закона за МВР по досъдебно производство на Окръжна прокуратура-Пловдив. Установено е, че той е напуснал сградата през прозорец на тоалетната на втория етаж. П. П. е обявен за общодържавно издирване. Под ръководството на Районна прокуратура-Пловдив се извършват активни оперативно-издирвателни мероприятия с оглед установяване местонахождението на П.П., както и процесуално-следствени действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Прокуратурата разследва бягството на арестант от районно управление на МВР в Пловдив"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d1%80%d1%83%d1%82%d0%b0%d0%bb%d0%b5%d0%bd-%d0%bd%d0%b0%d1%81%d0%b8%d0%bb%d0%bd%d0%b8%d0%ba-%d0%bd%d0%b0-%d0%b1%d0%b0%d0%b1%d0%b0/", "text": "Патрули на КАТ-Велико Търново са спипали във вторник в Хаинбоаз брутален насилник, който през април преби и опита да изнасили 75-годишна жена в дома и в Златарица. 36-годишният Георги Камчиков е пътувал с колело от Гурково, когато е бил разпознат като обявен за общодържавно издирване. Мургавият дървосекач се опитал да се изплъзне на бдителните полицаи, но след кратко преследване е бил окован в белезници.  Ивергът от Градец, който се прехранва като реже дърва край Златарица, е наеман от частни фирми, имал квартира близо до къщата на самотноживеещата старица. Във фаталната нощ в края на април тази година той се вмъкнал в жилището, пребил жената, съблякъл е гола и задигнал 90 лева и дебитната и карта и изчезнал. Бабата обаче успяла да се добере до свои роднини, които извикали Спешна помощ. Линейката дошла по-бързо от полицията и откарала пострадалата в болница, където тя се възстановява доста време. Баба Мария не е била изнасилена, установил съдебен лекар, но с нея са опитани блудствени действия и е пребита. Циганинът познавал възрастната съседка и често ходел у тях. Тя го посрещала и понеже го познавала, отворила портата си във фаталната нощ. Предполага се, че той е бил пиян. Поискал пари, но след като стопанката му отказала, се нахвърлил с юмруци и ритници върху нея. Георги Камчиков имал предишни присъди и висящи дела за кражба на дърва в Златарица от миналата година. Той има дете в Южна България, където вероятно се е укривал. Заради зачестили кражби и посегателства от дървосекачите от Градец, Котелско, пропищелите жители на Златарица поискаха те да бъдат изгонени от общината. Многолюдните фамилии обаче се наемат от собственици на частни и държавни гори в района и няма как общинското ръководство да окаже натиск. Частници и държава наемат фирми за дърводобив, които от своя страна си търсят евтина работна ръка. Така сезонно Златарица се пълни с роми от Котелския край, а обикновено при проверка има един регистриран работник, но се появяват десетки и дори стотици мургави дървосекачи заедно със семействата си. Те превръщат района в гета и опъват шатри, а други дори си наемат квартири в балканското градче. Никой не проверява дали са осъждани и за какво и след това започват кражби и издевателства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Арестуваха брутален насилник на баба от Златарица\t\t\t"}
{"url": "https://trud.bg/%d0%b8%d0%b2%d0%b0%d0%bd-%d0%bc%d0%b8%d0%bb%d1%83%d1%88%d0%b5%d0%b2-%d1%81-%d0%be%d1%82%d0%bb%d0%b8%d1%87%d0%b8%d0%b5-%d0%be%d1%82-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5/", "text": "Директорът на Градска художествена галерия в Благоевград Иван Милушев бе отличен на Международен фестивал в Словения. Един от двамата българи, участвали в престижния фестивал на акварела- Mini Castra 2018 , се завръща с диплом. Неговата картина „Тракийски мистерии I“ бе забелязана сред повече от 400 творби, дело на над 130 участници. Участие взеха автори от над 30 държави, но само 10 от тях бяха отличени. Освен диплом, техните картини ще бъдат изложени в експозиция, която ще бъде представена от 25 август до 21 октомври в Словения. Това е поредно отличие, с което благоевградският художник е удостоен. През изминалата година, той получи с диплом от Кеймбридж за цялостно творчество и принос в развитието на художественото изкуство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Иван Милушев с отличие от Международен фестивал"}
{"url": "https://trud.bg/%d0%b8%d0%bd%d0%b5%d1%80%d0%ba%d0%be%d0%bc-%d0%b5-%d0%bf%d0%be%d0%b4%d0%b0%d0%bb%d0%b0-%d1%83%d0%b2%d0%b5%d0%b4%d0%be%d0%bc%d0%bb%d0%b5%d0%bd%d0%b8%d0%b5-%d0%b2-%d0%ba%d0%b7%d0%ba-%d0%b7%d0%b0/", "text": "В Комисията за защита на конкуренцията /КЗК/, на основание чл. 24, ал. 1 от Закона за защита на конкуренцията /ЗЗК/, е постъпило уведомление, по което е образувана преписка № КЗК-537/2018 г., с което Комисията се уведомява за намерението на „ИНЕРКОМ БЪЛГАРИЯ“ ЕАД да придобие едноличен контрол (пряк и непряк) върху предприятия от корпоративната група на ЧЕЗ а.с. в Република България, а именно: „ЧЕЗ България“ ЕАД, София, ЕИК 131434768; „ЧЕЗ Разпределение България“ АД, София, ЕИК 130277958 и дъщерното му дружество „ЧЕЗ Информационни и комуникационни технологии България“ ЕАД, София, ЕИК 203517599; „ЧЕЗ Електро България“ АД, София, ЕИК 175133827; „ЧЕЗ Трейд България“ ЕАД, София, ЕИК 113570147, „Бара Груп“ ЕООД, София, ЕИК 120545968; и „Фри Енерджи проджект Орешец“ ЕАД, София, ЕИК 201260227, което може да представлява осъществяване на концентрация между предприятия по смисъла на Глава V от ЗЗК. Това публикува КЗК на своя сайт. Търговските дейности на участниците са, както следва: Предприятията от групата на „Инерком България“ ЕАД се занимават с разнообразни търговски дейности, сред които са изграждане, поддръжка и експлоатация на фотоволтаични електроцентрали и производство и продажба на едро на електроенергия от такива централи. „ЧЕЗ Електро България“ АД притежава три лицензии за дейности в енергетиката, както следва: лицензия за дейността „обществено снабдяване с електрическа енергия“ и координатор на специална балансираща група на територията на областите София-град, София област, Благоевград, Кюстендил, Перник, Плевен, Ловеч, Монтана, Враца, Видин, лицензия за дейността „търговия с електрическа енергия“ и координатор на стандартна балансираща група (географският пазар е най-малко национален), лицензия  за дейността „доставка на електрическа енергия от доставчик от последна инстанция“ на територията на областите София-град, София област, Благоевград, Кюстендил, Перник, Плевен, Ловеч, Монтана, Враца, Видин, като осъществява стопанските дейности, включени в обхвата и на трите лицензии. „ЧЕЗ Разпределение България“ АД притежава Лицензия за дейността „разпределение на електрическа енергия“ на територията на областите София-град, София област, Благоевград, Кюстендил, Перник, Плевен, Ловеч, Монтана, Враца, Видин, и осъществява всички дейности, възложени му в качеството му на оператор на електроразпределителна мрежа по Закона за енергетиката и подзаконовите актове по прилагането му.  Географският пазар съвпада с лицензионната територия. „ЧЕЗ Трейд България“ ЕАД притежава Лицензия за дейността „търговия с електрическа енергия“ и е координатор на стандартна балансираща група, като упражнява тези дейности в пълен обем. Географският пазар е най-малко национален.  „Фри Енерджи Проджект Орешец“ ЕАД е производител на електрическа енергия от  фотоволтаична централа с мощност под 5 MW. Географският пазар е най-малко национален. „Бара Груп“ ЕООД понастоящем не осъществява стопанска дейност. „ЧЕЗ България“ ЕАД и „ЧЕЗ Информационни и комуникационни технологии България“ ЕАД предоставят информационни, комуникационни, управленски, консултантски, транспортни и други услуги на останалите предприятия от групата на ЧЕЗ в България. Не се очаква операцията да засегне конкуренцията на съответните пазари. Ограничено (незначително) въздействие би могло да има върху националния пазар на производство и продажба на едро и вертикално свързания с него пазар на търговия с електроенергия. Искането е КЗК да извърши преценка дали нотифицираната сделка представлява концентрация между предприятия, подлежаща на предварително уведомяване, и ако я счете за такава, да извърши оценка на концентрацията и да се произнесе с решение съгласно чл. 60, т.14 от ЗЗК, съответно чл. 82, ал.3, т.2 от ЗЗК, с което да я разреши безусловно, както и да постанови незабавно изпълнение. В тази връзка на основание чл. 80, ал. 2 от ЗЗК всяко трето заинтересовано лице може да представи информация или да изрази своето писмено становище относно сделката и въздействието, което тя може да окаже върху ефективната конкуренция на съответния пазар в страната. Становището следва бъде заведено в деловодството на КЗК в срок от седем дни от датата на публикуване на настоящото съобщение (26.06.2018 г.), като бъде подкрепено със съответни доказателства. Съобщението е изготвено от уведомителя, като КЗК си запазва правото да се произнесе с окончателно решение след извършването на цялостна оценка на нотифицираната сделка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " “Инерком” е подала уведомление в КЗК за придобиване на едноличен контрол върху фирмите на ЧЕЗ в България"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%87%d0%b5%d1%80%d0%b2%d0%b5%d0%b8%d1%82%d0%b5-%d0%bd%d0%b0-7-%d0%b3-%d0%b8-4-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0%d1%80%d0%b0%d0%b4/", "text": "Окръжният съд във Велико Търново постанови 7 години затвор при първоначален строг режим за Илия Станчев от Павликени, а брат му Станчо е осъден на 4 години лишаване от свобода, също с първоначален строг режим. Близнаците с прякора Червеите получиха наказания след повдигнати обвинения обвинение за грабеж, придружен с опит за убийство на Карамфил Бижев, Айдън Юсеинов и Альоша Атев. Илия Станчев, който е осъден и за незаконно притеоание на огнестрелно оръжие, трябва да заплати на Карамфил Бижев сумата от 10 000 лева като обезщетение за неимуществени вреди и сумата от 250 лева имуществени вреди, които гражданският ищец е претърпял в резултат на престъплението, ведно със законната лихва. Съдът отхвърли предявения от Бижев иск за разликата на уважения размер до предявения от 200 000 лева, а също така и отхвърли изцяло предявения от Альоша Атев граждански иск за сумата от 20 000 лева като неоснователни и недоказани. Близнакът Станчо Станчев о съден за това, че извършил опит за кражба на  250 лева от владението на Карамфил Бижев и ще лежи 4 години в затвора. Престрелката между петимата стана в офис в центъра на Велико Търново. Тогава беше прострелян Айдън Юсеинов, който обаче в хода на делото срещу Червеите не пожела да се възползва от правото си да бъде конституиран в качеството на частен обвинител и граждански ищец и остана само свидетел. Присъдата на Окръжен съд – Велико Търново подлежи на обжалване и протест в 15-дневен срок пред Апелативен съд – Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Осъдиха Червеите на 7 г. и 4 г. затвор заради стрелбата срещу опоненти\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bf%d0%bb%d0%b0%d0%bd%d0%be%d0%b2%d0%b5%d1%82%d0%b5-%d0%b7%d0%b0-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%be/", "text": "Първите три точки с доклади от дневния ред на предстоящата сесия на Столичния общински съвет в четвъртък, внесени от кмета Йорданка Фандъкова, трябва да бъдат отложени и напълно преработени. За това настоява лидерът на БСП – София и председател на групата на социалистите в СОС Калоян Паргов, съобщиха от партията. Става въпрос за докладите, свързани с Плана за действие за устойчиво енергийно развитие на Столична община 2012-2020 г., с Плана за действие по енергийна ефективност (ПДЕЕ) за периода 2017-2019 г. и с Програмата за насърчаване използването на енергия на възобновяеми източници и биогорива (ПНИЕВИБ) за периода 2017-2019 г. “Двата плана и програмата трябва да бъдат напълно преработени и актуализирани, категоричен е Калоян Паргов. – В представения План за действие по енергийна ефективност не са спазени изискванията на чл. 12, ал. 2 от Закона за енергийната ефективност, както и не са изпълнени Указанията за подготовка на Планове за действие по енергийна ефективност, дадени от Агенцията за устойчиво енергийно развитие. Липсват верни анализи и прогнози, основани на максимално точна и актуална целева информация по направления промишленост, икономика, сгради, климат, екология, електропотребление, транспорт, услуги и т.н. Липсват също така обобщени данни от енергийни обследвания, изпълнени мерки за енергийна ефективност, реализирани енергийни спестявания и оценки за общински обекти и предприятия, задължени лица по Закона за енергийната ефективност. Няма информация за наличните горивни и климатични системи, които са собственост на Столична община и на общинските дружества. Липсва и актуална визия за оптимизацията им. Дадена е оскъдна, неактуална и разхвърляна информация. Освен това данните от Плана не кореспондират с информацията, вписана в Програмата за насърчаване използването на енергия от възобновяеми източници и биогорива. Учудващо е как без приет План за действие по енергийна ефективност са подготвяни и предавани в Агенцията за устойчиво енергийно развитие верни и актуални отчети по реда на Закона за енергийната ефективност”. Лидерът на БСП – София припомни, че Планът за действие за устойчиво енергийно развитие на Столична община 2012-2020 г. беше приет след сериозен дебат между политическите сили през 2013 година. “Столичният общински съвет го прие под условие за спешна преработка, тъй като Столична община имаше ангажименти към Конвента на кметовете в Брюксел и беше поставен срок. БСП тогава изпрати предложение до ресорния заместник-кмет Савина Савина за създаване на работна група във връзка с належащата преработка на Плана, къй като в него имаше стари и некоректни данни и грешни постановки, обясни той. – Този План, който е предложен в момента да бъде гласуван, трябва да бъде актуализиран и да бъде синхронизиран с Плана за действие по енергийна ефективност и с Програмата за насърчаване използването на енергия от възобновяеми източници и биогорива”. Във внесената за гласуване от СОС Програма за насърчаване използването на енергия на възобновяеми и биогорива пък има несъответствия с изискванията за съдържание и обхват, разписани в чл. 10, ал. 1 от Закона за енергията от възобновяеми източници, каза Калоян Паргов. “Няма актуална и надеждна информация за възобновяеми енергийни източници на територията на Столична община. Няма и анализ с актуални и проверени данни за реалната ситуация в енергопотреблението по сектори, коментира той. – Използваните данни се разминават с данните, представени в Плана за действие по енергийна ефективност. В същото време са цитирани различни проекти и програми, които като цяло нямат отношение към задължителното съдържание на програмата в съответствие със Закона за енергията от възобновяеми източници. Като цяло тези доклади категорично не трябва да бъдат приемани, докато не бъдат цялостно преработени и синхронизирани един с друг!”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Калоян Паргов: Плановете за енергийно развитие и ефективност и програмата за възобновяеми източници и биогорива трябва да бъдат напълно преработени"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%88%d0%b5%d1%84%d0%b0-%d0%bd%d0%b0-%d0%b7%d0%b0%d1%82%d0%b2%d0%be%d1%80%d0%b0-%d0%b2-%d0%bb%d0%be%d0%b2%d0%b5%d1%87-%d0%b8-%d0%be%d1%89/", "text": "Започва разследване срещу началника на затвора в Ловеч, заместника му и още четирима служители заради бягството на рецидивиста, осъден за блудство на 13 години, предаде  . Окръжната прокуратура ще реши дали и как да бъдат наказани. Прокуратурата ще разследва освен началника на затвора Розалина Ганекова и заместника ѝ, шефовете на сектор “Социална дейност” и на затворническото общежитие, както и двама социални работници. Установено е, че никой от тях не се е съобразил с факта, че Борис Иванов е осъден за бягство от друг затвор и не може да работи извън корпуса на който и да е затвор. Не е имало и адаптационен период за преминаването му от затвора в общежитието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Разследват шефа на затвора в Ловеч и още петима служители"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82-%d1%81%d1%8a%d0%b4%d0%b8-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0-%d0%bd%d0%b5%d0%bf%d0%bb%d0%b0%d1%82/", "text": "Адвокатът от Велико Търново Пламен Проданов е единственият бивш следовател, който води дело срещу прокуратурата по Закона за съдебната власт и засега е успял да спечели 14 279 лв. за неизплатени заплати след напускането си. Той завел дело за общо 39 267 лева. Пламен Проданов е действащ адвокат и е напуснал следствието преди три години след като се пенсионирал. Той има над 10 г. служба в Окръжна следствена служба, която сега е отдел на прокуратурата. Освен като адвокат, Проданов е известен и като масажист. Държавната институция не му платила полагащите му се брутни заплати след като излязъл от системата, които според него трябвало да са 13. Реално му броили много по-малко пари и той завел дело. Районният съд в старата столица е решил, че на Проданов му се полагат четири заплати в размер на 14 279 лв. Окръжният съд е потвърдил решението на първата съдебна инстанция, а юристът има право на обжалване пред ВКС. „Действително само аз дръзнах да си търся правата след пенсиониране от системата. Считам, че неправилно съдът е приел, че следва да бъдат приспаднати платените ми 9 брутни работни заплати от полагащите ми се 13 такива, тъй като макар и изплатено от бюджета на съдебната власт, то не е получено за придобит стаж в органите на съдебната власт. Само две от тези получени 9 брутни трудови възнаграждения са за стаж на длъжност “следовател”, а останалите са за стаж в системата на МВР, поради което само две от тези възнаграждения следва да бъдат приспаднати, а не 9, както неправилно е изчислил районният съд“, коментира пред “Труд” адвокат Проданов. Въпреки това обаче той няма да обжалва решението пред върховната инстанция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Адвокат съди прокуратурата за неплатени 39 267 лева\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bd%d1%83%d0%bb%d0%b8-%d0%b2-%d1%80%d1%83%d1%81%d0%b8%d1%8f/", "text": "Рекордът за най-много поредни мачове без нулево равенство в Русия падна. След 36 срещи без „сухи мрежи“ феновете на мондиала най-накрая станаха свидетели и на мач без попадение. Това се случи в двубоя Франция – Дания от група С. Равенството обаче не бе фатално за нито един от тимовете, които продължават в следващата фаза. Досегашната най-дълга серия без 0&0 пък бе от 26 мача от 1954 година.  За Дидие Дешан, селекционерът на „петлите“, това бе мач №79 начело на тима. По този показател специалистът изравни своя сънародник Раймон Доменек. Опитният наставник даде шанс на голяма част от резервите. Почивка получиха Уго Лорис, Самюел Юмтити, Бенжамен Павар, Пол Погба и Килиан Мбапе. А на тяхно място се появиха Стив Манданда, Джибрил Сидибе, Тома Лемар, Стив Нзонзи и Осман Дембеле.  Това се отрази на играта на Франция, която видимо мислеше за следващата фаза.  В същото време в другия мач от групата Перу спечели първа победа на световни финали от 1978 година. Южноамериканците сразиха с 2:0 в Австралия. Последният път, когато „инките“ триумфираха, бе срещу Иран (4:1) на мондиала в Аржентина. Андре Карило откри резултата, а легендата Паоло Гереро също сбъдна голямата си мечта да вкара на голям форум.  Така в крайна сметка Франция завърши като лидер в групата, а втори остана Дания. Двата тима ще се изправят съответно срещу втория и първия от група D.", "date": "2018.06.26", "title": " Първи нули в Русия"}
{"url": "https://trud.bg/%d0%b1%d0%bb%d0%b8%d0%b7%d0%be-1-000-%d0%bd%d0%be%d0%b2%d0%b8-%d0%b4%d1%8a%d1%80%d0%b2%d0%b5%d1%82%d0%b0-%d0%b2-%d0%b4%d0%b2%d0%be%d1%80%d0%be%d0%b2%d0%b5%d1%82%d0%b5-%d0%bd%d0%b0-%d1%83%d1%87%d0%b8/", "text": "Започна поетапната доставка на заявените от училища и детски градини дървета, храсти и цветя във връзка с участието им в кампанията за повече зеленина и по-чист въздух на СО “Моето зелено училище/Моята зелена детска градина”, съобщи Столична Община. Участието си са заявили ръководствата на 102 детски градини и 86 училища на територията на Столична община. Общият брой на растенията, които ще им бъдат доставени, надвишава 19 000, като 890 от тях са дървета, близо 4 000 са храстите и малко над 14 000 са цветята. Кампанията “Моето зелено училище/Моята зелена детска градина” стартира през есента на 2017 г. и цели да повиши озеленяването в дворовете на учебните заведения. В рамките на инициативата Столична община, чрез дирекция “Зелена сиситема”, доставя растения – дървета, храсти и цветя, на предварително заявилите желание за това столични учебни заведения. В първия залесителен сезон на кампанията – през есента на 2017 г., участие в нея взеха 175 детски и учебни заведения, в които бяха засадени нови 800 дървета, близо 4 000 храсти и цветя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Близо 1 000 нови дървета в дворовете на училища и детски градини в София"}
{"url": "https://trud.bg/%d0%b0%d0%b2%d1%82%d0%be%d1%88%d0%ba%d0%be%d0%bb%d0%b8-%d1%83%d0%ba%d1%80%d0%b8%d0%bb%d0%b8-%d0%bf%d0%be-%d0%bd%d0%b0%d0%b4-1-%d0%bc%d0%bb%d0%bd-%d0%bb%d0%b2-%d0%bf%d1%80%d0%b8%d1%85%d0%be%d0%b4/", "text": "Проверките продължават Няколко автошколи в страната са укрили по над 1 млн. лв. приходи. Това е установено , в които са участвали служители на отдел “Икономическа полиция”, НАП и Изпълнителна агенция “Автомобилна администрация”. Съвместните действия са започнали преди седмица. За да установят какви приходи се крият от бранша, от Националната агенция за приходи са направили анализ на броя обучаващи се бъдещи шофьори, преминали през автошколите и явилите се на изпит пред “Автомобилна администрация”. Оказало се, че няколко автошколи са укрили 7-цифрени суми. Като някои обяснявали, че курсистите сами си сипват бензина, а други, че обучават безплатно роднини и затова отчитат малки приходи. Според действащото законодателство, всички компании, които провеждат обучение на бъдещи шофьори, са длъжни да водят точна отчетност, включително да подават данни за курсистите в “Автомобилна администрация”. В НАП са извършили сравнение на броя на курсистите, допуснати до изпит, със средните пазарни цени за обучението им и са формирали минимален размер на приходите за всяка автошкола. Тези данни са сравнени с информацията, подадена от касовите апарати и финансовите отчетите на фирмите. На фирмите, укрили значителни суми, ще бъдат извършени пълни данъчни ревизии за последните 5 години. Предстои възлагането на проверки в целия бранш. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Автошколи укрили по над 1 млн. лв. приходи"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d1%81%d0%b0%d0%bc%d0%be%d1%81%d1%82%d0%be%d1%8f%d1%82%d0%b5%d0%bb%d0%b5%d0%bd-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b5%d0%bd-%d0%ba/", "text": "Днес Мото-Пфое откри изцяло нов автомобилен комплекс, първия у нас на луксозните марки Jaguar и Land Rover. Модерен, функционален и луксозен, това е ексклузивен център за мобилност, изграден изцяло по стандартите на британските производители. Специално за церемонията пристигнаха господин Марко Сантучи, Изпълнителен директор на импортьорската структура в европейския регион на Jaguar Land Rover, г-н Такаши Ямана, Главен изпълнителен директор на Sumitomo Corporation в Европа, г-н Хироши Кубо, Директор продажба на автомобили и маркетинг в Дивизия 1 на Sumitomo Corporation в Япония, г-н Томохиро Йонеяма, Генерален мениджър бизнес подразделение транспортни и строителни системи Sumitomo Corporation в Европа и г-н Яцек Горски, Технически директор в европейския регион на Jaguar Land Rover. В официалната пресконференция участие взе и г-н Ивайло Панев, кмет на район Кремиковци. Новото дилърство на Jaguar Land Rover се намира на ключовия транспортен възел в непосредствена близост до “детелината“ на Ботевградско шосе, където Северната скоростна тангента се влива в Околовръстен път в посока ж.к. Младост. Това е най-високотехнологичният и модерен проект, осъществяван досега за двете премиум автомобилни марки в България, същевременно е най-красивият, функционален и луксозен сред всички комплекси, които компанията Мото-Пфое е изграждала някога. Оборудването в новия комплекс гарантира мобилността на клиентите на Jaguar и Land Rover чрез пълна гама услуги за тях:  Продажба на нови и употребявани автомобили от тези марки;  Бързо и качествено следпродажбено обслужване;  Резервни части, консумативи и аксесоари;  Застрахователни услуги;  Оценка, изкупуване и абонамент;  Гъвкави финансови пакети за всяко клиентско предизвикателство. Модерното дилърство предлага на клиентите на Jaguar Land Rover и множество нови услуги, вкл. специалната програма на JLR за селектирани употребявани автомобили, наречена Approved. Комплексът е с разгърната застроена площ от общо 6000 м2, шоурумът е около 1000 м2, сервизът и резервните части са на площ от 1400 м2. Разполага със 140 паркоместа, клиентски зони за конфигуриране на автомобили, за отдих и избор на аксесоари. Новият дом на Jaguar Land Rover е изграден и оборудван изцяло съобразно правилата и последните изисквания за корпоративна идентичност с версията им от декември 2017 г. Отговаря на последните стандарти – т.нар. ARCH концепция на фирмата производител. Целта ѝ е да постави собствениците на британските марки в сърцето на бизнеса чрез подходяща среда, отговаряща по функционалност, удобство и лукс на качеството, заради което те избират автомобилите си. С внимание към всеки детайл са използвани материали от утвърдени на глобално ниво от JLR доставчици за почти всички елементи – вътрешните и външните рекламни и указателни табели, пилони и фирмени знаци (Visotec), настилките, мебелите (Principle Global, с местен подизпълнител в лицето на Булдекор), екраните с продуктово съдържание (InnerWorkings Europe). Сервизът е с мебели и цялостно оборудване от Далко Моторс и Euromarket. Клиентите на марките Jaguar и Land Rover ще се радват на ексклузивността, майсторството и най-високото качество на изпълнението и ще оценят свръхмодерните технологии, които са видими навсякъде в комплекса. Новият център е един от най-модерните в Източна Европа и е еталон за красивия и неподражаем британски дизайн и стил от най-висока класа, според взискателната оценка на представителите на Jaguar Land Rover. „Този изключителен шоурум изразява нашата истинска страст към автомобилите, които произвеждаме и същевременно въплъщава отдадеността ни към клиентите на Jaguar Land Rover и най-важната ни цел – те да са доволни от услугите, които получават при нас”, сподели г-н Марко Сантучи, Изпълнителен директор на импортьорската структура в европейския регион на Jaguar Land Rover. Комплексът е проектиран да отговори на предизвикателствата от бъдещето на автомобилната индустрия – електрически автомобили и автономно шофиране. Още сега е оборудван със супер мощни зарядни станции, готови за изцяло електрическите модели на марките. Първият изцяло електрически Jaguar – I-Pace – спортен SUV, ускоряващ от 0 до 100 км за 4,7 сек. и изминаващ с едно зареждане пробег от 400 км, прави своята предпремиера в България няколко месеца предварително, специално във връзка с откриването на новия автомобилен център. До края на 2018 г. инвестиционните планове на Мото-Пфое включват разкриване на още два нови комплекса на британските марки – по един във Варна и Пловдив. „От днес започва нашата революция в представянето на премиум моделите в портфолиото на компанията. До края на тази година ще има още два комплекса на Jaguar Land Rover по модела на този в София – единият във Варна, другият в Пловдив”, каза по време на пресконференцията Димо Николов, Управител на Мото-Пфое груп. Новият Jaguar Land Rover център е третият комплекс, който Мото-Пфое изгражда на територията на София, след този в ж.к. Люлин, който понастоящем предлага Volvo и Ford и в ж.к. Младост, изцяло за Ford. Първата копка беше на 3 април 2017 г.", "date": "2018.06.26", "title": " Първият самостоятелен автомобилен комплекс в България на луксозните марки Jaguar Land Rover отвори врати в София\t\t\t"}
{"url": "https://trud.bg/%d0%b4%d0%be-3-%d1%81%d0%b5-%d1%81%d1%82%d0%be%d0%bf%d0%b8-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0%d1%82%d0%b0-%d0%b2-%d0%be%d0%b1%d1%89%d0%b8%d0%bd%d0%b0-%d0%b2%d0%b5/", "text": "Спад на безработицата за май отчита Бюрото по труда във Велико Търново. През изминалия месец на борсата са били 1930 души. От тях регистрираните в община Велико Търново са 1276. За общините Елена и Златарица те са били съответно – 364 и 290 души. Това обяви Обрешко Нечев – директор на трудовата борса в старата столица. Равнището на безработицата в размер на 4 % е по-ниско от това на областта и за страната. В община Велико Търново нивото през май е било от 3 %. “Ниската безработица на практика предполага и глад за кадри в повечето сфери. Сред най-търсените са работници за строителния бранш и за промишлеността”, поясни Нечев.  През май за едно работно място са се конкурирали трима безработни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " До 3 % се стопи безработицата в община Велико Търново през май\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%b5-%d0%bd%d0%b5%d0%b8%d0%b7%d0%b1%d0%b5%d0%b6%d0%b5%d0%bd-%d0%b0%d0%ba%d0%be-%d0%bd%d0%b5-%d1%81/", "text": "-Много иронични коментари направихте, Господин Петков, по мотивите на вота на недоверие, които от БСП внесоха в деловодството на парламента. И то по отношение на темата на вота – сектор „Сигурност“. Защо? -Очевидно този вот е компенсаторен акт, който цели емоционално да запуши усещането за безсилие и несбъднатост. За този вот трябва да се кажат три неща – първо, че става ясно на обществото и то по независещи от БСП причини, че МВР се ползва като бухалка за поддържане тонуса на господин Марешки и отношението му към ГЕРБ и затова БОП-ът не прави нищо там. Ще си позволя да посъветвам премиера Борисов да се разпореди да се консултират по-активно с журналисти, които по телевизията излъчиха и схемите за контрабанда на горива, и схемите за контрабанда на лекарства. Ако в нашите служби няма потенциал, във Валя Ахчиева има. Второ – двойните стандарти. Не може преди три години да си имал правителство, в това число министерството на финансите и министерството на отбраната и днес да си потресен от факта, че имаш танкове Т-72. Това е много лош знак. Трябва да кажа, че битката между чувството за срам и наглостта в БСП е с предопределен резултат. Все пак някъде, някой срамежливо не написа този циничен и спекулативен акт с двамата загинали пилоти и трагедията с хеликоптера. Но пък показаха двойния стандарт, размахвайки завода в Горни Лом „Миджур“. След като прокуратурата установи това, което депутатите от онзи край би трябвало да знаят и всеки ден да се борят за сигурността на живущите там, БСП постави въпроса, който всъщност прокуратурата подтикна към решаване. Такъв шамар прокуратурата не е пляскала на вътрешно министерство във всичките години на прехода. Същото БСП не си отвори устата за вътрешното министерство, когато същото беше използвано като тояга срещу военните заводи в Трявна и в Монтана. Защо тогава си мълчаха, а сега подскачат? Тези двойни стандарти отвращават хората от политиката. И трето – това е вотът, който гарантира поне още месец министерстване на господин Радев. Предполагам, че ако не бяха внесли вота на недоверие, той щеше да е освободил вече кабинета на ватрешния министър. И като казвах преди месец, че това е министъра на БСП, аз съм имал предвид не просто щадящото, ласкавото отношение на БСП към този министър. Включително след случая „Ботевград“ – те не му искаха оставката, а те казаха в декларация, че с тази декларация настояват МВР да започне да работи. Нали разбирате, че това е „потресаваща политическа новина“-парламентарна партия, която има претенциите да е опозиционна, настоява ключовото, стратегическото за всяка страна министерство „да започне да работи“. Това са нещата, които всеки българин трябва да види в този вот и всеки служител на МВР да си даде сметка кой му е осигурил възможността „явлението Радев“ да продължи да си разхожда костюмите още един месец в министерството. -Казвате „още един месец“ – това като прогноза за ремонт на кабинета ли е? -Не мисля, че точно този министър ще устиска цял месец. Но понеже съм по-ларж, образно да го кажем месец. А ремонт ще има във всички случаи. Мисля, че това е неизбежно, ако не се отиде на избори. Очевидно е, че Борисов не държи, не контролира ситуацията в правителството. Това „явление Симеонов“ е уникат. Валери Симеонов е гений. Даже мисля, че ако може да свири на флейта, той е в състояние да изкара звука на пицикато. Но сблъсъка вътре в кабинета е очевидно, че Борисов не може да го овладее. И за него по-доброто решение е да отиде на избори, отколкото да стане за смях. Той е на път да стане за смях с Радев и още няколко от министрите си, но посмешището има риск да придобие и леко срамни отенъци, а той е човек с чувствителна кожа и вероятно няма да допусне да се стигне до там. Така че, да се готвим за избори. – Кога трябва да ги очакваме? За новия политически сезон? – Мисля, да. Мисля за новия политически сезон. Аз не виждам как може да се овладеят нещата в тази ситуация. Да оставим настрани, как изглеждаме пред чужденците. Да оставим настрани впечатлението, което оставяме в нашите партньори. Единият министър да съди другия министър това е забележителен акт. Това е апогея на нашето европредседателство. Казвам го иронично, разбира се. Брутализирам, за съжаление, за да можем да бъдем разбрани от хората. И когато ние, от АБВ, казваме, че така държава не се управлява, за съжаление получаваме подкрепа на твърденията си точно с действията на правителството. – Къде е проблемът на кабинета „Борисов 3“ – в коалиционните партньори ли? – Очевидно е в „Обединени патриоти“. Ако ги затворим в една стая, ще дадем жертви жива сила. Но това е проблем на България, те участват в правителството. Тук не става дума да им е поверена „голямата отговорност“ да разделят доматите на зелени и червени. Тук става дума за управление на държава. И повтарям още веднъж, че ние, от АБВ, сме категорични, че така държава не се управлява. Така отвращаваме хората от политиката. – Каква е оценката ви от позицията на времето за ГЕРБ като коалиционен партньор? АБВ беше в кабинета „Борисов 2“. – ГЕРБ имаше големия шанс заедно с АБВ да създаде трудоусещане за управление. И го пропусна. Ако тогава ГЕРБ изпълняваше нашите предварителни договорености в сферата на социалната политика, в сферата на енергетиката и на икономиката, икономизирането на външната ни политика, нещата днес щяха да изглеждат по различен начин за българските граждани и като лице на България пред света. – Ще успее ли България да се върне на енергийната карта на Европа и на Балканите? Имам предвид визитата на премиера Борисов в Москва… – Седмица по-рано бе и визитата на президента Радев в Русия. Две визити, които по моему оставиха в Русия впечатлението, че България може да води политика, която отговаря преди всичко на българския национален интерес. А той предполага динамични отношения с наши традиционни партньори. И тук не говоря за история, а мога да говоря за история много, защото всеки, който е бил в Плевени е видял Мъртвата долина, си е дал сметка, че там има 30 000 руски войничета, които са оставили костите си тук. Днес ние говорим за 50 000 работни места с АЕЦ „Белене“ и с „Южен поток“. Ние от АБВ сме категорични, че изграждането на АЕЦ „Белене“ е стратегически и ключов въпрос. Първо, от гледна точка на гарантиране на енергийната ни сигурност на България и на региона. И то без да се губи никакво време, защото Турция изгражда 8 реактора, Унгария започва да изгражда нови два. Второ, от гледна точка на новите технологии, защото България има нужда от въвеждане на нови технологии. Трето, развитието на Централен северен и северозападен район, които са драматично изостанали от другите части на страната. Не на последно място – гарантираното участие на България в клуба на ядрените държави. Що се касае за „Южен поток“ – ние, от АБВ, сме категорични, че трябват незабавни стъпки за изграждането му и голямото предизвикателство пред правителството е да получи мащабна експертна, обществена и политическа подкрепа. „Южен поток“ е пряка доставка на газ от Русия за България и за Европа. Всички тези, които плюха по „Южен поток“, всички тези, които обясняваха, че това ще постави България под зависимост, всъщност работиха за това, България да си купува руски газ от Турция. А техният мащабен, креслив, войстващо-арогантен тон и поведение към този голям български и европейски проект цели да прикрие емоционалната им биографична недостатъчност. И тук даваме лоши примери. Ние до сега сме загубили поне два милиарда такси от „Южен поток“, че не го изградихме навреме. Когато излиза един Иван Иванов и обявява, че България ще загуби 400 млн. от изграждането на „Южен поток“ – той лъже. И той знае, че лъже. И след това го правим шеф на КЕВР. Е, каква държава сме? Другият пък влачи възрастни женици по границата, правим го вицепремиер. Е, така не се управлява държава. Значи, когато лъжата е повод да заемеш ключова длъжност, стратегическа, от гледна точка на контрола, когато брутализмът те прави член на кабинета и то не какъв да е – какво казваме на младите хора? Защо се чудим, че постоянно има побоища, изнасилвания…защо се учудваме? Тонът се задава оттам. И ние, от АБВ, искаме да покажем другата политика, политиката с лице, обърнато към обществото. Политиката, която гледа в една посока с очите на обществото. – В какво състояние поехте АБВ? – Първо, трябва да кажа, че предното ръководство изкара може би най-тежкия период на партията. Период, в който имаше извънредни избори, в който някакси ГЕРБ и БСП възприеха за тях сигурно уместна политика, демонстрирайки пред обществото самодостатъчност и изолирайки другите политически сили. АБВ не е в блестящо състояниеи това е повече от ясно – и финансово. Но организационно стоим добре – имах възможност да обиколя немалка част от структурите в страната, благодарен съм на моя предшественик господин Проданов, благодарен съм на младежите и на жените в АБВ, защото направиха много значими неща. Младежите ни показаха, че всъщност политическите отношения могат да имат човешки характер. Те организираха един великолепен спортен празник с младежките организации на почти всички други политически партии. Направихаедин невероятен исторически календар за 2018 година, който всъщност е учебник по история и първата дата от него е 3-ти март. Има живот и енергия, които трябва да бъдат показани в обществото, за да видят хората, че имат силен и разумен избор в лицето на АБВ. – Говорите като лява алтернатива. А голяма лява коалиция може ли да се случи в близката година? – Трябва да кажа, че АБВ не е проблем в ляво. АБВ е решението на проблема в ляво. А дали може да се случи голяма лява коалиция в близките години, това е въпрос, който далеч не е само към АБВ. Но фактът, че на последния ни конгрес наши гости бяха двата синдиката, и то с много значими приветствия и с много висока оценка за работата на АБВ. Участието и приветствието на партии като Земеделски съюз „Александър Стамболийски“, „Гергьовден“, ВМРО, ни дават самочувствието, че сме необходими в политиката и че имаме сериозен потенциал, не просто от гледна точка на диалога, от гледна точка на формирането и реализирането на политика. Не мисля, че аз точно мога да говоря за голяма лява коалиция. Ние сме убедени, че ако няма голяма ляво-центристка коалиция, това ще бъде проблем на левицата и ще затвърди усещането за безалтернативност на ГЕРБ. Но това е въпрос, който до голяма степен е в ръцете на БСП. В ръцете на ръководството на БСП. – Може ли да седнете на една маса за преговори с бившите си съпартийци Корнелия Нинова, Кирил Добрев, с ръководството на „Позитано“? – Ние нямаме пролем и ние го показахме и като воля и като политическа стъпка в началото на президентската кампания. След това се случи нещо, което няма според мен разумно обяснение. Защото там можешеда се сложи старта на един широк лявоцентристки субект, който да има претенциите да носи отговорността за управлението на страната. Не се случи и резултатите са известни. Но от наша страна проблеми няма. За нас е много важно да се подготвим за предстоящите избори. – Кои? – Аз неслучайно казвам избори. Защото това не е самоцел. Ние искаме да покажем необходимата за България политика и готовността да се води диалог пред очите на обществото и диалог в интерес на хората. АБВ ще води битката срещу двойните стандарти. Няма как Германия да казва, че „Северен поток“ е икономика, а на нас да ни обяснява, че „Южен поток“ е зависимост. Не е нормално БСП да иска премиерът да разказва в народното събрание какво си е говорил с Владимир Путин на срещата на „четири очи“, а БСП да не знае какво си е говорила Корнелия Нинова на срещата с посланика на чужда държава. Това са двойни, грозни стандарти, които подсъзнателно дори вече не се приемат от хората. – Как ще постъпите на европейските избори, които са след по-малко от година? – Аз искам да ползвам високата трибуна на вестник „Труд“, да поканя нашите членове, симпатизанти и приятели на 1 юли в парка „Заимов“, където ще честваме рождения ден на партията. На 1 юли е пленумът, на който ще стартираме предизборната си подготовка. Повтарям още веднъж – за предстоящите избори. Ние искаме да направим една силна кампания, с цялата почтеност и отговорност, които са необходими на българската политика. С целия патриотизъм, които е нужен на страната ни днес. Страната ни трябва да каже „Да, ние сме пълноправен член на ЕС и НАТО, но страната ни трябва да каже, че самоцелното разширяване на НАТО не бива да продължава на типа на всеядността. Например, на нас, на НАТО трябва ли ни проблемът Грузия? Трябва ли ни проблемът Сърбия- Косово? Хигиенично ли е за НАТО да се стреми да обгради Сърбия отвсякъде. Е, като обгражда НАТО от всякъде тази страна, какво показва? Ние трябва да кажем – да, ще се превъоръжаваме, но искаме голяма част от средствата да останат тук, в България. Ние да си произвеждаме тежката техника, както сме го правили десетилетия наред. Тук да се изградят мощностите за поддръжка за тази техника и нашите другари от НАТО това трябва да го разберат и да го подкрепят. И този патриотизъм, който липсва в другите политически сили, ние ще го отстояваме и съм сигурен, че гражданите ще го разберат. Не е нормално да ни се предлагат самолети мой набор, с аргумента, че били разпознаваеми със системата „свой-свой“. България не заслужава такова отношение. За съжаление никой не го казва от парламентарната трибуна. А ние от АБВ не само ще го казваме, а ще водим битка за българския национален интерес. – Такъв тип думи обаче ще използват в риториката си и другите партии. Как избирателите ще отсеят „националния интерес“ от „патриотичния популизъм“? – Да, да. Относно популизма, българинът като че ли е готов да го възприема с удоволствие. Излиза някой, казва, че във всяко село ще има полицаи и получава мащабна подкрепа. След което се разбира, че недокомплекта в МВР е 3500 души, че никой няма намерение да преодолява този недокомплект. Че има цели тежки общини, както в Ботевград, където служителите са два пъти по-малко от необходимото. Значи- някой лъже. Излиза Конелия Нинова и казва – за парламента никаква отпуска. У мен „ниновистът“ проговори – аз предлагам и нощнасмяна в парламента. Та, този популизъм трябва да бъде овладян, трябва да бъде спрян. Не може така. И той може да бъде спрян от разумните граждани и ние ще търсим тяхната подкрепа. Никой не поставя въпроса за НАТО, така както ние го поставяме. Да, ние сме членове на НАТО, ние участваме и ще продължим да участваме в мисиите на НАТО. Но ние трябва да се научим да се борим за своя интерес. Вярно е, че Майчето Манолова много вдигна летвата в сферата на популизма, но и Корнелия Нинова не се дава. – Защо приехте да оглавите АБВ? Кое ви амбицира да покажете как може да работи с партийните структури Румен Петков? Тук, в центаралата ви, в момента буквално гъмжи от млади хора.. – Точно това не ме амбицира да покажа Румен Петков. Искам да покажа тези енергични хора, които има АБВ. Този невероятен потенциал. Ние имаме в Националния съвет професори, доценти, имаме сериозни млади представители от академичните среди. Това имам амбицията да покажа на обществото. Защото обществото се нуждае да види тази почтеност и енергия, която излъчват те. И съм сигурен, че можем. Ако е било да се показвам, щях да се покажа 2002 година на конгреса на БСП. Тогава направихме една малка грешка, но с големи последствия (конгресът избира Сергей Станишев за председател на БСП, б.р. ). Младежите на АБВ измислиха слогана „Оставам в България“. Невероятно е изживяването да ги гледаш как с цялата си енергия вярват, че правят нещо добро за Родината. Както казваше Богомил Райнов, думата Родина няма множествено число. Ние, българите, пишем Родина с главна буква. Но тези, в сегашното народно събрание, не показват да го знаят. – Защо се появи дефицитът на лидерство в българската политика? – Той е в европейски мащаб. Той не е само в българската политика. В момента, в Европа, изключая Орбан, аз не виждам други лидери. На ключови позиции в европейските институции са доста спорни хора. Те не знаят дали са на аператив или на десерта. Лидерската криза в Европа е факт от години. Аз лично не виждам значима фигура след Фратини в Комисията. За съжаление и в отделните държави лидерството не е това, което заслужава Европа. – Кое промени така ситуацията в света? – Този зле разбран стремеж към глобализиране. Вие виждате, че Европа петнайсетина години нямаше самостоятелна политика и лице. Процесите в Европа се диктуваха до голяма степен от САЩ. И това е грешка на САЩ, защото в Европа се формира едно усещане, че политическата импотентност не е нещо вредно. Че политическата импотентност е приемлива – защо ние трябва да се напъваме да вземаме решения, като има кой да ни ги дава? И когато човешката природа върви трайно по линията на най-малкото съпротивление, резултатът е това. Не мже ние в България да казваме, големите да се разберат, а ние после ще видим какво да правим. Големите се разбраха, че няма да строим „Белене“, големите се разбраха, че няма да правим „Южен поток“ и сега ще си купуваме руски газ от Турция. Да, Германия е голяма, но е голяма с всичките си осмисляния на историята си. Германия се изправя и казва „Моят интерес е първо, второ, трето. Точка“. От тук нататък всеки може да се катери по гърба на германия – той е достатъчно голям и здрав. Но Германия си следва интереса…Като говорим за дефицит на лидерство – може ли да си имал Уинстън Чърчил за министър-председател, а сега да имаш Тереза Мей? Освен това, в Европа това глупаво и на моменти дори просташко противопоставяне на Русия – какво дава на Европейския съюз? Загуби. Огромни загуби. – Кога беше допуснато България да стане един от основните боксови рингове между Русия и Запада? И вие сте бил част от властовото управление на страната ни. – Казвам го веднага. Когато министър-председател беше Сакскобурготски и президент беше Първанов, стартираха и двата проекта – и „Белене“ , и „Южен поток“. И на никого не му мина през акъла отатък или отсам океана да каже – „не, недейте“. Защото държавата имаше институционална тежест в лицето на своя президент и своя министър-председател. Станишев спря проекта. БСП спря проекта „Южен поток“. Дали това е била цената Станишев да стане президент на ПЕС- това е друг въпрос. Но както казах, 2002 година направихме малка грешка с големи последствия. Нашият гост Румен Петков е роден на 23 юни 1961 г. в Плевен. Бил е кмет на родния си град, министър на вътрешните работи, три мандата народен представител. Един от съучредителите на партия АБВ. От третия конгрес на АБВ на 19 май тази година е председател на партията. Семеен, с двама сина.", "date": "2018.06.26", "title": " Румен Петков, председател на АБВ, пред „Труд“: Ремонт на кабинета е неизбежен, ако не се отиде на избори\t\t\t"}
{"url": "https://trud.bg/%d0%ba%d1%8a%d1%89%d0%b0-%d0%b8%d0%b7%d0%b3%d0%be%d1%80%d1%8f-%d1%81%d0%bb%d0%b5%d0%b4-%d0%bf%d0%be%d0%b6%d0%b0%d1%80-%d0%b2-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%bf%d0%be%d1%81/", "text": "Къща изгоря след пожар в стопанска постройка в Долна Оряховица. Сигнал за инцидента на ул. „Калоян” е постъпил в понеделник в 14:18 часа в Оперативен център – Велико Търново. Петима огнеборци с два специализирани автомобила са потушили пламъците, които унищожили 80 кв.м сграда, домашно имущество и 100 кв.м покрив. Спасени са стопанската постройка и съседната сграда. Причина за пожара е неправилно ползване на нагревателни уреди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Къща изгоря след пожар в стопанска постройка в Долна Оряховица"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b8-%d0%ba%d0%b0%d1%80%d1%83%d1%86%d0%b8-%d0%bf%d1%80%d0%b8-%d0%bd%d0%be%d1%89/", "text": "Мобилен контролен екип на Североизточното държавно предприятие задържа 3 каруци с незаконна дървесина. Акцията е част от системните проверки в обхвата на ДЛС „Паламара” край Шумен. Тя се превела миналата нощ в района на село Дойранци, община Каолиново. Горските стражари хванали нарушителите да транспортират с каруци 3 кубика незаконно добити дърва за огрев. Превозните средства и натоварената в тях церова дървесина са конфискувани и откарани за съхранение в близкото село Венец. На нарушителите са съставени шест акта и три констативни протокола. При съмнения за нередности в горите гражданите незабавно да сигнализират на телефон 112, апелират от ДЛС „Паламара”, което е част  от СИДП заедно с още 4 ловни и 13 горски стопанства на територията на областите Варна, Добрич, Търговище и Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Горски “арестуваха” три каруци при нощен обход"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%80%d0%b0%d0%b7%d0%b4%d0%b5%d0%bb%d0%b8-%d0%b8-%d0%b2%d0%bb%d0%b0%d0%b4%d0%b5%d0%b5/", "text": "Постът на министър-председателя ще бъде ликвидиран, новият президент ще може да назначава вицепрезидентите си, министрите, висшите чиновници, ръководителя на МИТ На 24 юни 2018 г. в Турция се проведоха избори за президент и за Меджлис (Парламент). Това стана, след като на референдума през април миналата година за промени в Конституцията бе залегнало положение, че такива избори ще се проведат през есента на 2019 г., но президентът Ердоган реши да ги насрочи една година по-рано. Причините за това са няколко. Една от тях е, че турската икономика върви в негативна посока – през последните месеци турската лира загуби една четвърт от стойността си спрямо световните валути, инфлацията се увеличи (12.5%), поскъпнаха дори такива традиционни за кухнята стоки като картофите и доматите. Хората започнаха да усещат на гърба си икономическите неблагополучия, а това влияе отрицателно върху популярността на управляващите. Ердоган с право прецени, че отрицателното икономическо развитие ще се запази и през следващата година – независимо от политиката, която се провежда, и от личностите или партиите, които я провеждат, затова реши, че „утре ще е по-зле от днес за провеждане на избори“. От друга страна, сравнително „успешното“ (според пиарите на режима) завършване на военната операция „Маслинова клонка“ на Турция в Сирия около град Африн бе използвано за „напомпване“ на националистическо-патриотичните чувства на електората. Реториката и действията на режима продължиха в тази посока – турската страна постигна споразумение със САЩ за „общи патрули“ в гр. Манбидж срещу „кюрдските терористи“ и заяви готовност за изпращане на турски военни сили в гр. Кандил в Ирак със същата цел. Управляващите обявиха, че постепенно „пречупват гръбнака“ на тероризма, „привнасян“ в Турция отвън. На изборите право на глас имаха почти 60 милиона души (около 3 милиона извън страната). Броят на гласуващите за първи път, е около 1,65 милиона. Избирателите в чужбина гласуваха в 60 държави – в 123 дипломатически представителства или в урни на границите на влизане в Турция. За участие в изборите управляващите Партия на справедливостта и развитието (ПСР) и Партията на националистическото действия (ПНД) сформираха предизборна коалиция, наречена „Народен съюз“. Четирите опозиционни партии в лицето на Народнорепубликанската партия (НРП), Добрата партия (ДП), Партията на щастието (Саадет) и Демократическата партия подписаха предизборна декларация за създаването на „Национален съюз“. Близостта на понятията „народен“ и „национален“ не бива да ни въвежда в заблуждение – политиките и целите на двата блока бяха коренно различни: Ердоган иска законодателно да е едноличен лидер на страната (Турция да се превърне от парламентарна в президентска република), докато опозицията иска да върне страната в парламентарните й измерения на управление. Извън тези блокове е прокюрдската Демократична партия на народите (ДПН), която се яви на изборите отделно от останалите.  Основните партии номинираха свои кандидат-президенти, съответно – Реджеп Тайип Ердоган на ПСР, Мухаррем Индже на НРП, Мерал Акшенер на Добрата партия, Темел Карамоллаоолу (партия „Саадет“), Селяхаттин Демирташ (ДПН), а също „вечният“ (независимо от пренебрежимите си изборни резултати от участията си през десетилетията) Доу Перинчек, лидер и кандидат на партия „Ватан“. Ердоган участва в тези избори, използвайки целия ресурс на държавната власт. Изборите се проведоха в условията на извънредно положение, обявено след опита за преврат през 2016 г. и продължавано периодично досега. На пенсионерите бяха дадени допълнително пари за Рамазана, изменени бяха някои закони за продажба на общински земи, на места в Югоизточна Турция се създадоха „пътуващи урни“, които в някои случаи карат местните избиратели (кюрди) да пътуват повече от 100 км, за да упражнят правото си на глас, и пр. Държавните медии бяха използвани изключително за пропагандиране на управляващите (това не остана незабелязано от наблюдателите по линия на ОССЕ, които го отбелязаха в изводите си). Новото в тези избори е дълбокото разделение в турското общество – по линията „привърженици и противници на Ердоган“, „за и против едноличното лидерство“, „Тракия, Истанбул, Измир – които са против Ердоган, и Анадолски турци, които са за него“. Допълнително противници и дори врагове си „спечели“ Ердоган в резултат на масовите репресии след опита за преврат през 2016 г. – тогава стотици хиляди бяха арестувани по подозрение в „Гюленизъм“, десетки хиляди бяха хвърлени в затвора, масово бяха уволнени от работа държавни чиновници, учители, професори във ВУЗ, арестувани бяха журналисти за „писане на материали против властта“, основни медии бяха принудени да променят собствениците си и де-факто да сменят рязко свободната си линия на поведение с линия в полза на властите. Така на практика, след като овладя изпълнителната, законодателната и съдебната власти, Ердоган сложи под контрол и „четвъртата власт“ (медиите). Според законовите промени, след тези избори постът на министър-председателя ще бъде ликвидиран, новият президент ще може да назначава вицепрезидентите си, министрите, висшите чиновници, ръководителя на МИТ (Национална разузнавателна организация), висшите съдии и т.н., ще може да разпуска Меджлиса, да управлява с укази, т.е. ще разполага с неограничени пълномощия. Според предварителни (неокончателни) резултати, Ердоган печели повече от 50% от гласовете и ще бъде избран за президент без втори тур; главният му опонент Индже – около 30%, Акшенер – около 7.5%, около процент повече за прокюрдския кандидат Демирташ. Избирателната активност е рекордна – 85%. Пак според тези неофициални резултати, управляващите в момента ПСР и ПНД биха имали мнозинство в Меджлиса. Не е изключено тези резултати да бъдат „коригирани“ – след преброяването на всички гласове. Още преди изборите, опозиционни лидери заявиха, че се очакват различни изборни нарушения от страна на управляващите – фалшиви бюлетини, непочиваща на фактите пропаганда и пр. Изборите бяха съпроводени с кървав инцидент в Югоизточен Анадол, където бе убит местен опозиционен лидер; бяха арестувани 10 международни наблюдателя, по обвинение, че „се намесват“ в изборния процес. Оставането на Ердоган на власт бележи дълбока трансформация на Република Турция. Страната все повече се превръща в незаобиколим регионален фактор, с амбиции да прерасне в глобален – икономически и геополитически.", "date": "2018.06.26", "title": " Ердоган раздели и владее\t\t\t"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-%d0%bf%d0%be%d0%b4-%d0%b7%d0%b0%d0%bf%d1%80%d0%b5%d1%89%d0%b5%d0%bd%d0%b8%d0%b5-%d0%bb%d0%be%d0%b2%d0%b5%d1%86-%d1%81-%d0%bd%d0%b5%d0%be%d0%b1/", "text": "46-годишен ловец от Търговище, прострелян в главата по време на излет и получил необратими травми на главния мозък, е поставен под пълно запрещение и делата му ще се движат от съпругата му. Това постанови съдът в Търговище по искане на жената, която се грижи сама за съпруга си и двете им дъщери. Тя ще го представлява и по делото за причинените му тежки травми, които са го приковали безпомощен на легло. Пострадалият можел да контактува с поглед и кимвания, да произнася едносрични думи шепнешком, но не можел да говори и не разбира чуваната реч. Била нарушена психичната му годност. Уврежданията били необратими и мъжът не можел сам да се грижи за себе си, става ясно от материалите по делото. Ловецът А.А. станал жертва на „приятелски огън” при лов на 8 октомври миналата година в землището на село Любичево. Бил намерен прострелян в главата от колегите му от дружинката. Първоначалната версия, лансирана и от участници в лова, била, че вероятно се е наранил сам. Говореше се за рикошет на бренеке при лов за диви прасета. Разследването и експертизите обаче показали, че е попаднал на пътя на изстрел от движещ се в съседство колега. При това стрелбата е била със сачми тринайсет нули, каквито било забранено да се ползват. Една от тях заседнала в мозъка му и не подлежала на изваждане, коментираха запознати. Раненият тогава беше транспортиран в състояние на кома в болница във Варна и оцеля по чудо, но с тежки увреждания. „Според лекари състоянието му сега е подобно на будна кома и човекът е напълно безпомощен. През тези месеци съпругата му нито можеше да тегли пари да се грижи за него, нито да се разпорежда с имущество. Няма как да му се предявят и материалите по делото за прострелването му и това наложи мъжът да бъде поставен под запращение. Имат две дъщери. Едната е студентка, а другата ученичкаи ситуацията е много тежка”, казаха запознати със случая. От прокуратурата съобщиха, че предстои изготвянето и внасянето на обвинителен акт срещу стрелеца, довел мъжа до това състояние. Не разкриха подробности. Според участници в лова колегата, прострелял 46-годишния ловец, се оказал негов приятел. Двамата вървели на една линия, когато чули шум от животно, но нямали видимост помежду си и така станала белята. Коментира се още, че имало множество нарушения при провеждане на лова. Пушките на всички били конфискувани тогава за експертизи и се оказало, че не един и двама са ползвали забранен размер сачми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Поставиха под запрещение ловец с необратими травми на мозъка след прострелване в главата\t\t\t"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%be%d0%b4%d0%be%d0%b1%d1%80%d0%b8-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%bd%d0%b0%d0%bf%d1%83%d1%81/", "text": "Законът, уреждащ излизането на Великобритания от състава на ЕС, влезе в сила днес след месеци остри дебати в британския парламент. Това зарадва евроскептиците – в очите им Брекзитът, насрочен след девет месеца, вече е задействан “необратимо”, предаде Франс прес. Приет миналата седмица от британския парламент, текстът, представен през юли 2017 г. от консервативното правителство на Тереза Мей, бе подписан днес от кралица Елизабет Втора. “Кралското одобрение” е последният етап от законодателната процедура във Великобритания, напомня АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Елизабет Втора одобри закона за напускане на Европейския съюз"}
{"url": "https://trud.bg/%d0%be%d0%b1%d1%8f%d0%b2%d1%8f%d0%b2%d0%b0%d1%82-%d0%bd%d0%be%d0%b2%d0%b0-%d0%b7%d0%b0%d1%89%d0%b8%d1%82%d0%b5%d0%bd%d0%b0-%d0%bc%d0%b5%d1%81%d1%82%d0%bd%d0%be%d1%81%d1%82-%d0%bf%d0%be-%d0%bf%d0%be/", "text": "Екоинспекцията във Велико Търново изпрати положително становище относно постъпило предложение в Министерство на околната среда и водите за обявяване на защитена местност (ЗМ) „Горно поречие на река Негованка (Горния Боаз)“, в землищата на великотърновските села Ново село и Емен. Предложението за нова ЗМ е на кмета на Ново село Христо Христов и ТД „Академика“, като територията с площ от 577,394 дка обхваща част от поречието на р. Негованка в малък карстов пролом между селата Ново село и Емен, в Централен Предбалкан. Тази част от реката е запазена и неповлияна от антропогенни дейности. Няма хидроинженерни дейности и съоръжения – корекции на речното корито, диги, бентове, прагове и интензивни земеделски дейности. Около речния участък са разположени, гори, пасища и ливади, скални венци и навеси. Основните мотиви за обявяването на територията като защитена е наличието на добре запазени стари дъбови и габърови гори с участие на ясен, върба и бяла топола по речните брегове, с отделни вековни дървета от вида обикновен и воден габър. Характерни за района са специфичните карстови образувания – карни полета, пещера и скални навеси край самото речно течение. В предложената територия са включени и няколко малки водопада на р. Негованка. В предложението се посочва, че в границите на въпросната територия са установени местообитания на защитени по реда на Закона за биологичното разнообразие растителни видове като елвезиево и снежно кокиче, които също са включени в Червената книга на Република България, с природозащитен статут „застрашен“ вид. Освен посочените видове с висока консервационна значимост в района са разпространени и обширни и богати находища на червен божур, есенно ботурче , копитник и др. Районът представлява и местообитание на защитени видове птици и животински видове като гарван , черен щъркел , бухал , видра и дива котка. В становището си РИОСВ отчита, че обособената територия е подходяща за осигуряване на по-добра защита на находища и местообитания на описаните видове и запазени крайречни гори. Предложената територия отговаря на критериите за защитена местност по смисъла на Закона за защитените територии. Тя не се припокрива със защитена зона от екологичната мрежа Натура 2000. Намира се в относителна близост до природна забележителност „Каньон на река Негованка“ и защитена зона BG0000216 „Емен“ за опазване на природните местообитания и на дивата флора и фауна. Осигуряването на законова защита на предложената територия допълнително ще осигури биокоридор и подобряване на екологичната кохерентност между елементите на Националната екологична мрежа – защитените територии и зони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Обявяват нова защитена местност по поречието на река Негованка в Търновско"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82/", "text": "България е в дъното по заплати в ЕС, заяви Лука Византини, генерален секретар на Европейската конфедерация на профсъюзите на конференция в София. Той подчерта, че последните години се наблюдава намаляване на реалните заплати в целия ЕС с около 30%. Цели категории са изключени от икономическия растеж. Милиони хора не могат да вържат двата края, а не са безработни, посочи Византини. Според него не е вярно, че в България заплатите са по-ниски, защото производителността и разходите за живот тук са по-малки. Той напомни, че ниските доходи създават условия за „изтичане на мозъци”. По думите му неравенството в доходите на страните от ЕС нанася щети на съюза.", "date": "2018.06.26", "title": " Генералният секретар на Европейската конфедерация на профсъюзите Лука Византини: България е в дъното по заплати в ЕС"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%89%d0%b5-%d0%b2%d0%bb%d0%b5%d0%b7%d0%b5%d0%bc-%d0%b2-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": "Ще влезем в историята с вот на недоверие, в който няма никакви аргументи, БСП избягаха от дебата. Това каза председателят на ПГ на ГЕРБ Цветан Цветанов по време на брифинг в Народното събрание във връзка с дебатите по вота на недоверие. „Бих помолил колегите от БСП – винаги, когато искат да направят един вот, могат да ни попитат за консултация, да кажем, кои са слабите моменти“, каза Цветанов. Според него не е имало аргумент в изказванията и в мотивите на БСП. „Дори и Валентин Радев нямаше мотивация да говори за искания вот, защото не представиха нищо“, заяви Цветанов. Мотивите за вота на недоверие са пълни с популизъм – няма нищо навременно и състоятелно, заяви министърът на вътрешните работи Валентин Радев. „Така се получи, че не ни дадоха думата да обясним по време на дебата. Мотивите на г-жа Нинова са пълни с популизъм – няма нищо навременно, нищо състоятелно. Относно мантрата, че битовата престъпност нараства, трябва Корнелия Нинова да каже откъде го знае и кой написа тези мотиви. Единственият начин е да я сравниш с някакви периоди назад. Как така тя разбра, че битовата престъпност се е увеличила? Аз имам графики, които показват, че това не е вярно дори и не само когато ние сме били на власт. За 10 годни какво се случва – престъпността пада, не се увеличава. Всичко това го имам на графики и ще го покажа“, посочи Радев. Той коментира, че при грабежите тенденцията също пада през последните три години. „А не искам да посочвам какво се случва, когато те са били на власт“, каза още той. „Г-жа Нинова каза, че 6 хиляди полицаи трябвало да бъдат назначени, но тя е тежко подведена от нейните експерти и ще й обясня сега внимателно. Ние сме казали, че ще назначим не по-малко от хиляда души с полицейски правомощия и го направихме до Нова година. Сега в момента са назначени 1700, а са напуснали 610. Тези 6 хил. ще бъдат допълнително обучени полицаи. И представете си – около 30 хил. са тези с полицейски функции. Как така ще назначим още 6 хил. – ние ще фалираме бюджета на държавата. Става въпрос, че ще назначим 6 хил., които са от свободните щатове. И тези детайли са описвани, не знам защо тя не ги знае“, посочи Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Цветан Цветанов: Ще влезем в историята с вот на недоверие, в който няма никакви аргументи (ВИДЕО)\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-%d0%b7%d0%be%d0%be%d0%b8%d0%bd%d0%b6%d0%b5%d0%bd%d0%b5%d1%80%d0%ba%d0%b0-%d0%b8-%d1%82%d1%8a%d1%80%d0%b3%d0%be%d0%b2%d0%b5%d1%86-%d0%bd/", "text": "25-годишна зооинженерка и търговец на коли, който бил и производител на зеленчуци,  отиват на съд за трафик на наркотици за над 3 млн. лв. Забранените вещества, 7 кг марихуана и близо 77 кг амфетамин, са били превозвани в тайник на „Фолксваген Джета”, натоварен на автовоз в Германия с крайна точка Турция. Обвинителният акт срещу И.И. (48 г.) и Л.Я., която го наела за превозването на опасната стока, е внесен от Окръжна прокуратура в Разград след разследване, приключило в рекордно кратко време от по-малко от година, уточниха от Апелативна прокуратура във Варна. От там припомнят, че шофьорът и шефката му в тази дейност са задържани през август миналата година, след като автовозът, натоварен с две коли в Мюнхен, е минал през Дунав мост. Информацията, че се транспортират наркотици били предадена на властите и при Цар Калоян, Разградско, превозното средство било спряно за проверка. В тайник на едната кола били намерени различни разфасовки от наркотиците. Те били наредени под задната седалка, която била заварена едва ли не фабрично и се отваряла дистанционно. Разследването е установило, че младата жена, която била зооинженер и завършвала магистратура по мениджмънт, наела мъжа, който внасял периодично коли от Германия да докара пратката. Извън тази си дейност той отглеждал зеленчуци, но имал финансови проблеми и се хванал на предложението. Младата дама му купила самолетен билети го пратила в Германия, където им посредничил турски гражданин, живеещ там.  Наркотиците били натъпкани в едната кола, предназначена за вкарване в България, но трябвало да стигнат в Турция. В момента не се уточнява кои са били получателите. Неофициално се говори, че бащата на младата дама преди това бил задържан при опит за пренасяне на наркотици в Турция, но липсва потвърждение или подробности. Момичето и търговецът на коли са със забрана да напускат страната, а от средата на август миналата година, са с мерки за задържане под стража. Л.Я. е в затвора в Сливен, а съучастникът й в Белене. Очаква се делото срещу тях да стартира на 11 юли в Окръжния съд в Разград, уточниха още от Апелативна прокуратура във Варна.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Дават на съд зооинженерка и търговец на коли за трафик на наркотици за над 3 млн. лв.\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b5-%d0%b7%d0%b0%d0%bf%d0%be%d1%87%d0%bd%d0%b0%d0%bb%d0%b0-%d0%b4%d0%b0-%d0%bf%d1%80%d0%b8%d0%bb%d0%b0%d0%b3%d0%b0-%d0%bd%d0%be%d0%b2%d0%b8-%d0%b2%d0%bd%d0%be/", "text": "Турция започна да прилага нови мита за 22 типа стоки, внасяни от САЩ, предаде ТАСС, като се позовава на влязъл в сила от днес правителствен указ, публикуван в Държавен вестник. Текстът на указа е придружен от таблица, в която е посочен “размерът на допълнителното мито” според вида на продукцията. Най-високи допълнителни мита са наложени на алкохолните напитки /70 процента/, на автомобилите /60 процента/, тютюна /30 процента/, ориза /25 процента/, козметика и гримове /30 процента/, редица стоки от целулозно-хартиената промишленост /30 процента/, както и на изделия от различни типове пластмаса /5-30 процента/. По-високи мита са въведени и за пресните зеленчуци, плодове и сушени плодове от САЩ, за вноса на които ще трябва да се заплаща допълнително мито от 10 процента. На 21 юни турският министър на икономиката Нихат Зейбекджи съобщи за решението на турското правителство да въведе допълнителни мита за внос на стоки от САЩ. Той поясни, че “заради въведените по-рано от САЩ вносни мита, допълнителното бреме на Турция възлиза на около 260 милиона долара” и стъпката на Анкара има за цел да компенсира тези загуби. През март САЩ въведоха нови мита за вноса на стомана и алуминий съответно в размер на 25 процента и на 10 процента. Турция е осмият по големина производител на стомана в света и шестият по големина износител на стомана за САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Турция е започнала да прилага нови вносни мита за стоки от САЩ"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%b4%d0%be%d0%b1%d1%80%d0%b8%d0%bd%d0%b8%d1%89%d0%b5-%d0%bf%d0%b5%d1%82%d0%b8%d0%bc%d0%b0-%d1%81%d0%b0-%d0%b2/", "text": "Тежък пътен инцидент е станал в района на Добринище. Сигнал за пътнотранспортното произшествие между автобус и микробус е получен около 14:55 часа днес. Катастрофата е станала на пътя за Гоце Делчев, съобщават от вътрешното министерство. По първоначална информация от удара са пострадали 5 души, които са отведени в болнични заведения. На място са полицейски и пожарни екипи. Районът е отцепен, извършва се оглед. Към момента изцяло е затворен пътят Добринище – Гоце Делчев, обход – през Елешница.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Тежка катастрофа край Добринище, петима са в болница\t\t\t"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d0%bf%d0%be-28-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b8-%d0%bb%d0%b8%d0%bd%d0%b8%d0%b8/", "text": "Превозвачи за 28 автобусни линии на градския и междуселищния транспорт търси община Търговище. Обществената поръчка е обявена на сайта на администрация, а срокът за внасяне на офертите е до 24 юли. Процедурата се обявява поради изтичане на договорите с досегашните изпълнители. Контрактите с новите, които ще бъдат петгодишни, ще влязат в сила от началото на 2019 г. В поръчката отделните линии са обособени в 14 позиции. Освен на територията на града и към селата от общината, има курсове към съседни градове и Варна. Превозните средства трябва да отговорят на определени екологични стандарти. Кандидатите трябва да разполагат и с резервни автобуси, да отговарят и на изискванията за превоз на трудноподвижни пътници и други условия, които подробно са разписани в документацията. Няма ограничения за колко позиции могат да кандидатстват фирмите. Те могат да избират една или повече линии, според възможностите и желанията си. Прогнозната стойност на цялата поръчка е за над 4,3 млн. лв. без ДДС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Търсят превозвачи по 28 автобусни линии в Търговище"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-43-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%86%d0%b2%d0%b5%d1%82%d0%b5%d0%bb%d0%b8/", "text": "Столичното Седмо РУ издирва Цветелина Радославова Георгиева /43г./ от Омуртаг, с последен адрес в ж.к. “Младост 1“. На 15 юни сутринта жената напуснала дома си и оттогава е в неизвестност, съобщават от МВР. Цветелина Георгиева е висока около 170 см, с дълга, руса коса и кафяви очи. Била е облечена в сини дънки, червена тениска, светлосиньо дънково яке и обута с еспадрили. Умоляват се всички, който имат информация за издирваната, да се обадят на тел.112, 02/9828760, 02/9828731 или в най близкото районно управление на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Полицията издирва 43-годишната Цветелина Георгиева\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d1%81%d0%b0-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8-%d0%be%d1%82-%d1%82%d1%80%d0%b8-%d0%b4%d0%bd%d0%b8-%d0%b2-%d0%bd%d0%b0%d0%b2%d0%be%d0%b4/", "text": "Властите в Тайланд се опитват да спасят дванайсет младежи футболисти и техният треньор, блокирани от три дни в наводнена пещера в северната част на страната, предадоха ДПА и Асошиейтед прес. Момчетата на възраст между 11 и 16 години и техният 25-годишен треньор влезли в пещерата Тхам Луанг-Кхун Нам Нанг Нон в събота следобед след тренировъчен мач и оттогава са в неизвестност. Властите предприеха една от най-големите спасителни операции в историята на Тайланд, за да ги открият. В нея участват водолази от военноморските сили и се използва специализирана техника, включително водни роботи и дронове. Усилията обаче са затруднявани от покачването на водите и силните течения. Предполага се, че момчетата и техният треньор все още са живи и че са влезли навътре в пещерата, за да избегнат наводнението. В нея са открити отпечатъци от крака и ръце, което е обнадеждаващ знак. Властите се надяват, че в пещерата, която е дълга над 10 километра, все още има безопасни места. Те казаха, че туристи, блокирани от наводнения в миналото, са били спасявани след оттеглянето на водите. В момента е дъждовният сезон в Тайланд. Той продължава от юни до октомври и обикновено в него стават наводнения в пещерите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Младежи са блокирани от три дни в наводнена пещера в Тайланд"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%8e%d0%bb%d0%b8-%d1%81%d0%b8-%d0%bf%d0%be%d1%81%d1%82%d0%b0/", "text": "До края на юли си поставяме срок да бъдем готови с изготвянето на Закона за хората с увреждания, който да включва и личната помощ. Това каза министърът на труда и социалната политика Бисер Петков пред журналисти. „Сутринта имах среща с представители на майките, на която обсъждахме възможни действия за решаване на проблема, като разговорът беше основно върху темата за личната помощ, която те искат да бъде регламентирана със самостоятелен закон. Нещо, което, не беше подкрепено миналия вторник от Националния съвет за интеграция на хората с увреждания. Моето предложение и настояване пред майките беше да продължим да работим в законово регламентиране на тази лична помощ в двата проектозакона, които МТСП подготвя”, каза Петков. По думите му единият закон е за хората с увреждания, а другият – за социалните услуги. Министър Бисер Петков поясни, че представители на майките са включени в работната група по Закона за хората с увреждания и предстои в четвъртък следващо заседание, на което да се дискутира главата за социално-икономическата подкрепа на хората с увреждания. „В рамките на общия подход да решим въпроса с личната помощ“, заяви министър Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Министър Петков: До края на юли си поставяме срок да бъдем готови с изготвянето на Закона за хората с увреждания"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d1%89%d0%b5-%d1%81%d1%82%d0%b0%d0%bd%d0%b5-1500-%d0%bb%d0%b2/", "text": "Средната заплата в България ще стане 1500 лв. до края на мандата, а минималната 650 лева, заяви премиерът Бойко Борисов на конференция в София. Годишно заплатите растат с 11,8%, напомни той. Преди години, когато кацнеха инвеститори, им казвахме – елате, защото имаме евтина работна ръка. Сега казваме – елате, защото имаме квалифицирана работна ръка, подчерта премиерът. По думите му се е променила не само структурата на икономиката ни, но и има стабилен ръст от около 4% годишно. Борисов подчерта, че правителството е извадило образованието като приоритет. Само за година сме върнали 22 000 деца в училищата, посочи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Борисов: Средната заплата ще стане 1500 лв. до края на мандата\t\t\t"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b8%d0%b5-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82%d0%b5/", "text": "“Няма по-добър посланик на мира от изкуството и културата и всички вие сте най-добрите посланици на мира и разбирателството на Балканите.” Това каза кметът на София Йорданка Фандъкова по време на срещата си с фолклорните състави, които вземат участие в Международния фолклорен фестивал „Витоша ‘2018“, съобщи Столична Община. “През тези 6 месеца София беше столицата на Европа и България свърши много  работа за обединението и развитието на целия регион” – допълни столичният кмет. Фестивалът се организира за 22-ра поредна година от район „Витоша“, като тази година участниците са предимно от балканските държави. От 26 до 30 юни столичани ще видят изпълнители от Босна и Херцеговина, Финландия, Гърция, Косово, Македония, Румъния, Сърбия, Турция, и Черна гора. В програмата на фестивалните дни ще вземе участие и софийската  формация „София – 6“. Днес от 18.00 часа съставите ще направят Дефиле, тръгвайки от пл. „Света Неделя“, ще преминат по бул. „Витоша“ и ще стигат до сцената в парка пред НДК,  където от 19.30 ч. ще започне церемонията по откриването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Йорданка Фандъкова прие участниците в Международния фолклорен фестивал „Витоша ‘2018“"}
{"url": "https://trud.bg/%d1%82%d1%80%d1%8a%d0%b3%d0%bd%d0%b0-%d0%b0%d0%b1%d0%be%d0%bd%d0%b0%d0%bc%d0%b5%d0%bd%d1%82%d1%8a%d1%82-%d0%b7%d0%b0-%d0%bf%d0%b0%d1%80%d0%ba%d0%be%d0%bc%d0%b5%d1%81%d1%82%d0%b0/", "text": "Все още не е ясно кога ще стартира синята зона във Варна, но вече се приемат заявления за абонамент на живущите, както и на юридически лица и търговци, които имат бизнес в нея. Това съобщи шефът на общинското предприятие “Паркинги и синя зона” инж.Младен Иванов. Той уточни, че стартът на синята зона зависи от приключването на асфалтирането и маркировката на още няколко варненски улици. Подаването на заявленията може да стане онлайн на www.varnaparking.bg или в Центъра за административно обслужване на улица “Александър Рачински” 29. Абонаментът за живущите е 5 лв. за първи автомобил или 55 лв. с ДДС за една година. Ако семейството има втори автомобил паркомястото за него ще бъде 10 лева или 110 лева с ДДС за 12 месеца. Срокът за разрешението за паркиране по постоянен адрес важи за година от датата на издаване. Фирми и търговци ще паркират срещу такса от 150 лева на месец или 1650 лв. с ДДС за година. В зона I, която се изгражда на първи етап, паркоместата са 2600, а догодина, когато ще стартира зона II, ще има още 4500. Няма гаранции за свободни паркоместа за абонатите. За кратък престой тарифата е по 1 лев за час. През уикенда е безплатно. За хората с трайни увреждания ще има 106 места за в първата зона, като те ще получат специални стикери и няма да плащат за 3 часа престой. Безплатни ще са местата за електромобили и двуколесни превозни средства, припомня инж.Иванов. Очаква се след 5 години приходите от платеното паркиране да бъдат 27,7 млн. лв., а печалбата – 7,7 млн. лв. В синята зона ще бъдат изградени и 22 станции за зареждане на електрически автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Тръгна абонаментът за паркоместа\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%82%d0%be%d0%bb%d0%ba%d0%be%d0%b2%d0%b0-%d1%81%d0%bc%d0%b5%d1%88%d0%b5%d0%bd-%d0%b6%d0%b0%d0%bb%d1%8a%d0%ba-%d0%b8-%d0%b1%d0%b5/", "text": "Толкова смешен, жалък и безсмислен вот в живота си не съм виждал, а съм наблюдавал още като студент политическия живот в България. Това каза министърът на отбраната Красимир Каракачанов пред журналисти в Народното събрание след дебата за вота на недоверие срещу правителството. „В самото представяне на мотивите за вота нямаше абсолютно нищо конкретно освен общи приказки. След това чухме мъдри мисли на доктор Ахмед Доган, а не остана време доктор Каракачанов да се изкаже. След това чухме от един депутат от „Воля“ с гел по главата как Марешки дупки ли запълвал, с два петела ли спал… Не знам това зоофилия ли се нарича или как се нарича чисто научно. Представителите на опозицията нямаха нито един сериозен аргумент. Аз се бях подготвил за всяка една от деветте тези, които бяха развили в писмените си мотиви, в които се казва как не се отделят средства и не се уважава трудът на военнослужещите. Щях да им обясня с факти и аргументи какво сме направили, как сме увеличили заплатите и как сме заложили 2019 и 2010 г. още с по 10% увеличение. И така към края на мандата ще има общо 30% увеличение на заплатите на българските военнослужещи. Бях се подготвил колко средства са отделени и за какво са отделени, но не се стигна до сериозен дебат. Те нямаше какво да кажат“, посочи Каракачанов. На въпрос защо не се е изказал, той отговори: „Няма да се изказвам през две минути. Чаках тези, които са внесли вота, да излязат и да кажат сериозни аргументи. А когато някой нищо не ти казва, няма да спориш с вятърни мелници. Няма как да изляза да споря дали трябва да се спи с два петела или да не се работи в Народното събрание, а да се запълват дупки. По темите със содомията и зоофилията не ми се взима отношение. Има си психиатри, има си сексолози. Това не е тема на министъра на отбраната“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Каракачанов: Толкова смешен, жалък и безсмислен вот в живота си не съм виждал"}
{"url": "https://trud.bg/%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-29-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%80%d0%b0%d0%b1%d0%be%d1%82%d0%b8%d0%bb/", "text": "29-годишен българин е бил застрелян в неделя сутринта в американския щат Флорида, съобщи местната полиция, цитирана от  Трупът на Филип Кирилов, който е работил като шофьор за Юбер, е бил открит около 6.30 часа в неделя в колата му, паркирана на бул. “Санта Роза” между градчето Дестин и Форт Уолтън Бийч. По данни на полицията, Кирилов е живеел в Дестин. Мотивът за убийството все още е неизвестен. Извършителят се издирва. Криминалистите смятат, че българинът е застрелян между 4 и 6 часа. От шерифската служба разпространиха кадър от охранителна камера, на която е заснет евентуалният заподозрян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Застреляха 29-годишен българин, работил за Юбер във Флорида\t\t\t"}
{"url": "https://trud.bg/%d0%b3%d0%be%d0%b2%d0%be%d1%80%d0%b8-%d0%bf%d0%b5%d1%82%d1%8a%d1%80-%d0%b2-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d0%ba%d0%bb%d0%b8%d0%bf-%d0%bf%d0%be%d0%bb%d0%be%d0%b2%d0%b8/", "text": "“Запознайте се с Петър. Той е на 30 години. Последните 15 е живял в различна от нашата действителност. Илюзорна. Измамна. Тази с наркотиците” – така стартира едно полицейско видео – опит за битка с наркотиците. Клипът е изработен от ОДМВР-Шумен специално за Международния ден за борба с наркоманиите. Полицията го пуска с надежда откровеният разказ и съветите на лекар да стигнат до повече, жертва на опасно увлечение или още непрекрачили прага на илюзиите. Като повечето тийнейджъри и Петър е искал да бъде различен. Да бъде модерен, да бъде популярен, да бъде със „силните на деня“. При него всичко започнало от любопитство. Наркотиците. Болката, която го преследва и до днес. “Смених училището и смених средата. Съответно се появиха в голяма близост до мен тези неща и ми стана интересно. По-големи от мен, с които дружах, които бяха по-лошият пример. На едно дете това се харесва, това го привлича. И аз исках да бъда като тях. И мен по този начин да ме „уважават“ останалите”, разказва откровено Петър. Първо била марихуана. Уж днес веднъж, но утре пак и пак, и станало ежедневие. Така Петър се превърнал в част от статистиката, според която някои посягат към наркотиците, за да бъдат в крак с модата. Други търсят начини за справяне с различни проблеми – в училище, с приятели, у дома. И продължава: “Около година пуших само марихуана, после опитах хероин за пръв път и така вече нещата станаха доста по-сериозни. Около година нямаше кой знае какъв проблем. Бързо започнах да взимам всеки ден, да правя все по-големи бели, усещах, че нещата не са добре… Започнаха да се отдръпват част от приятелите ми. Знаех, че нещо не е наред”. Попадал и в полицията. Първия път на 15-16. Тогава не било страшно, но на 18 вече бил готов за присъда. И вече е осъждан. За какво ли не – кражби, притежание на наркотици, притежание с цел разпространение и все с условни присъди… Докато накрая влязъл в затвора за около година. “Докато бях на хероин, абстиненцията си е доста неприятен момент – не можеш да спиш, не можеш да си намериш място, гадене, болки по цялото тяло. В същото време човек няма сили за нищо… Доста неприятен процес, който минава за няколко дни, но трудно се издържа”, казва на още неувлечените Петър. И съветва: “В момента най-масово е марихуаната, която не е като марихуаната от едно време, да кажем като отпреди 15 години. Последиците са доста по-различни. Масова е употребата на амфетамини, метамфетамини, разни дизайнерски дроги, като прахчета, които се поръчват по интернет, смес със разни билки – т.нар. чай . Страшни са последиците по-скоро! За много кратък период от време човек може да си нанесе такива щети, че няма гаранция дали може да се “върне” дори и да прекрати употребата… И съм имал нагледни примери – хора, които са употребявали, ами .. скапват си мозъка”. По думите му сега нови дроги излизат непрекъснато. За последните 8 г. има над 700 вида наркотици, чието съдържание никой не знае, “защото всеки с тройка по химия може да си изтегли една формула от някъде, да си сглоби нещо, без да знае какви са последиците и да се тупаме в гърдите по улицата и да казваме „много е яко“”. “Никой не се е родил наркозависим”, казва Петър и признава, че най-трудното е да се откажеш. “Човек си намира хиляди различни оправдания само и само да не поеме този труден път, защото отказването от една зависимост – от наркотици, алкохол или каквото и да е, не е лесно. Изисква усилия, жертви … трудно е”, обяснява от опит. За щастие днес Петър е от другата страна. Чист е и помага на наркозависими, които търсят начин да се справят с проблема, наречен наркотици. “Аз съм изгубил доста приятели…Тях не мога да ги върна и не мога да върна страданията, които съм причинил на семейството ми”, завършва разказа си той.  А от полицията са категорични:”Употребата на наркотици отнема важни неща. Няма ситуация, заради която си струва да посегнем към дрогата. Винаги има по-добро решение, по-добра алтернатива. Личен е изборът да си зависим! Изборът да си свободен също!” Д-р Петко Загорчев, токсиколог, завеждащ Спешно отделение в МБАЛ- Шумен: Има смъртоносни цигари от едно дръпване. “Няма безопасна дрога, безопасен прием и доза. Скуката е една от причините, поради които част от младите протягат ръка за първата марихуана, за първата си доза от навлизащите все повече варианти на дизайнерска дроги. За съжаление те се оказаха едни от най-страшните неща. Пострадалите от синтетични канабиноиди много често попадат в спешните отделения. Странното е, че тези вещества се свързват с канабиноидните рецептори в мозъка, докато марихуаната и нейните деривати водят до временна връзка. Синтетичните канабиноиди образуват изключително трайна връзка, не могат да бъдат откъснати от тези рецептори, повлияват се дълбоки структури на мозъка и картината е страшна. Обикновено канабиноидът е нестабилен във водна среда и се разтваря в лакочистител или в ацетон. Наръсват се билкови нарязъци под формата на тютюн с този ацетонов разтвор, след което ацетона се издухва с мощен вентилатор и канабиноидът остава по билковия препарат. От получената смес се свиват цигари. Тази цигара при пушене въвежда синтетичния канабиноид в организма. Изследвания в Токсикологичната лаборатория във ВМА на закупени с подставени лица 10 цигари са показали, че в три от цигарите няма въобще синтетичен канабиноид, в 4 има доза, отговаряща на токсичната и в останалите са намерени дози, превишаващи пет пъти смъртоносната доза, поради неравномерното разпръсване на препарата. Което означа, че от такава цигара са достатъчни едно или две дръпвания, за да се загуби съзнание и да спре сърцето. Аз не вярвах на децата на 13-14 г., които ми казваха: “Един път само дръпнах и загубих съзнание”. Затова в една компания с наивни, за първи път опитващи такава цигара тийнейджъри, поднесена от някой по-опитен, за съжаление първото дръпване и вдишване на този продукт може да бъде последен. Има такива случаи – чай в Шумен и от едно единствено дръпване едно момиче си отиде на 17 г. в мозъчна кома. Идват при нас, за съжаление в една жалка картина. Имаме случаи, които постъпват с епилептичен гърч и най-жалко е, че направените изследвания – енцефелографски, показват епилептични огнища в мозъка. Много често се променя характерът, особено при по-хиперактивните деца, за да стигнат до шизофреноподобни, циклофреноподобни, маниакални състояния. Включително и състояния, в които човек може да бъде социално опасен и криминогенен контингент, а промените в психиката остават за цял живот. Няма какво да се лъжем. Когато при подрастващите има панически разстройства много често в основата им стои употреба на наркотик”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Говори Петър в полицейски клип: Половин живот под влияние на наркотици"}
{"url": "https://trud.bg/%d1%80%d0%b5%d0%b4%d0%b8%d0%bd%d0%b3-%d0%b8%d1%81%d0%ba%d0%b0-%d1%84%d0%b5%d1%80%d0%bd%d0%b0%d0%bd%d0%b4%d0%be-%d0%ba%d0%b0%d1%80%d0%b0%d0%bd%d0%b3%d0%b0/", "text": "Фернандо Каранга от ЦСКА е трансферна цел на „Рединг“. Това съобщи английският вестник „Дейли Мейл“. Изданието твърди, че мениджърът на „кралските поданици“ Пол Клемънт има два варианта за нов нападател. Единият е именно Каранга, а другият е голмайсторът на „Брьондби“ Теему Пуки.  Клемънт замени на мениджърския пост Яп Стам, но отборът продължи да буксува и едва се спаси от изпадане от Чемпиъншип. С отбелязани едва 48 гола клубът от “Мадейски Стейдиъм” имаше четвъртата най-слаба атака в дивизията. Сега Клемънт иска да реши проблема като привлече един измежду Каранга и Пуки.  Ако нападателят на ЦСКА премине в „Рединг“, ще стане съотборник с бившия защитник на „Манчестър Юнайтед“ Джон О’Шей.", "date": "2018.06.26", "title": " „Рединг“ иска Фернандо Каранга"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bd%d0%b5%d1%81%d0%b5%d0%b1%d1%8a%d1%80-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d0%ba%d1%83%d1%80%d1%81-%d0%bf%d0%be/", "text": "Кметът на Несебър Николай Димитров даде старт на курс по компютърно обучение за пенсионери в село Гюльовца. Това е третото населено място след Несебър и Обзор, в което общината, в партньорство с организациите „Авигея Шаама“ и „Верния настойник“, осъществява инициативата. Обучението по начална компютърна грамотност е предвидено да се провежда в залата на Клуба на пенсионера, като възрастните хора ще бъдат разделени на две групи от по осем човека. Кметът на Несебър Николай Димитров в кратко слово окуражи присъстващите на курса и поясни, че светът става все по-зависим от новите технологии и възрастните хора се нуждаят от специално внимание и грижи при овладяване на съвременните средства за комуникация и информация. „Искам да ви уверя, че в други населени места в общината, в които проведохме такъв курс, хората споделят, че са доволни от наученото“, изтъкна кметът Николай Димитров и не пропусна да изрази своето задоволство от добрия синхрон на работа с кмета на Гюльовца Жельо Желев, с който реализират поредния проект в ползва на хората. На проявата присъстваха още кметът на Гюльовца Жельо Желев, Красимира Тодорова, директор на Дирекция „Образование, здравеопазване и социални“ дейности и Дочка Коджабашева, представител на „Авигея Шаама“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Кметът на Несебър даде старт на курс по компютърно обучение в село Гюльовца"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b2-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b5%d0%ba%d1%81%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b0-%d0%bc%d0%b0/", "text": "Окръжна прокуратура – Благоевград повдигна обвинение  на ексфутболиста Марио Метушев  (на 39 години) за убийство, извършено от него по особено мъчителен начин за жертвата  и с особена жестокост. На 15.06.2018 г. в гр. Гоце Делчев, на ул. „Кмет Никола Атанасов“, обвиняемият Метушев умишлено умъртвил приятеля си от детство Красимир Колджиев (на 42 години). След инцидента обвиняемият бил транспортиран в лечебно заведение за оказване на медицинска помощ, от което е бил изписан след 10 дни лечение. Припомняме, че след разпивка двамата се клаха взаимно, но Колджиев починал на място от раните си. В хода на образуваното досъдебно производство са били разпитани свидетели и събрани писмени доказателства. С постановление на наблюдаващия прокурор понастоящем обвиняемият е задържан за срок до 72 часа. Предстои внасянето в съда на искане за вземане на мярка за неотклонение „задържане под стража“. За този вид престъпление законът предвижда наказание „лишаване от свобода“ от петнадесет до двадесет години, доживотен затвор и доживотен затвор без замяна. Разследването по случая продължава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Обвиниха в убийство ексфутболиста Марио Метушев"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b2%d0%be%d1%82%d1%8a%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d0%bc%d0%b8%d0%bd%d0%b0/", "text": "„За първи път в историята на българския парламент, при внесен вот на недоверие, депутати от управляващата партия не взеха думата и не защитиха своето правителство и своя министър – председател. За първи път в историята на българския парламент, при внесен вот на недоверие, министър не отговори на фактите, които бяха изнесени от нас”. Това каза говорителят на ПГ на „БСП за България” Елена Йончева пред журналисти в парламента по повод прекратените от мнозинството дебати по вота на недоверие. Тя заяви ,че левицата е шокирана от  факта, че даже лидерът па ПГ на ГЕРБ – г-н Цветанов, не излезе на трибуната в парламента, за да отговори на тези факти. “Той остана безмълвен пред фактите, които изнесе коалиция „БСП  за България”. Той не защити своето правителство и своя премиер Бойко Борисов”, заяви Йончева.  Тя добави, че вместо да ги защити, Цветанов е излязъл в коридорите на парламента да говори така, както обикновено прави Антон Тодоров. „Вотът на недоверие мина, защото в пленарната зала нямаше нито един глас  от страна на ГЕРБ, който да оспори изнесените от нас факти”, категорична бе Елена Йончева.", "date": "2018.06.26", "title": " Елена Йончева: Вотът на недоверие мина! Никой не оспори изнесените от нас факти"}
{"url": "https://trud.bg/%d0%b2%d1%82%d1%83-%d0%b4%d0%be%d0%b3%d0%be%d0%b2%d0%be%d1%80%d0%b8-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2%d0%be-%d1%81-%d1%83%d0%bd%d0%b8%d0%b2%d0%b5%d1%80/", "text": "Великотърновският университет „Св. св. Кирил и Методий“ занапред ще си сътрудничи с висше учебно заведение от Виетнам. На посещение във вторник във ВТУ бяха доц. д-р Чан Ти Мих Хоа, която е зам.-ректор на Университета за социални и хуманитарни науки в столицата Ханой и д-р Куин Кует Танг, доцент по компютърни науки в Техническия университет в Ханой. “През втората половина на 80-те години на миналия век двамата гости са следвали в България – Чан Ти Мин Хоа е завършила икономика в Икономическия университет във Варна, а Куин Кует Танг е учил във варненския технически университет. Любопитен детайл е, че през 1983-1984 година доц. д-р Чан Ти Мин Хоа е изучавала български език в Института за чужди езици в Ханой, където неин преподавател е бил чл.-кор. проф. д.ф.н. Стоян Буров – в момента зам.-ректор на Великотърновския университет”, съобщиха от великотърновския ВУЗ. Гостите бяха запознати с историята и настоящето на университета. Особено впечатление им направи изучаването на толкова много чужди езици във Филологическия факултет, между които и японски, корейски и китайски. Беше проявен интерес и към магистърските и докторските програми на Великотърновския университет. Бяха обсъдени възможностите за установяване на сътрудничество в областта на образованието, науката и обмена на преподаватели и студенти с Университета за социални и хуманитарни науки в Ханой.  Двамата гости разказаха, че с огромно вълнение след толкова много години се връщат макар и за кратко в своята втора родина България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " ВТУ договори сътрудничество с Университета за социални и хуманитарни науки във Виетнам"}
{"url": "https://trud.bg/%d1%82%d1%80%d0%b8%d0%bc%d0%b0-%d1%82%d0%b5%d0%b6%d0%ba%d0%be-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b4%d0%b5%d1%80%d0%b0%d0%b9%d0%bb%d0%b8%d1%80%d0%b0%d0%bb-%d0%bf%d1%8a%d1%82/", "text": "Трима души бяха тежко ранени, а два вагона се обърнаха при дерайлиране на пътнически влак в Австрия, съобщиха местните власти, цитирани от Асошиейтед прес. Други 27 души получиха леки наранявания при катастрофата, станала в 7:15 ч. сутринта близо до Санкт Пьолтен, западно от Виена, каза служителката на Червения кръст Соня Келнер пред Австрийската информационна агенция. Във влака пътували около 80 души. Засега не се съобщава каква е причината за злополуката. Влакът е собственост на „Марияцелербан” – местен оператор на теснолинейни линии, и е пътувал за Санкт Пьолтен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Трима тежко ранени при дерайлирал пътнически влак в Австрия"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-13-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%be%d1%82-%d0%b8%d1%80%d0%b0%d0%bd-%d0%b8-%d0%b8%d1%80%d0%b0%d0%ba-%d0%bd%d0%b0-%d0%b3/", "text": "Районната прокуратура в Силистра привлече като обвиняеми 13 чужди граждани, направили опит да излязат през границата на страната, както  и турски каналджия, съобщиха от пресцентъра на Апелативна прокуратура Варна. Те са задържани на 24 юни на ГКПП Силистра- Остров шосе,в ремарке на ТИР, управляван от турския шофьор Х.Й. В групата на бежанците е имало и непълнолетна иракчанка, която не е привлечена като обвиняема.Групата е искала да напусне страната в посока Румъния. След образуване на бързите производства чужденците са били настанени в бежански лагер. Срещу турския шофьор е образувано досъдебно производство за опит да изведе през границата на страната група хора, сред които и непълнолетна, без разрешение на  органите на властта – престъпление по член 280, ал. 2, във връзка с член 18 от НК, като е използвал МПС.Той е задържан за срок до 72 часа с постановление на Районната прокуратура в Силистра. След изтичане на срока на първоначалното му задържане прокуратурата ще внесе искане в съда за вземане на постоянна мярка за неотклонение „Задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Задържаха 13 граждани от Иран и Ирак на границата с Румъния\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d1%8f%d0%b4%d0%be%d1%81%d0%b0%d0%bd-%d0%bd%d0%b0-%d1%85%d0%b0%d1%80%d0%bb%d0%b8-%d0%b4%d0%b5%d0%b9%d0%b2%d0%b8%d0%b4%d1%81%d1%8a%d0%bd/", "text": "Първи последствия от търговската война между Вашингтон и Брюксел  Американският производител на мотоциклети “Харли Дейвидсън” обяви, че ще изнесе част от производството си от САЩ – решение, с което ядоса US президента Доналд Тръмп. Компанията съобщи, че предприема тези действия, за да избегне допълнителните европейски мита на US стоки, наложени като ответна мярка на въведените от Вашингтон допълнителни тарифи върху внос на стомана и алуминий от Европа. “Харли-Дейвидсън” е продал близо 40 000 мотоциклета в Европа миналата година, като приходите му от Стария континент са на второ място след американските. Производителят разкри, че митата на ЕС върху изнасяните от САЩ мотоциклети са се увеличили с между 6 и 31%. Компанията уточни, че очаква тарифите да доведат до допълнителен разход от около 2200 долара средно на мотоциклет, внасян от САЩ в ЕС. И тъй като не желае да вдига цените за европейските си клиенти, фирмата прибягва до изнасяне на част от производството си от САЩ. “Изненадан съм, че “Харли Дейвидсън” от всички компании е първата, която развя бялото знаме. Аз се борих здраво за тях и в крайна сметка те нямаше да плащат такси при продажбите си в ЕС”, написа в туитър Тръмп. И допълни: “Данъците са само извинение за “Харли Дейвидсън” – бъдете търпеливи”.", "date": "2018.06.26", "title": " Тръмп ядосан на „Харли Дейвидсън“\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-27/", "text": "1. ДОКЛАД ЗА ПРИЕМАНЕ НА ПЛАН ЗА ДЕЙСТВИЕ ЗА 2018 Г. ЗА ИЗПЪЛНЕНИЕТО НА НАЦИОНАЛНАТА СТРАТЕГИЯ В ОБЛАСТТА НА МИГРАЦИЯТА, УБЕЖИЩЕТО И ИНТЕГРАЦИЯТА 2015-2020 Г.  Внася: министърът на вътрешните работи 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА ЙОРДАН ДИНЕВ С ОРДЕН „СТАРА ПЛАНИНА“ ПЪРВА СТЕПЕН.  Внася: заместник министър-председателят по обществения ред и сигурността и министър на отбраната 3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ № 184 НА МИНИСТЕРСКИЯ СЪВЕТ ОТ 2012 Г. ЗА ПРИВЕЖДАНЕ В СЪОТВЕТСТВИЕ НА КАТЕГОРИИТЕ НА СЛУЖИТЕЛИТЕ ПО ЗАКОНА ЗА МИНИСТЕРСТВОТО НА ВЪТРЕШНИТЕ РАБОТИ И РАНГОВЕТЕ НА СЛУЖИТЕЛИТЕ ПО ЗАКОНА ЗА ДЪРЖАВНА АГЕНЦИЯ „НАЦИОНАЛНА СИГУРНОСТ“ ОТ РЕЗЕРВА СЪС ЗВАНИЯТА НА ВОЕННОСЛУЖЕЩИТЕ ПО ЗАКОНА ЗА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ.  Внася: министърът на вътрешните работи 4. ПРОЕКТ НА РЕШЕНИЕ ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ НА БОЛГРАДСКА ГИМНАЗИЯ „Г. С. РАКОВСКИ“ – БОЛГРАД, ОДЕСКА ОБЛАСТ, УКРАЙНА, ПО ПОВОД НЕЙНАТА 160 ГОДИШНИНА.  Внася: министърът на образованието и науката 5. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА ПОСТАНОВЛЕНИЕ № 90 НА МИНИСТЕРСКИЯ СЪВЕТ ОТ 2000 Г. ЗА УСЛОВИЯТА И РЕДА ЗА ПРЕДОСТАВЯНЕ НА СТИПЕНДИИ НА СТУДЕНТИТЕ, ДОКТОРАНТИТЕ И СПЕЦИАЛИЗАНТИТЕ ОТ ДЪРЖАВНИТЕ ВИСШИ УЧИЛИЩА И НАУЧНИ ОРГАНИЗАЦИИ.  Внася: министърът на образованието и науката 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД – СОФИЯ.  Внася: министърът на икономиката 7. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА НАЦИОНАЛНАТА АГЕНЦИЯ ЗА ПРИХОДИТЕ ЗА НУЖДИТЕ НА ТЕРИТОРИАЛНАТА ДИРЕКЦИЯ НА НАЦИОНАЛНАТА АГЕНЦИЯ ЗА ПРИХОДИТЕ – ВЕЛИКО ТЪРНОВО.  Внасят: министърът на финансите  министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ПАЗАРДЖИК, ОБЛАСТ ПАЗАРДЖИК.  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ЧАСТНА ДЪРЖАВНА СОБСТВЕНОСТ, ЗА ИМОТИ – ПУБЛИЧНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА СТОЛИЧНА ОБЩИНА.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗДРАВЕОПАЗВАНЕТО.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗДРАВЕОПАЗВАНЕТО.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ТЕТЕВЕН, ОБЛАСТ ЛОВЕЧ.  Внася: министърът на регионалното развитие и благоустройството 15. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА КОСТЕНЕЦ, СОФИЙСКА ОБЛАСТ.  Внася: министърът на регионалното развитие и благоустройството 16. ПРОЕКТ НА РЕШЕНИЕ ЗА ИЗРАЗЯВАНЕ НА СЪГЛАСИЕ С АКТУАЛИЗИРАНАТА ПРОГРАМА ЗА ТРАНСГРАНИЧНО СЪТРУДНИЧЕСТВО INTERREG ИПП БЪЛГАРИЯ – СЪРБИЯ 2014-2020 ПО ИНСТРУМЕНТА ЗА ПРЕДПРИСЪЕДИНИТЕЛНА ПОМОЩ II (ИПП II).  Внася: министърът на регионалното развитие и благоустройството 17. ПРОЕКТ НА РЕШЕНИЕ ЗА ПРОМЯНА НА КОНСУЛСКИЯ КЛАС НА ПОЧЕТНОТО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА БЪЛГАРИЯ В КРАЛСТВО БЕЛГИЯ СЪС СЕДАЛИЩЕ В ГР. ААЛСТ ВИЛИ ВАН ИМПЕ – БЕЛГИЙСКИ ГРАЖДАНИН, В ГЕНЕРАЛНО ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА БЪЛГАРИЯ В КРАЛСТВО БЕЛГИЯ И ЗА ПРОМЯНА НА КОНСУЛСКИЯ ОКРЪГ НА КОНСУЛСТВОТО, РЪКОВОДЕНО ОТ ГЕНЕРАЛНОТО ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ ВИЛИ ВАН ИМПЕ НА КОНСУЛСКИ ОКРЪГ, ОБХВАЩАЩ РЕГИОН ФЛАНДРИЯ, СЪСТАВЕНО ОТ ПРОВИНЦИИ ИЗТОЧНА ФЛАНДРИЯ, АНТВЕРПЕН, ЛИМБУРГ, ФЛАМАНДСКИ БРАБАНТ И ЗАПАДНА ФЛАНДРИЯ.  Внася: заместник министър-председателят по правосъдната реформа и министър на външните работи 18. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОГОДБАТА МЕЖДУ РЕПУБЛИКА БЪЛГАРИЯ И КРАЛСТВО САУДИТСКА АРАБИЯ ЗА ИЗБЯГВАНЕ НА ДВОЙНОТО ДАНЪЧНО ОБЛАГАНЕ ПО ОТНОШЕНИЕ НА ДАНЪЦИТЕ ВЪРХУ ДОХОДИТЕ И ПРЕДОТВРАТЯВАНЕ НА ОТКЛОНЕНИЕТО ОТ ДАНЪЧНО ОБЛАГАНЕ.  Внася: министърът на финансите 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОПЪЛНИТЕЛНО СПОРАЗУМЕНИЕ КЪМ МЕМОРАНДУМА ЗА РАЗБИРАТЕЛСТВО ОТ 11 ЮНИ 2015 Г. МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „ГАРАНТИ – КОЗА БЪЛГАРИЯ” ЕАД ЗА ИЗПЪЛНЕНИЕ НА ПРИОРИТЕТЕН ИНВЕСТИЦИОНЕН ПРОЕКТ „ГРАНД КАНЬОН – СОФИЯ”.  Внася: министърът на икономиката 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА КИТАЙСКАТА НАРОДНА РЕПУБЛИКА ЗА СЪТРУДНИЧЕСТВО В ОБЛАСТТА НА НАУКАТА И ТЕХНОЛОГИИТЕ.  Внася: министърът на образованието и науката 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА МЕЖДУ РЕПУБЛИКА БЪЛГАРИЯ И ИСЛЯМСКА РЕПУБЛИКА ПАКИСТАН ЗА ИЗБЯГВАНЕ НА ДВОЙНОТО ДАНЪЧНО ОБЛАГАНЕ И ПРЕДОТВРАТЯВАНЕ НА ОТКЛОНЕНИЕТО ОТ ОБЛАГАНЕ С ДАНЪЦИ НА ДОХОДИТЕ.  Внася: министърът на финансите 22. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ВЪНШНИ РАБОТИ/ТЪРГОВИЯ” НА ЕВРОПЕЙСКИЯ СЪЮЗ, ПРОВЕДЕНО НА 22 МАЙ 2018 Г. В БРЮКСЕЛ.  Внася: министърът на икономиката 23. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА ПО ОБРАЗОВАНИЕ, МЛАДЕЖ, КУЛТУРА И СПОРТ НА ЕВРОПЕЙСКИЯ СЪЮЗ, ПРОВЕДЕНО НА 22 И 23 МАЙ 2018 Г. В БРЮКСЕЛ.  Внася: министърът на образованието и науката 24. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ, НАУЧНИ ИЗСЛЕДВАНИЯ И КОСМИЧЕСКО ПРОСТРАНСТВО), ПРОВЕДЕНО НА 28 И 29 МАЙ 2018 Г. В БРЮКСЕЛ.  Внася: министърът на икономиката 25. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНАТА СРЕЩА НА МИНИСТРИТЕ НА ЕВРОПЕЙСКИЯ СЪЮЗ, ОТГОВАРЯЩИ ЗА СПОРТА, ПРОВЕДЕНА НА 31 МАЙ 2018 Г. В ПАРИЖ.  Внася: министърът на младежта и спорта 26. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3623-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ТРАНСПОРТ, ТЕЛЕКОМУНИКАЦИИ И ЕНЕРГЕТИКА, ФОРМАТИ „ТРАНСПОРТ” И „ТЕЛЕКОМУНИКАЦИИ”, ПРОВЕДЕНО НА 7 И 8 ЮНИ 2018 Г. В ЛЮКСЕМБУРГ.  Внася: министърът на транспорта, информационните технологии и съобщенията 27. ПРОЕКТ НА РЕШЕНИЕ ЗА ПРИЕМАНЕ НА ПРЕДЛОЖЕНИЕ ОТ „БЪЛГАРИЯ ФЛУОРИД“ ЕООД – СОФИЯ, ЗА ПРЕКРАТЯВАНЕ ПО ВЗАИМНО СЪГЛАСИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА НЕМЕТАЛНИ ПОЛЕЗНИ ИЗКОПАЕМИ – ИНДУСТРИАЛНИ МИНЕРАЛИ – ФЛУОРИТОВА СУРОВИНА, ПОДЗЕМНИ БОГАТСТВА ПО ЧЛ. 2, АЛ. 1, Т. 2 ОТ ЗАКОНА ЗА ПОДЗЕМНИТЕ БОГАТСТВА ОТ НАХОДИЩЕ „ЛУКИНА ПАДИНА – УЧАСТЪК „ПТИЧИ ДОЛ-ВЕЛИН ДОЛ“, РАЗПОЛОЖЕНО В ЗЕМЛИЩАТА НА С. ЖЕЛЕЗНА И ГР. ЧИПРОВЦИ, ОБЩИНА ЧИПРОВЦИ, ОБЛАСТ МОНТАНА, СКЛЮЧЕН НА 16 ЮЛИ 2009 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА ИКОНОМИКАТА И ЕНЕРГЕТИКАТА, И „Н И Н ТРЕЙДИНГ” ООД – ГР. КАРАРА, ИТАЛИАНСКАТА РЕПУБЛИКА.  Внася: министърът на енергетиката 28. ПРОЕКТ НА РЕШЕНИЕ ЗА УДЪЛЖАВАНЕ СРОКА НА РАЗРЕШЕНИЕТО ЗА ТЪРСЕНЕ И ПРОУЧВАНЕ НА НЕФТ И ПРИРОДЕН ГАЗ – ПОДЗЕМНИ БОГАТСТВА ПО ЧЛ. 2, АЛ. 1, Т. 3 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „БЛОК 1-9 МИЗИЯ“, РАЗПОЛОЖЕНА НА ТЕРИТОРИЯТА НА ОБЛАСТ ВРАЦА.  Внася: министърът на енергетиката 29. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ДОЛОМИТИ, ОТ НАХОДИЩЕ „ДЯДОВО-БИНДЕР”, РАЗПОЛОЖЕНО В ЗЕМЛИЩЕТО НА С. ДЯДОВО, ОБЩИНА НОВА ЗАГОРА, ОБЛАСТ СЛИВЕН.  Внася: министърът на енергетиката 30. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ВАРОВИЦИ, ОТ НАХОДИЩЕ „ЦАРЕВИ ЛИВАДИ – ИЗТОК“, РАЗПОЛОЖЕНО НА ТЕРИТОРИЯТА НА ОБЩИНА СУВОРОВО, ОБЛАСТ ВАРНА.  Внася: министърът на енергетиката 31. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ВЪЗЛАГАНЕ ИЗВЪРШВАНЕТО НА ДЕЙНОСТИ, СВЪРЗАНИ С ПОДГОТОВКАТА ЗА ПРИВАТИЗАЦИЯ ИЛИ СЪС СЛЕДПРИВАТИЗАЦИОННИЯ КОНТРОЛ, ВКЛЮЧИТЕЛНО ПРОЦЕСУАЛНО ПРЕДСТАВИТЕЛСТВО.  Внася: министърът на икономиката 32. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ОСЪЩЕСТВЯВАНЕ НА ЗАКРИЛА НА ДЕЦА С ИЗЯВЕНИ ДАРБИ.  Внасят: министърът на културата  министърът на младежта и спорта  министърът на образованието и науката  министърът на труда и социалната политика АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Вижте какво ще решава Министерският съвет утре, 27 юни 2018"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8%d1%85%d0%b0-%d0%b4%d0%b5%d0%b1%d0%b0%d1%82%d0%b8%d1%82%d0%b5-%d0%bf%d0%be-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be%d0%b2%d0%b5/", "text": "Председателят на Народното събрание Цвета Караянчева закри дебатите по вота на недоверие на правителството за сектор “Сигурност” заради липса на желаещи да се изкажат депутати. Караянчева многократно призова народните представители да вземат думата, но нито от управляващите, нито от опозицията се възползваха, въпреки че всички парламентарни групи разполагаха с още време за говорене от трибуната. Така само след час и половина извънредното заседание на НС приключи. Гласуването на вота ще бъде в петък от 9 ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Приключиха дебатите по вота на недоверие\t\t\t"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%b8%d1%80%d0%b0%d0%bd%d1%81%d0%ba%d0%b8%d1%82%d0%b5-%d0%b6%d0%b5%d0%bd%d0%b8-%d0%b4%d0%b0-%d0%b3%d0%bb%d0%b5%d0%b4%d0%b0%d1%82-%d0%bc%d0%b0%d1%87-%d0%bd/", "text": "За първи път от 1979 година иранските жени получиха право да гледат мач публично заедно с мъжете. Правителството разреши на площада в Техеран да не се делят на полове, докато върви дуелът Иран – Португалия (1:1). Досегашната забрана бе заради факта, че дамите щели да слушат как силният пол ругае от яд по време на „поредната футболна драма“.  На Мондиал 2018 вече е различно. Стадиони в Иран отвориха врати за гледане на срещите на големи екрани. Главният прокурор Мохамед Джафар Монтазери обаче се разгневи. Каза, че се срамува от факта, че се погазват законите и много жени махнали бурките от главите си. В името на Цар Футбол и дами танцували и пеели.  Карлос Кейрош, португалският селекционер на Иран, се разгневи след отпадането. „Лео Меси и Роналдо никога няма да получат червен картон“, каза откривателят на Кристиано. Кавалерът на „Златната топка“ удари с лакът Мортеза Пуралиганджи, но дори след ВАР не бе изгонен. „Законите не играят за Меси и Роналдо“, за втори път на пресконференцията изригна Кейрош.", "date": "2018.06.26", "title": " Пуснаха иранските жени да гледат мач на площада"}
{"url": "https://trud.bg/%d0%b1%d0%b8%d0%b2%d1%88-%d1%80%d0%b5%d1%84%d0%b5%d1%80-%d0%be%d1%82%d0%b2%d0%be%d1%80%d0%b8-%d0%bc%d1%83%d0%b7%d0%b5%d0%b9-%d1%81-800-%d1%82%d0%be%d0%bf%d0%ba%d0%b8/", "text": "Бившият футболен съдия Михаил Кошелев отвори музей от колекцията си от 800 футболни топки. 57-годишният руснак е събирал всякакви експонати – от такива, направени през XIX век от овча кожа, до последните модели, с които се играе на световни първенства и във финалите на Шампионската лига.  Колекцията е събирана в продължение на 30 години. Сред редките експонати е топката за световното първенство за жени през 2003 година. То трябваше да се проведе в Китай. Заради болестта птичи грип обаче, шампионатът бе изместен в САЩ. Снимка: Twitter", "date": "2018.06.26", "title": " Бивш рефер отвори музей с 800 топки"}
{"url": "https://trud.bg/%d0%bc%d0%b0%d0%b9%d0%ba%d0%b0-%d1%81%d1%8a%d0%b1%d1%80%d0%b0-%d0%be%d1%87%d0%b8%d1%82%d0%b5-%d0%bd%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%b2-%d1%80%d1%83%d1%81%d0%b8%d1%8f/", "text": "Бившият модел Дани Роуз Лорънс събра очите на футболните фенове на световното първенство в Русия. Тя е съпруга на Брад Джоунс, вратаря на Австралия. Женени са от 2015 година, като имат и две деца – Нико и Роми.  “По всичко личи, че Брад трябва да пази не само вратата на “кенгурата”, майтапят се футболните привърженици, признавайки, че са смаяни от красотата на 31-годишната майка. Дани Роуз Лорънс работи в английския футболен “Мидълзбро” по времето, в което се запознава със стража на Австралия. Сега тя го следва навсякъде, като не пропуска двубой на Джоунс. В момента бившата физиотерапевтка разработва своя модна линия.", "date": "2018.06.26", "title": " Майка събра очите на феновете в Русия"}
{"url": "https://trud.bg/%d0%b2%d0%b0%d0%bb%d1%83%d0%b5%d0%b2-%d0%bd%d0%b0%d1%81%d0%b5%d1%87%d0%b5-%d0%bf%d0%bb%d0%b0%d0%b7%d0%bc%d0%b0-%d0%be%d1%82-%d1%8f%d0%b4/", "text": "Бившият световен шампион по бокс Николай Валуев публикува снимка в профила си в “Инстаграм” на телевизора си със забита в него брадва. Руснакът е прибегнал до тежкия удар по фината техника по време на мача на „Сборная“ с Уругвай, загубен от домакините на световното първенство с 0:3.  „Жалко, но това е спортът – написа Валуев в профила си в инстаграм. – Уругвай бе по-добрият отбор и не ни даде възможности да вкараме гол. Направихме грешки, но трябва да се съберем, да не униваме и да гледаме напред. Успех на нашия отбор.“ Когато Николай Валуев е на трибуните, Русия винаги побеждава. Едва ли е случайно.", "date": "2018.06.26", "title": " Валуев насече плазма от яд"}
{"url": "https://trud.bg/%d0%bb%d1%8e%d0%b1%d0%be-%d0%b3%d0%b0%d0%bd%d0%b5%d0%b2-%d0%b5-%d1%86%d0%b0%d1%80-%d0%bd%d0%b0-%d0%ba%d0%b0%d1%80%d0%bd%d0%b0%d0%b2%d0%b0%d0%bb%d0%b0/", "text": "Волейболната легенда Любо Ганев стана „Цар на карнавала“ в родния си Русе по време на гастола на купата от световното първенство, на което България ще бъде домакин пред септември. Хиляди се забавляваха с празничната програма, а кметът Пламен Стоилов връчи на Ганев ключа на града. Междувременно националният селекционер Пламен Константинов бе разочарован от критиките след 11-ото място на тима в Лигата на нациите. „Класирането ни е реално – заяви Константинов. – Отстрани се говори лесно, но ако някой се чувства подготвен, мога да му отстъпя мястото.“", "date": "2018.06.26", "title": " Любо Ганев е Цар на карнавала"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d1%82%d1%8a%d1%80%d0%b3-%d1%81-2-%d0%bc%d0%bb%d0%bd/", "text": "С щедра оферта на стойност 2 111 111 долара Кубрат Пулев спечели втори пореден търг за организиране на претендентски мач. От името на българския боксьор наддаваше компанията „Епик Спортс“ за базирания в САЩ промоутър Ивайло Гоцев. Другото предложение бе на немците от „Зауерланд“, които все още се водят мениджъри на Кобрата, но то бе значително по-ниско – 1 000 010 долара. Така „Епик Спортс“ получи правото да организира мача за определяне на задължителния претендент в тежка категория на Международната боксова федерация (IBF). За съперник на Пулев бе определен американецът Джарел Милър-Голямото бебе, а разпределението на хонорарите е 75% срещу 25% в полза на българина. Все още не е ясно къде ще е боят, но има голяма вероятност да е в София. Кобрата планираше да организира у нас мач с Дилиън Уайт, след като „Епик Спортс“ спечели търга преди месец, но британският боксьор се отказа. Междувременно шампионът Антъни Джошуа има проблем със защитата на пояса си, но в друга версия – Световна боксова асоциация (WBA). Британецът получи 24-часов ултиматум да договори защитата си срещу задължителният претендент Александър Поветкин (Русия). Това може да попречи на плановете на Джошуа за обединителен мач с американеца Дионтей Уайлдър, който държи титлата на Световния боксов съвет (WBC) – единствената, липсваща в колекцията на Ей Джей.", "date": "2018.06.26", "title": " Кобрата спечели търг с $2 млн."}
{"url": "https://trud.bg/%d0%b3%d1%80%d1%83%d0%bf%d0%b8-%d0%b7%d0%b0-%d0%b6%d0%b8%d0%b2%d0%b0-%d0%b8%d1%81%d1%82%d0%be%d1%80%d0%b8%d1%8f-%d0%be%d1%82-%d0%bf%d0%b5%d1%82-%d0%b4%d1%8a%d1%80%d0%b6%d0%b0%d0%b2/", "text": "Групи и свободни реанактори от пет държави пристигат във Велико Търново за международния средновековния фестивал, който ще се проведе на крепостта Царевец от 29 юни до 1 юли. В историческите възстановки на бита, кухнята, занаятите, изкуствата и войнските умения от XII-XIV век ще се включат над 150 реанактори от Румъния, Сърбия, Украйна и Унгария и България. За първи път във фестивала „Средновековен Търновград“ ще участва музикалната група „Спиритуал сезонс” от украинския град Харков. Музикантите изпълняват средновековни и келтски мелодии, поетични северни балади и стари савянски ритмии. Групата е създадена през 1994 г. в Харков и за изминалите години има издадени дванадесет албума и над хиляда концерта на различни европейски сцени. На Царевец „Спиритуал сезонс“ ще изнесат няколко концерта, а под вълшебната им музика ще са и уроците по средновековни танци за посетителите на събитието. На форума ще се представят и две румънски групи – „Кафява мечка”-Букурещ с реконсрукции на европейските исторически бойни техники, иложните изкуства керамика, живопис, бродерия, коване, плетене на ризници от XIII – XV в и трансилванска група за “жива история” и реконструкция „Черният дракон“ от Брашов, които ще показжат полевия живот и занаяти на наемните “свободни дружини” от времето на унгарските крале Луи Велики на Анжу и Зигмунд Люксембург – (1360-1390 г.). Сред чуждестранните участници са познатите от предишни издания смели и неуморни бойци от група Бели орлови” от Белград, Сърбия и група за исторически възстановки от унгарския град Дебрецен. НД “Традиция” – клон Велико Търново и клон Панагюрище, Сдружение за исторически възстановки “Чигот, Сдружение за запазване на традициите “Авитохол” – Варна, Средновековно общество MODVS VIVENDI – София, Наемна дружина “Барадж” – Пазарджик, Сдружение „Верени”, група „Ериней“ и над 20 свободни реенактори ще са българските участници в събитието. Официалното откриване на Международен фестивал „Средновековен Търновград” е в 19,00 часа на 29 юни, в Двореца на крепостта Царевец, където всички български и чуждестранни участници ще се представят с различни демонстрации, бойни техника и музикални изпълнения. Петъчната вечер, посветена на 800 години от интронизацията на цар Иван Асен II, ще продължи от 20,00 часа в Двореца с театрална постановка „Сватбите на Йоан Асен II“ на МДТ „Константин Кисимов“. Форумът се организира от община Велико Търново, Регионалния исторически музей и Национално дружество”Традиция” – Регионален клон Велико Търново и е част събитията, с които Старата столица участва в националната програма за Европейската година на културното наследство 2018. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Групи за „жива история“ от пет държави връщат средновековието на Царевец в Търново"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8%d1%81%d0%ba%d0%b0-%d0%b4%d0%b5%d1%86%d0%b0%d1%82%d0%b0-%d0%bc%d1%83-%d0%b4%d0%b0-%d0%b3%d0%be-%d0%b3%d0%bb%d0%b5%d0%b4%d0%b0%d1%82/", "text": "Григор Димитров мечтае да последва идола си Роджър Федерер поне в едно – децата му да го гледат като активен спортист. „Искам един ден да имам прекрасно семейство, да спечеля титли от Големия шлем и децата ми да ме видят на корта преди да се оттегля“, заяви тенисистът, който се готви за „Уимбълдън“ с участия на демонстративни турнири. Междувременно Виктория Томова се класира за втория кръг на квалификациите за „Уимбълдън“ след победа с 6:3, 2:6, 6:4 над Джейми Фурлис (Австралия). Сесил Каратанчева отпадна след 6:1, 3:6, 1:6 срещу Майо Хиби (Япония), а Елица Костова загуби с 6:1, 5:7, 1:6 от Джейми Лоб (САЩ).", "date": "2018.06.26", "title": " Григор иска децата му да го гледат"}
{"url": "https://trud.bg/%d1%83%d0%b4%d0%b0%d0%b2%d0%b5%d0%bd%d0%b0%d1%82%d0%b0-%d0%b6%d0%b5%d0%bd%d0%b0-%d0%b2-%d0%bf%d0%be%d0%bc%d0%be%d1%80%d0%b8%d0%b5-%d0%b5-%d0%be%d1%82-%d0%ba%d0%b0%d0%b7%d0%b0%d1%85%d1%81%d1%82%d0%b0/", "text": "В резултат на съвместната работа на служителите от Районно управление – Поморие и служителите от група „Издирване” при отдел „Криминална полиция” при ОДМВР – Бургас е установена самоличността на  – това е 66 годишната Татяна М. от Казахстан, дългосрочно пребиваваща в България. Същата дошла на почивка в Поморие, като отседнала в семеен хотел. Излязла предния ден вечерта за да поплува в морето, но се е удавила, което е констатирано при извършената аутопсия. Работата по случая продължава от служители на Районно управление – Пом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Удавената жена в Поморие е от Казахстан"}
{"url": "https://trud.bg/%d0%b4%d0%b5%d1%82%d0%b0%d0%b9%d0%bb%d0%b5%d0%bd-%d0%be%d1%82%d1%87%d0%b5%d1%82-%d0%bd%d0%b0-%d0%b1%d1%8e%d0%b4%d0%b6%d0%b5%d1%82-2017-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b1%d0%bb/", "text": "Подробен отчет на бюджета за 2017 година на Община Благоевград бе направен, днес пред представители на институции и граждани, в зала № 5 на административната сграда. Заместник-кметовете на Благоевград Иво Николов, Зорница Кралева, инж. Емилия Тунева, председателят на Общински съвет Радослав Тасков и експерти докладваха в най-малки детайли изпълнението на Инвестиционната програма на Община Благоевград за 2017 година. Също така усвоените средства по Оперативни програми за капиталови разходи и изпълнение на капиталовата програма, както и отчета за изпълнение на разходната част на бюджета. По време на публичното обсъждане стана ясно, че общият размер на отчета за 2017 година е 57 501 931 лева, в това число местни дейности – 25 596 656 лева и държавни – 31 905 275 лева. Размерът на дълга, като съотношение с планираните приходи и изравнителна субсидия, е едва 8,4% при 48,08% средно за страната за 2017 година, което показва 6 пъти по-слаба задлъжнялост спрямо общините на национално ниво. Традиционно, Общината приключи 2017 година без задължения. За страната просрочените задължения по общинските бюджети са 5,58%. Анализ показва, че събираемостта на данъка върху недвижимите имоти за 2017 година е 75,10%, с близо 2% повече от средното за страната 72,30%. Повишаването събираемостта на приходите от данък върху недвижимите имоти е в резултат на предприетите от Община Благоевград действия по принудително събиране. Резултатите произтичат и от индивидуалната и активната работа на служителите с гражданите и фирмите, които имат натрупани задължения, чрез договореност за разсрочено плащане, както и въведените и разширени онлайн услуги, които предлага Общината. Спрямо предходната година този показател се е увеличил с 2,5%. По време на публичното обсъждане бяха презентирани резултатите от дейностите по ключови проекти на Община Благоевград, изградените обекти през миналата година, осъществените СМР дейности, както и постъпките за подобряване на условията в социалната сфера. Подробният отчет на Бюджет 2017 е поместен на страницата на Община Благоевград www.blgmun.com в раздел Икономика. Той ще бъде подложен на гласуване на заседание на общински съвет в края на месеца. До тогава граждани и представители на институции могат да дават своите мнения и предложения, като ги входират в „Деловодство“ на Община Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Детайлен отчет на Бюджет 2017 на Община Благоевград бе подложен на публично обсъждане"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%85%d1%83%d0%b1%d0%b0%d0%b2%d0%be%d1%82%d0%be-%d0%bd%d0%b0-%d0%b2%d0%be%d1%82%d0%b0-%d0%bd%d0%b0-%d0%bd%d0%b5%d0%b4%d0%be/", "text": "Хубавото на вота на недоверие е, че се очерта алтернатива – БСП с ДПС пак. Това каза пред журналисти министър-председателят Бойко Борисов, след като взе участие в конференция за сближаване на заплатите в Европа. „Общо като държава вместо да се похвалим, защото всички ни хвалят за това, че България е пример как се пази границата, и да го приемем като общ успех, ние се атакуваме, за да ни слушат другите и да кажат утре: „ами вземете си ги тогава, като сте ги пропуснали“. Аз говоря за стария период. А от година-година и нещо знаете, че границата се пази много добре. Това го отчитат всички, на всички нива в Европа. И сега в Брюксел всички ни даваха не само висока оценка, а ни благодариха за усилията, които България, не Бойко, а България полага. Така че вотът си е вот, той си върви“, коментира Борисов. По думите му има парламентарни групи, които се нападат и това им е работата. Попитан с какви стъпки ще трябва да вървим, за да догоним средните доходи в Европа, Борисов отговори: „Ами ако правим всяка година избори, няма да ги догоним. Хубавото на вотът е, че се очерта алтернатива – БСП с ДПС пак. Ако искате, да ви е честита“. БСП от първия ден искаха да саботират европредседателството. За тях това беше жизнено важно. Затова и не участваха, не дадоха хора за него, каза още Борисов. „Проваляйки се като европредседатели, това щеше да бъде и достатъчен повод да ни се иска тогава оставката и то абсолютно резонно. Знаете как почнахме с НДК, с провокации, пък се оказа, че съдът ги оправда на практика. Но това си е парламентарна практика, това е записано в Конституцията. Искат вот, дават вот. Парламентарните групи се защитават. Те го правят само за да може да покажат още веднъж, че ги е яд, че европредседателството е успешно“, коментира Борисов. „Иначе, не мога да си обясня да ми се тълкуват думите по този начин от г-жа Нинова, че съм признал, че границата не се пази добре. Още от управлението на БСП, когато дойде след това и бежанската вълна, завари ни след това и нас, и тях неподготвени. Тогава те започнаха 30 км ограда, ние още 200 км направихме. Командировахме полиция, повече армия, сменихме законите. Англичаните ни даряваха джипове, че нямахме тогава. Впоследствие извоювах 150 млн. евро от ЕК за нашата граница“, допълни той и отбеляза, че се е купила много техника, автомобили и всичко необходимо. „Под наш натиск подписахме споразумението с Турция. Направихме Среща на върха ЕС-Турция във Варна. Като видите графиките, сега цифром и словом, защото защитаваме и гръцката граница, са няколко десетки, които са преминали и то през официалните КПП-та и са отишли към Германия, Франция и Австрия. Признал съм това, което всички знаете. Дето се вика, ние сме атакували БСП, че не пазят границата, когато бяха в мандат по времето на Орешарски“, каза още Бойко Борисов.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Бойко Борисов: Хубавото на вота на недоверие е, че се очерта алтернатива – БСП с ДПС"}
{"url": "https://trud.bg/%d1%8f%d0%bf%d0%be%d0%bd%d0%b8%d1%8f-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d1%80%d0%be%d0%b7%d0%be%d0%b2-%d1%81%d0%ba%d0%be%d1%80%d0%be%d1%81%d1%82%d0%b5%d0%bd-%d0%b2%d0%bb%d0%b0/", "text": "Скоростен влак с цвят на розов бонбон в стила на култовия персонаж Хелоу Кити беше представен, преди да бъде пуснат по една от жп линиите на Япония, предаде Франс прес. Композицията на влака-стрела ще обслужва от събота в продължение на три месеца жп отсечката Осака-Фукуока в западната част на Страната на изгряващото слънце. Издържан в розово и бяло, влакът с дълъг аеродинамичен нос ще настани пътниците си в розови и виолетови кресла, като на облегалките им ще има бял плат с изображения на Кити. Репродукция в голям мащаб на персонажа, създаден в началото на 70-те години на миналия век, очаква пътниците за фотосесия в специално пространство, декорирано в розово. Във влаковата композиция е включен и вагон-магазин, в който ще се продават множество артикули, свързани с Хелоу Кити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Япония представи розов скоростен влак в стил Хелоу Кити"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%bd%d0%b0-%d0%bf%d0%bb%d0%b0%d0%b6%d0%be%d0%b2%d0%b5%d1%82%d0%b5-%d0%bd%d0%b0-%d0%b3%d1%80%d1%8a%d1%86%d0%ba%d0%b8%d1%8f-%d0%be%d1%81/", "text": "Проливните дъждове в някои райони на Гърция предизвикаха наводнения и порои по улиците и заляха редица плажове, предаде Танюг. Туристи качиха в социалните мрежи снимки от гръцкия остров Евбея, показващи наводнените плажове. Интензивни валежи и наводнения са заснети и в Тесалия, както и на остров Пилио, където кален поток преминава по улиците и се влива в морето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Наводнения на плажовете на гръцкия остров Евбея и полуостров Пилио"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%b5%d0%bd%d0%b8%d1%82%d0%b5-%d0%ba%d0%b0%d0%bc%d0%b8%d0%bb%d0%b8/", "text": "Навремето в махалата имаше лаф за измамените камили, който определяше състоянието на един или няколко будали, майсторски преметнати от големите. От днес този лаф много приляга за Република Северна Македония и Албания. Розовото европейско бъдеще, с което ги сапунисваха през последните месеци, още дълго ще го гледат през крив макарон. Виж за НАТО въпросът е по-друг. Там ще си ги приберат, за да продължат прочутия план „Анаконда“ за отделяне на Русия от топлите морета и да ги предпазят от това лошо другарче. Военно-политическата колонизация на Европа е към края си.", "date": "2018.06.26", "title": " Измамените камили"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-188/", "text": "650 лв. минимална заплата до края на мандата на ГЕРБ Възнагражденията растат с 11,8% на година. Разликите в доходите най-големи в услугите и търговията.     Южен потоп минава през България Около 100 л./кв. м. ще извали до петък. От сряда започва и чувствително захлаждане.           Пак тъп проект (ПТП) на МВР Борбата с катастрофите става епична. Но по Антонина – коментар на Ясен Люцканов.         Очакваме освежителен ремонт на кабинета ГЕРБ си избраха тези партньори и затова отговорността е тяхна, а не на националистите, казва д-р Нигяр Джафер, зам.-председател на НС, в интервю за “Труд”.           Дискусията за висшето образование трябва да продължи в институционален формат Финалната статия от дискусията на “Труд” “Висшето образование – проблеми и перспективи” на проф. Борислав Борисов.         Страхове и притеснения зад еуфорията Кой в Евросъюза иска да яде македонски домати. Никак няма да е лесна евроатлантическата работа на Република Северна Македония – анализ на Костадин Филипов.             Оста Хавай-Хасково Силует на Никол Шерцингер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Вижте акцентите в броя на вестник “Труд” в сряда, 27 юни 2018"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0%d1%86%d0%b8%d1%8f-%d0%ba%d0%be%d1%8f%d1%82%d0%be-%d0%bd%d0%b5-%d1%83%d0%b2%d0%b0%d0%b6%d0%b0%d0%b2%d0%b0-%d1%81%d0%b2%d0%be/", "text": "Блестящите българските учени и изследователи се нуждаят от по-голяма подкрепа. Техните усилия трябва да се измерват с адекватни и модерни методи за финансиране, а високият им потенциал да има една голяма обществена подкрепа, за да могат те да го разгърнат в името на България. Това заяви държавният глава на откриването на експозицията на Института за етнология и фолклористика „Времена и хора: живите традиции на България“, която се провежда под негов патронаж и е разположена в реставрираните зали в източното крило на бившия Княжески дворец в София, съобщиха от прессекретариата на държавния глава. На събитието президентът Румен Радев беше придружен от съпругата си Десислава Радева. Държавният глава определи експозицията като впечатляващо богатство, което обхваща различни региони от България в различни епохи и поставя в центъра човека с неговия дом, поминък, бит, вярвания и среда за общуване. „Експозицията успява да представи етническите, религиозните, битовите и духовните различия, с които в България сме богати. „Всички те са обединени под един общ знаменател, защото духовното пространство, в което се създават, взаимно обогатяват и предават през поколенията носи едно име – България“, посочи Румен Радев и добави, че нация, която не уважава своята история, култура и традиции няма бъдеще. Президентът поздрави екипа на Института за етнология и фолклористика с Етнографски музей към Българската академия на науките за създаването представителната експозиция, която е изложена след близо 40 години прекъсване. Експозицията представя живота и формите на общуване в селото и в града през последните 200 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Румен Радев: Нация, която не уважава своята история, култура и традиции няма бъдеще (СНИМКИ)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b4%d0%b5%d0%b2-%d0%b2-%d1%8f%d0%bc%d0%b1%d0%be%d0%bb-%d0%b5-%d0%bd%d0%b0%d0%bf%d1%80%d0%b0%d0%b2%d0%b5%d0%bd-%d0%bf%d1%80%d0%b5%d0%b3/", "text": "Министърът на вътрешните работи Валентин Радев е в Ямбол. Той е там по указание на премиера Бойко Борисов във връзка с очакваното усложняване на метеорологичната обстановка в страната, съобщиха от МВР. „На място направихме преглед на превантивните мерки и готовността за действие при усложняване на метеорологичната обстановка“, каза министър Радев и добави, че към момента няма нищо тревожно. На съвещанието в Ямбол присъстваха директорът на Главната дирекция „Пожарна безопасност и защита на населението“ главен комисар Николай Николов, областният управител Димитър Иванов, кметът на града Георги Славов и директорът на ОДМВР-Ямбол, старши Комисар Генчо Иванов. „Изслушах докладите. Всички кметове са предупредени, техниката е в изправност, свободните от дежурство са уведомени при необходимост да се явят на работа“, каза министър Радев. Директорът на ГДПБЗН, гл. комисар Николов обяви, че към момента обстановката в цялата страна е спокойна, няма високи води и застрашени хора. „Допълнителни превантивни мерки са разпоредени на кметовете. Плановете на областта и общината за реакция при наводнение са актуализирани“, обобщи главният комисар. Според последните данни на НИМХ-БАН най-вероятно тежката прогноза няма да се сбъдне и силата на циклона ще намалее докато достигне до страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Министър Радев: В Ямбол е направен преглед на превантивните мерки при усложняване на метеорологичната обстановка"}
{"url": "https://trud.bg/%d1%80%d0%be%d0%b1%d0%be%d1%82%d1%8a%d1%82-%d1%81%d0%be%d1%84%d0%b8%d1%8f-%d0%b4%d1%8a%d1%80%d0%b6%d0%b0-%d1%80%d0%b5%d1%87-%d0%bd%d0%b0-%d1%83%d0%b5%d0%b1%d0%b8%d1%82/", "text": "7000 гости в столицата за най-влиятелния форум за иновации в Европа Фандъкова: Първолаци учат информационни технологии в 73 училища София, която е първият робот в света, получил гражданство, откри фестивала “Уебит” в София. Хумамоидът застана на една сцена с Валя Балканска под звуците на гайди. Най-влиятелният форум за иновации и предприемачество в Европа събра 7000 участници от 110 държави с цел те да покажат и обсъдят най-модерното от дигиталния сектор. “Добре дошли в София. Аз съм гражданин на света. Знам колко богати на древна култура са София и България. Най-старият златен артефакт в света е намерен близо Варна. България е дала кирилицата на повече от 300 милиона души по света”, каза роботът София. Тя сподели, че се чувства неудобно, когато я питат дали ще разруши човечеството. Премиерът Бойко Борисов отбеляза, че когато е бил главен секретар на МВР, българите са били втори в света по източване на кредитни карти, но за няколко години страната ни е станала най-успешната в борбата срещу тези измами. “Образованието е ключово за реализиране на концепцията за “умния град”. В 73 училища в София още от 1 клас децата изучават информационни технологии”, каза столичния кмет Йорданка Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Роботът София държа реч на „Уебит“\t\t\t"}
{"url": "https://trud.bg/%d1%8e%d0%b6%d0%b5%d0%bd-%d0%bf%d0%be%d1%82%d0%be%d0%bf-%d0%bc%d0%b8%d0%bd%d0%b0%d0%b2%d0%b0-%d0%bf%d1%80%d0%b5%d0%b7-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "От утре започва и чувствително захлаждане Обилни дъждове с гръмотевични бури до края на работната седмица ни очакват в цялата страната. Причината за тежката метеорологична обстановка, която започна от вчера вечерта, е средиземноморски циклон, чийто център е над Южна Гърция и Егейско море. “Около 100 л./кв. м. ще се излеят средно в страната до петък. Обилният дъжд започна още от изминалата нощ, където валежите достигнаха над 50 л./кв. м. в югоизточните райони на България. В останалите части от страната бяха по-малко, но също има възможност да предизвикат проблеми”, заяви пред “Труд” синоптикът Петър Янков. По думите му от утре ще започне и чувствително захлаждане – температурите ще бъдат около 18-24 градуса, а в четвъртък и в петък ще се образуват условия за градушки. Във връзка с интензивните валежи от МВР дадоха указания на областните управители да предприемат действия по почистване и наблюдение на критични точки. Столичният кмет Йорданка Фандъкова също нареди постоянно наблюдение на уязвимите точки в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Южен потоп минава през България\t\t\t"}
{"url": "https://trud.bg/%d1%81%d0%bc%d1%8f%d0%bd%d0%b0-%d0%bd%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%be%d0%b1%d0%bb%d0%b0%d1%81%d1%82%d0%b5%d0%bd-%d0%b2-%d1%82%d1%8a%d1%80%d0%b3%d0%be%d0%b2%d0%b8/", "text": "Нов заместник-областен управител встъпи в длъжност в Търговище, съобщиха от администрацията. На мястото на досегашния Стефан Иванов миналата седмица е бил назначен Панайот Димитров, който е общински съветник от ГЕРБ в Търговище и председател на групата им в местния парламент. Последно е работил като главен инспектор в Регионалната здравна инспекция в Търговище. Бил е управител на фирма и митнически инспектор. По образование е икономист. Предшественикът му Иванов, също кадър на ГЕРБ, е бил освободен по искане на областния управител Митко Стайков заради липсата на добра комуникация и организация на работата в администрацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Смяна на заместник-областен в Търговище"}
{"url": "https://trud.bg/%d0%b4%d0%b5-%d1%85%d0%b5%d0%b0-%d1%81%d0%bf%d0%b0%d1%81%d0%b8-%d0%bf%d1%8a%d1%80%d0%b2%d0%b8-%d1%83%d0%b4%d0%b0%d1%80-%d1%81%d0%bb%d0%b5%d0%b4-205-%d0%bc%d0%b8%d0%bd%d1%83%d1%82%d0%b8/", "text": "Вратар №1 на Висшата лига Давид де Хеа спаси първия си удар след 205 минути футбол на Мондиал 2018. До този момент от мача с Мароко (2:2) стражът на „Манчестър Юнайтед“ пусна зад себе си и четирите точни шута на съперници. Първо Кристиано Роналдо му вкара три гола, а след това се разписа и мароканецът Халиб Бутаиб. Чак в 25-ата минута на дуела със североафриканците Де Хеа успя да парира удар на Бутаиб. Де Хеа пази слабо в последните мачове на Испания, която можеше дори да отпадне от групата. Но въпреки това селекционерът Фернандо Йеро, назначен ден преди турнира вместо Хулен Лопетеги, не спари да държи на него. Мароко се оказа Рицаря на печалния образ на световното. В три мача тимът надигра съперниците си и спечели само една точка. „Мароко е страхотен отбор, който заслужаваше много повече от двете загуби с по 0:1 от Иран и Португалия – призна Йеро. – Групата ни се оказа много трудна и с голям късмет станахме първи. Не е нормално за отбор като Испания да допусне пет гола в три мача. Оттук нататък трябва да сме още по-самокритични и изискващи от себе си.“ Благодарение на гола на Яго Аспас в последната минута за 2:2 световният шампион от 2010 година ще има по-лесен съперник на осминафинал – домакина Русия. За попадението помогна и системата ВАР, която го потвърди. А Португалия на Кристиано Роналдо ще води битка срещу Уругвай с две от най-добрите деветки в съвременния футбол – Луис Суарес и Единсон Кавани.  Мароканците пък се наредиха на дългата опашка от отпаднали отбори, която разкритикува яростно ВАР. Снимка: Instagram", "date": "2018.06.26", "title": " Де Хеа спаси първи удар след 205 минути"}
{"url": "https://trud.bg/%d0%bc%d0%b2%d1%80-%d0%b8-%d0%bd%d0%b0%d0%bf-%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d1%83%d0%ba%d1%80%d0%b8%d0%b2%d0%b0%d0%bd%d0%b5-%d0%bd%d0%b0-%d0%b7%d0%bd%d0%b0%d1%87%d0%b8/", "text": "Значителни укрити приходи са установени в рамките на предприети проверки, в които са участвали служители на отдел „Икономическа полиция“ – ГДНП, колегите им от СДВР и представители на НАП, Изпълнителна агенция „Автомобилна администрация (ИААА)“, съобщават от МВР. Съвместните действия са започнали  преди седмица. Неотчетените продажби са установени след сравнителен анализ на броя обучаващи се за правоспособност за правоуправление на превозни средства, преминали през автошколите и явилите се на изпит  пред  „Автомобилна администрация“. Според действащото законодателство всички компании, които провеждат обучение на бъдещи шофьори, са длъжни да водят точна отчетност, включително да подават данни за курсистите в Изпълнителна агенция „Автомобилна администрация“. В приходната агенция е извършено сравнение на броя на обучаемите, допуснати до изпит, със средните пазарни цени и са формирали минимален размер на приходите за всяка от автошколите. Тези данни са сравнени с информацията, подадена от касовите апарати и  финансовите отчетите на фирмите. Още в първите няколко фирми са открити значителни отклонения и ще бъдат извършени пълни данъчни ревизии за последните 5 години, допълват от НАП. Предстои възлагането на подобни проверки в целия бранш.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " МВР и НАП установиха укриване на значителни приходи от автошколи"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b5%d0%b2%d1%80%d0%be%d0%bf%d0%b5%d0%b9/", "text": "Министър-председателят Бойко Борисов се срещна с европейския комисар по заетостта, социалните политики, уменията и мобилността Мариан Тийсен, съобщават от МС. Двамата разговаряха в рамките на конференция за Европейски алианс за възходяща конвергенция на заплатите. Тийсен даде висока оценка на реализираните политики в областта на социалната политика по време на Българското председателство на Съвета на ЕС. Тя отчете напредъка по досиетата в социалната сфера и по Директивата за командированите работници в Европейския съюз през последните шест месеца. Мариан Тийсен поздрави българския премиер за успешното усвояване на европейските фондове и подчерта, че България ще е една от малкото държави, които ще получат повече средства за Кохезионната политика през следващия програмен период. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " Премиерът Борисов се срещна с европейския комисар Мариан Тийсен"}
{"url": "https://trud.bg/%d1%81-%d1%82%d0%b5%d0%bb%d0%b5%d0%bc%d0%b5%d1%82%d1%80%d0%b8%d1%87%d0%bd%d0%b0-%d1%81%d0%b8%d1%81%d1%82%d0%b5%d0%bc%d0%b0-%d1%81%d0%bb%d0%b5%d0%b4%d1%8f%d1%82-%d0%bd%d0%b8%d0%b2%d0%be%d1%82%d0%be/", "text": "В Община Велико Търново през 15 минути постъпва информация за нивата на реките Янтра и Белица. Данните са от новата телеметрична система, която следи в реално време количеството речни води. 1,84 метра е нивото на Янтра в точката в кв. „Чолаковци“, където критичната стойност е 6,60 метра. Три съвременни устройства, оборудвани с прецизни радарни сензори, са монтирани на мостовете в кв. „Чолаковци“ /Велико Търново/, Килифарево и с. Пушево. Освен актуална информация, те позволяват и съставянето на прогнози за движението на речните нива. Новата система е много полезна в условията на продължителни и обилни валежи, какъвто период започва от днес. Тя бе закупена със средства по инвестиционната програма на Община Велико Търново. Данните могат да бъдат своевременно изпращани и до всички институции, имащи отношение към превенция и управление на рисковете от наводнения, бедствия и аварии. При промяна на водното ниво спрямо предварително зададени критерии, в контролния център постъпват предупредителни или съответно – аварийни сигнали. При необходимост служители от звеното за сигурност и противодействие на бедствия и аварии ще следят допълнително състоянието във всички рискови участъци по поречието на Янтра Обстойно проверени са и всички общински язовири. Състоянието им е задоволително, а всеки от водоемите има достатъчно свободен капацитет за поемане на повишени валежни количества. Кметовете и кметските наместници на населените места също са ангажирани с наблюдение на нивата на малките реки и дерета, язовири, както и за свлачищни процеси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.26", "title": " С телеметрична система следят нивото на реките Янтра и Белица през 15 минути"}
