{"url": "https://trud.bg/%d1%80%d1%83%d0%b6%d0%b0-%d0%bc%d0%b8%d0%bb%d0%b8%d0%b0%d1%80%d0%b4%d0%b5%d1%80%d0%ba%d0%b0%d1%82%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0-%d0%b1%d1%80%d0%b0%d1%82-%d0%b9-%d0%b0/", "text": "OneCoin действа на 4 континента Обещавали големи печалби при нисък риск С криптовалута нашенката измамила милиони инвеститори  Българите твърдели, че ще станат отбор “Милионер юнайтед” Българката Ружа Игнатова и брат й Константин са навъртели за две години печалба от 2,23 милиарда евро от схема за продажба на измамническа криптовалута. Прокуратурата в Манхатън обяви, че е предявила криминални обвинения към двамата българи, основатели на компанията “OneCoin Ltd”. Според обвинителите зад океана Константин Игнатов (33 г.), който понастоящем ръководи компанията и сестра му Ружа Игнатова (38 г.), която е създател на OneCoin, са подвеждали инвеститорите, обещавайки им големи печалби при нисък риск в схема. Константин Игнатов е бил арестуван миналата седмица в Лос Анджелис. Сестра му пък е в неизвестност от октомври 2017 г. По данни на разследващите е напуснала България с полет на Ryanair за Атина, но след това няма информация за нея. Срещу Ружа Игнатова са повдигнати пет обвинения. Четири от тях (присвояване, участие в организирана група за присвояване, измама с ценни книжа и пране на пари) се наказват всяко с максимум 20 години затвор, а петото (съучастие в измама с ценни книжа) може да й донесе до 5 години затвор. Обвинението твърди, че OneCoin има над три милиона участници, които получават комисионни за привличането на нови членове, купуващи пакети от криптовалутата. Голяма част от идентифицираните 1,2 милиарда долара на инвеститорите са били изпрани в поне 21 държави. Според американската прокуратура за две години – до септември 2016 г., компанията на Игнатови има печалба от 2,23 милиарда евро. Обвиняемите са създали “компания за криптовалута за милиарди долари, основаваща се изцяло на лъжа и измама”, се казва в изявлението на федералния прокурор за Манхатън Джефри Бърман. По думите му “инвеститорите са били лъгани, а обвиняемите са забогатявали”. Според различни източници мрежата уанкойн е обхванала от 2014 г. над 3,3 млн души на 4 континента. Действа на принципа на секта, като се организират презентации в градове по целия свят, на които Посланици продават “образователни пакети”. Участниците научават как да “копаят” уанкойни, как да търгуват помежду си с тях и какви бонуси ще получават, ако привлекат нови и нови членове. Включването в мрежата става със суми от 1100 евро, а цената на най-скъпите пакети надхвърля 55 000 евро. Посланията на д-р Ружа и нейните съдружници са, че някой ден уанкойнът ще победи биткойнът и всички ще станат милионери от един отбор “Милионер юнайтед”. През януари м. г. спецпрокуратурата, ГДБОП и ДАНС претърсиха офиси в България, свързани с Ружа. Съдебната поръчка за правна помощ бе от прокуратурата в германския град Билефелд, област Северен Рейн-Вестфалия, пристигнала през октомври 2017 г. Ружа Игнатова е обвиняема като член на организирана престъпна група за финансови измами и в Германия.   Международните сайтове: Инвеститорите са били жертви Редица международни сайтове гръмнаха с новината за разкритата пирамида с криптовалутата OneCoin. Блумбърг излезе със статия със заглавие: „Лидерите на OneCoin са обвинени в многомилиардна пирамида”. В нея се посочва, че предполагаемият ръководител на схемата, Константин Игнатов, е бил арестуван в сряда на Международното летище в Лос Анджелис. Ройтерс излизат със заглавие: „САЩ наричат „OneCoin” огромна пирамидална схема, обвиняват лидерите”. Те цитират прокурорите, който казват: „Инвеститорите са били жертви, докато обвиняемите се обогатявали.” „Бизнес инсайдър” напомня, че Константин Игнатов, който управлява OneCoin Ltd, и неговата сестра Ружа Игнатова, която е съосновател на OneCoin, са обвинени в „терористична мрежа от много нива, чиито членове са получавали комисиони, като набират други да купуват пакети с криптовалута.” И „Уолстрийт Джърнъл” съобщава за ареста на Игнатов. Основателката на уанкойн е „Бизнесдама за 2014 г.“ у нас Родителите й имали металургичен завод в Германия Ружа Игнатова е родена в България, но от 10-годишна живее в Германия с родителите си Пламен и Веска Игнатови. Завършва магистратура по “Икономика” в университета в Констанц и защитава докторантура по “Право” в Оксфорд, сочи самата тя в биографията си. Започва кариерата си като консултант в международната компания “Маккинзи енд Къмпани”, където работи с редица международни банки и финансови институции. Според германско списание “Дер Шпигел” Ружа Игнатова и баща й Пламен до 2012 г. са имали металургичен завод в Бавария, който е фалирал дни, след като собствениците са го продали. Немското издание сочи, че дъщерята е била осъдена условно за това, че е забавила обявяването на несъстоятелност, а синдикът на дружеството обвинява семейството, че преди несъстоятелността са разглобили мощностите с цел да бъдат изнесени от завода. Игнатова е цитирана да твърди, че това е невярна интерпретация, а причината за фалита била световната криза. През 2015 г. представя концепцията за бъдещето на световните разплащания чрез криптовалути на форум, организиран от списание The Economist. Освен Ружа Игнатова, други лектори на събитието са тогавашният президент на България Росен Плевнелиев и министъра на икономиката Божидар Лукарски. В България през 2014 г. регистрира Фондация “Един свят” и получава приза “Бизнесдама на 2014 г.” Омъжена е за немски адвокат. Централната сграда на Ружа в България се намира на столичния площад “Славейков” 6А. Смята се, че преди 6 г. цялата сграда е купена за около 3 млн евро от фирма, регистрирана в Обединените арабски емирства от Ружа Игнатова. Чрез няколко фирми тя и майка й Веска придобиват недвижими имоти в идеалния център на София, сред които и емблематичната сграда на бившия ресторант “Крим” за около 4,2 млн евро.   Българката можело и да не е жива “Килър командоси от българската мафия” (Killerkommandos der Bulgarischen Maa) превзели бизнеса с криптовалутата уанкойн и е трябвало да се бяга. Съществуват твърдения, че съдружници на Ружа Игнатова са си тръгнали с голямата част от парите и дори, че тя вече може и да не е между живите”. Това пише немскоезичният сайт “Герлах репорт”, регистриран в САЩ. Интернет изданието се позовава на пост във фейсбук на Кари Валроос, наричан Европейски посланик на уанкойн. Сайтът подчертава, че Кари Валроос е наясно с всички тайни на “мрежата за измами” и с мрежата от корумпирани адвокати, които “преследвали всеки клиент като дивеч”.   Фирмата е регистрирана в ОАЕ В Германия валутата е забранена „OneCoin Ltd.” е регистрирано в Обединените арабски емирства и действа чрез стотици свързани с него дружества на 4 континента. След началото на разследването срещу Ружа в Германия, стана ясно че там и няколко други държави разпространението на уанкойни е забранено. Според немските финасови институции уанкойните служат като платежно средство, чрез което се заобикаля местното законодателство, уреждащо платежните услуги. Има съмнения, че чрез схемата “уанкойн” може да се финансират организирани престъпни групи и терористични организации. “Всеки може да търгува с биткойни свободно в интернет, но с уанкойни можете да се снабдите само чрез фирми дистрибутори. Цената на биткойна се формира от съотношението между търсене и предлагане, а уанкойн е като счетоводен тефтер, но с “погрешна” информация. Тази дейност е високотехнологична и е на ръба на закона в много държави”, казаха наши прокурори, участвали в разследването. Тогава от фирмата, базирана в България, направиха изявление, че не се занимават с нищо незаконно, акцията срещу тях е показна и заради нея търпят сериозини финасови загуби. Според регистри тогава дружеството е прехвърлено на двама 26-годишни собственици с адресна регистрация в столичния квартал “Модерно предградие”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.10", "title": " Ружа милиардерката изчезнала, брат й арестуван в САЩ\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bd%d0%be%d0%b2%d0%b0-%d0%bf%d1%8a%d1%80%d0%b2%d0%b0-%d1%82%d0%b0%d1%81%d0%b5%d0%b2%d0%b0-%d0%b2%d1%82%d0%be%d1%80%d0%b0/", "text": "Невяна Владинова спечели първото място в многобоя на турнира по художествена гимнастика „Гран при“ в Лисабон. Плевенчанката събра 80,250 точки и остави на второ място Катрин Тасева (77,850 т.). Боряна Калейн пък получи най-силната оценка на турнира – 21,400 т. на топка, но множество грешки на останалите уреди я остави 5-а. А Татяна Воложанина зае 8-о място.  „Композициите са много сложни, артистични, зрелищни и отговарят на тенденциите на съвременната гимнастика – обяви президентът на БФХГ Илиана Раева. – Всяка една от състезателките ни има потенциала да се бори за златен медал.“", "date": "2019.03.10", "title": " Владинова първа, Тасева втора в Лисабон"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%b5%d1%81%d0%bd%d0%b8-%d0%b7%d0%b2%d1%83%d1%87%d0%b0%d1%85%d0%b0-%d0%bf%d0%be%d0%b4-%d0%b0%d0%ba%d1%80%d0%be%d0%bf%d0%be%d0%bb%d0%b0/", "text": "Над 13000 българи се събраха в подножието на Акропола в гръцката столица вчера, н а именно първият български събор „Ден за Прошки на Орото”. „Прости ми” и „простих” отекваха в сърцето на Атина. Атинският площат „Кодзя” се оказа тесен да побере хилядите българи, гърци и туристи, които пяха и танцуваха с трибагреника в ръце. Фолклорното събитие се организира за първи път от гръцко-българско сдружение за култура „Нашенци” с медийното партньорство на в. „Български новини”. Сурвакарска група „Бела вода” от град Перник прогони злите духове под Акропола и поднесе незабравими емоции на присъстващите. Събитието бе открито от посланика на РБ в Гърция г-н Валентин Порязов, а специален поздрав поднесе българката Костадинка Кунева, евродепутат от СИРИЗА. Българският евродепутат Андрей Новаков също поздрави задочно българите и помогна за осъществяване на събитието. Деца от единствената българска детска градина в гръцката столица зарадваха с изпълнения публиката, а самодейните български танцови състави „Върти оро” и „Детелини” танцуваха под ритъма на песните на народния изпълнител Илия Луков. Българите в Гърция изпратиха зов за обединение към всички свои сънародници по света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Български песни звучаха под Акропола на първия български събор"}
{"url": "https://trud.bg/%d1%81%d0%ba%d0%b8-%d0%ba%d0%b0%d1%80%d1%82%d0%b8%d1%82%d0%b5-%d0%b2-%d0%b1%d0%b0%d0%bd%d1%81%d0%ba%d0%be-%d0%bf%d0%be%d0%b5%d0%b2%d1%82%d0%b8%d0%bd%d1%8f%d0%b2%d0%b0%d1%82-%d1%81-20/", "text": "Любителите на ските ще могат да упражняват хобито си по-евтино до края на сезона в Банско. Ски курорт №1 у нас намалява с 20% цените на картите. Така стандартният пропуск за кабинката и седалковите лифтове от 65 става 52 лв. По същия начин се калкулират и цените на картите за два и три дни. С тази мярка зимният център се надява да привлече повече от недотам запалените скиори, които не знаят, че може да се пуснеш по пистата и след февруари.  „Сега всъщност е най-хубавото време за каране на ски, запалените скиори го знаят – обясни пред „Труд“ Иван Обрейков, маркетинг-директор на концесионера на ски зоната „Юлен“. – По-топло е и денят е по-дълъг. Вече няма и такива опашки. Само след финала е по-добре да се бие бира, а не вино като през зимата.“  В курорта очакват условията за ски да се запазят до късно през пролетта. Няколкото по-топли дни не са се отразили на снежната покривка под връх Тодорка и в момента тя е дебела близо 1,8 метра.", "date": "2019.03.10", "title": " Ски картите в Банско поевтиняват с 20%"}
{"url": "https://trud.bg/%d0%ba%d1%80%d0%b8%d0%b2%d0%be%d1%80%d0%b0%d0%b7%d0%b1%d1%80%d0%b0%d0%bd%d0%b0%d1%82%d0%b0-%d1%82%d0%be%d0%bb%d0%b5%d1%80%d0%b0%d0%bd%d1%82%d0%bd%d0%be%d1%81%d1%82/", "text": "И на нас в четвърти клас ни говореха за ерекцията С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Животът ни напоследък е обозначен от толерантността. Огромната, почти като статуята на Свободата толерантност. Толерантността, която като кучка защитава малките си, разпилени около провисналата и гръд и които отглежда, за да лаят и хапят света, така както всички останали чувства на човечеството не са го хапали. Толерантността няма офис. Тя трябва да изпълва въздуха, да е напоена с разбиране и постоянство. В противен случай е параграф от ежедневието, който може и да не бъде спазван. Но защо е толкова опасно да дадем постоянна виза за нея… Защото тя не може и не бива да пресича някои граници, където вече е направила или предизвикала престъпления от актуална или предстояща значимост. В някои скандинавски страни толерантността отива на гости в мозъци, които провокират и защитават обезпокоително половите сношения между родители и деца. Описват света пред самите деца, като последователност от постъпки, които в някои ширини са напълно неподкрепени и постигат уродливи асоциации. Децата получават повече от полагащото им се за определена възраст. У нас толерантността отива в училищата под формата на дипляни с многозначително съдържание. Вярно – и на нас в четвърти клас ни говореха за ерекцията и спермата, но докато всички хихикахме в шепите си, никой не е тръгвал да ни насочва хетеро или хомо да бъдем. Въпреки акселерацията, намирам, че това познание трябва да дойде с доброволното изследване на тялото, мислите и света на подрастващият. И все пак, нека знаем, че една нагледна агитация, дори да е експонирана на плаца на едно училище или да има шпиц команди за прокарването й, не може да направи никого гей. Както и не може да направи никого мъж, ако това са старанията на някои опоненти. Предизвикателните спорове по налични, внезапни , неудобни теми, вкарват обаче мисловните процеси в режим на обрати, които могат да постигнат резултат, далеч по-рафиниран и обмислен от едно обикновено хейтване. Оскар Уайлд е казал, че „Най-големият грях е да бъдеш повърхностен. Осмисленото е винаги вярно”. Защо тогава не използваме случаите на внезапна толерантност, за да се разтърсим, потърсим, самообясним и придвижим напред в нейните дебри. Осмисленото е винаги вярно, нали запомнихте. Казах!   Диона с букет от…ягоди Развълнувана както никога, брадърката Диона оповести, че е получила необичаен букет от почитател. Букетът прекосил половин България, пристигнал на гарата в омачкана хартия и изпращачът бил наполовина съкрушен, обяснява пред приятелите си красивата рапърка. Вместо цветя, в центъра на една сладка корона се поставени ягоди, всяка от тях полята с различен по вкус и цвят шоколад. И, моля ви, не мислете, че това е инфлуенсърски трик, осигурява се Диона, с което още повече ме кара да мисля, че е такъв.   Атанас Колев Звезда от последното издание на ВИП брадър и прохождащ в ролята си на модел, Атанас Колев, показва огромно развитие в стила си. Отскоро избран за рекламно лице на Десизо Монни, рапърът- гинеколог, влиза в света на изящното не плахо и свенливо, а някак си дръзко и свежо. Колев представя новите принтове на Монни с едно младежко нехайство, което му носи предимство в класациите за най-добре облечен през този сезон.   Маймарова начело на женско парти Кралицата на козметиката в България Цветелина Маймарова, даде парти в своя офис, организирано за дамите ротарианки и приятели. Арт Козметичен коктейл в офиса на компанията на Маймарова, която чества 25 години активна дейност в сферата на красотата, дерматологията, козметични и СПА технологии събра близо 75 души. Всички те – обединени от благотворителния дух, властващ в проектите на домакинята, оцениха с присъствието си нейното председателстване на Ротари клуб Витоша за настоящия период. Бе показана прекрасна изложба на художникът -калиграф Мария Иванова, чиито творби тя ще представи в Япония, както и платна специално подготвени за случая. На събитието ще присъстваха водещи дерматолози и козметолози, които да изготвиха персонална козметична програма и диагностика със специална апаратура на всеки гост.  ", "date": "2019.03.10", "title": " Криворазбраната толерантност\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%82%d0%b5%d1%82%d0%b5%d0%b2%d0%b5%d0%bd-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d1%81%d0%b8%d1%80/", "text": "Сирни Заговезни се чества 40 дни преди Великден и е началото на Великите пости. На този ден по-младите членове на семейството искат прошка от по-възрастните. Сирни Заговезни бе отбелязан и на площад ,,Сава Младенов“ в Тетевен. Около традиционна трапеза деца от Центъра за подкрепа и личностно развитие пресъздадоха ритуали, характерни за празника – християнска прошка, играта „Хамкане“, прескачане на огън и гонене на злите духове. Проведе се и обичайният за Сирни Заговезни парад на маската. Деца от детските градини ,,Незабравка“ и ,,Детелина“, НУ ,,Хаджи Генчо“ и Центъра за обществена подкрепа дефилираха със своите костюми. Талантливите ученици от иновативното училище в село Черни Вит направиха празника още по-вълнуващ със своите народни изпълнения. На мероприятието присъстваха д-р Мадлена Бояджиева – Кмет на Община Тетевен, Борис Врабевски – зам.-кмет на Община Тетевен, жители и гости на града. Д-р Бояджиева поздрави всички за празника като подчерта, че празници като днешния, ни напомнят, че сме горди българи, имащи своите уникални обичаи и чествания, които трябва да предаваме на следващите поколения.  ", "date": "2019.03.10", "title": " Община Тетевен отбеляза празника Сирни Заговезни"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%bf%d0%b0%d1%81%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d1%8a%d0%bb/", "text": "Държавният глава Румен Радев удостои президента на Световния еврейски конгрес Роналд Лаудер с орден „Стара планина“ първа степен. На тържествена церемония в Гербовата зала на „Дондуков“ 2 известният филантроп получи висшето държавно отличие за изключително големите си заслуги за развитието и укрепването на приятелските връзки и сътрудничеството между световната еврейска общност и държавните институции, еврейската общност и гражданското общество в Република България, както и за значителния си принос за развитието на образованието у нас. „Спасяването на българските евреи не е само историческо събитие, а вдъхновяващ пример за днешния и утрешния ден, защото един народ показа, че дори в най-мрачните времена може да има смелост и отговорност, когато е изградил фундаментални ценности в продължение на повече от хиляда години“, заяви президентът Румен Радев в приветствието си. Държавният глава посочи, че днес отбелязваме и 76 години от спасяването на българските евреи и допълни, че в един от най-мрачните периоди на човечеството българският народ е извършил акт на безпримерна смелост, на гражданска отговорност и човечност. В словото си президентът Радев отбеляза, че съвместните инициативи на Световния еврейски конгрес и на Организацията на евреите в България „Шалом“ съдействат не само за повишаване на нетърпимостта и противопоставянето на ксенофобията и дискриминацията, но и за по-добро сътрудничество с българските институции за действия срещу антисемитизма и речта на омразата. От своя страна президентът на Световния еврейски конгрес Роналд Лаудер благодари за честта да бъде удостоен с висшето държавно отличие и заяви, че е получавал много награди, но тази е особено ценна, защото идва от страната, в която за първи път е дошъл през 1997 г. и това, което е обикнал най-много тук, са хората. „Уважението ми беше спечелено посредством техните бащи и деди, защото в най-тъмните времена на европейската история България беше единствената страна на този континент, която имаше смелостта да каже „не“ на омразата, „не“ на убийствата, „не“ на антисемитизма“. Ако цяла Европа беше показала такъв кураж, това щеше да има позитивен ефект и до днес, посочи президентът на Световния еврейски конгрес. На тържественото събитие на „Дондуков“ 2 присъстваха акредитирани в България дипломатически представители и много общественици. След церемонията президентът Румен Радев проведе работна среща с Роналд Лаудер на „Дондуков“ 2, в която участваха и посланиците на Държавата Израел Ирит Лилиан и на САЩ Ерик Рубин. По време на разговорите бяха обсъдени перспективите за задълбочаване на сътрудничеството в областта на образованието и науката, насърчаване на взаимните инвестиции и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.10", "title": " Президентът Радев: Спасяването на българските евреи не е само историческо събитие, а вдъхновяващ пример за днешния и утрешния ден"}
{"url": "https://trud.bg/%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b8%d1%82%d0%b5-%d0%bf%d1%8a%d1%82%d0%b5%d0%ba%d0%b8-%d0%b2-%d1%88%d1%83%d0%bc%d0%b5%d0%bd-%d1%81-%d0%bf%d0%b5%d1%80%d0%bb%d0%b8-%d0%b8-2-%d0%b3/", "text": "В Шумен започна обновяване на хоризонталната маркировка на улиците с трайна светлоотразителна боя. Първо се полага боята, а след това допълнително пътни строители разпръсват перлен прах върху нея. По договора с фирмата изпълнител подновените пешеходни пътеки в града трябва да бъдат с трайност 2 години, каза зам.кметът по строителство инж. Боян Тодоров. Подновяване на маркировката по улиците на Шумен е част от договор за 130 000 лв. за изработване на цялостен план за организация на движението. Предвидено е и цялостно заснемане на уличната мрежа за дългосрочно планиране. В Шумен има 155 000 метра улици, а пешеходните пътеки са около 2 000 по неофициални данни. Тази година освен обновяването е предвидено и допълнително нощно осветяване на 15 от тях в критични участъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Пешеходните пътеки в Шумен с перли и 2 г. гаранция"}
{"url": "https://trud.bg/%d1%87%d0%b5%d1%82%d0%b5%d1%80%d0%b8%d0%bc%d0%b0-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%b4%d0%b6%d0%b0%d0%ba%d0%bf%d0%be%d1%82%d0%b0-%d0%b2-%d1%82%d0%be%d1%82%d0%be%d1%82%d0%be/", "text": "Четири фиша уцелиха шестте числа в 20-ия тираж на играта „6 от 49“ на Българския спортен тотализатор. Късметлиите ще си поделят по 2 375 357 лв. Те са пуснали фишове в Съединение, Пловдив, Търговище и София и ще бъдат 97-мият, 98-мият, 99-ият и 100-тният тотомилионер. Печелившите числа са: 26, 33, 18, 40, 11, 4. Сумата се трупаше в продължение на 46 тиража и надмина предишния рекорд от 9,4 млн, която бе разделена между двама щастливци.", "date": "2019.03.10", "title": " Четерима спечелиха рекордния джакпот в тотото\t\t\t"}
{"url": "https://trud.bg/%d1%81%d0%b8%d1%80%d0%b5%d0%bd%d0%b5-%d0%bc%d0%bb%d1%8f%d0%ba%d0%be-%d0%b8-%d1%8f%d0%b9%d1%86%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82/", "text": "Пилешкото гони 4 лева за кг Цените на храните тръгнаха нагоре през първата седмица на март, показват данните на Държавната комисия по стоковите борси и тържищата. Най-голямо е увеличението при прясното мляко – с близо 8% за седмица, като на едро литърът се продава по 1,65 лв. Киселото мляко също е поскъпнало и кофичката вече се предлага по 0,84 лв. С близо 3% нагоре са и цените на кравето сирене, както и на това с палмова мазнина. Месец преди Великден се повишават и яйцата – с 5,3% и бройката се продава на борсите по 0,20 лв. Повече плащаме и за ориз и брашно, като килограмът струва съответно 1,93 лв. и 0,93 лв. Пакетче краве масло от 125 грама поскъпва с 3,6 на сто и се продава по 2,33 лева. Увеличение има и на цената на пилешкото замразено месо – с 2,6 на сто и на едро то се продава по 3,90 лева за килограм. Доматите от внос също поскъпват тази седмица с 2,2 на сто, до 2,28 лева за килограм, а цената на вносните краставици пада с 1,1 на сто до 2,62 лв. за килограм. При картофите увеличението е 15,1 на сто и се продават по 1,07 лев за килограм на едро. Ябълките вече се търгуват по лев за килограм, а цената на портокалите се повишава с 8,3 на сто, до 1,30 лева за килограм. Бананите поскъпват с 0,9 на сто, до 2,15 лева за килограм.", "date": "2019.03.10", "title": " Сирене, мляко и яйца поскъпват\t\t\t"}
{"url": "https://trud.bg/%d0%bc%d0%b2%d1%80-%d0%bd%d1%8f%d0%bc%d0%b0-%d0%b4%d0%b0-%d0%b2%d0%b7%d0%b8%d0%bc%d0%b0-%d0%bf%d1%83%d1%88%d0%ba%d0%b8%d1%82%d0%b5-%d0%bd%d0%b0-%d0%bb%d0%be%d0%b2%d1%86%d0%b8/", "text": "МВР няма да отнема разрешителни за оръжия и няма да конфискува пушки и пистолети за наложени административни наказания. Това предвиждат промени на Закона за оръжията, боеприпасите, взривните вещества и пиротехническите изделия. “Готови сме. Очаквам до 20 дни законът да влезе в зала”, обяви пред “Труд” Маноил Манев от ПП ГЕРБ, който е председател на работната група, внесла промените. Манов увери, че предложенията за съгласувани с МВР и напрежение няма. Първи срещу несъвършенствата на закона възстанаха ловците, обезпокоени от поетата инициатива на служба КОС към МВР да се изземват разрешителните за оръжие на лица, които в рамките на последните 3 години имат три и повече административни нарушения  без значение, че глобите за тях са платени.  “Това противоречи на основополагащ принцип в правото – за едно нарушение не могат да се налагат две или повече наказания”, обясни инж. Васил Василев, председател на  НЛРС-СЛРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.10", "title": " МВР няма да взима пушките на ловци"}
{"url": "https://trud.bg/%d0%b8%d0%b4%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8-%d0%bf%d1%80%d0%b8%d1%87%d0%b8%d0%bd%d0%b8-%d1%80%d0%b0%d0%b7%d0%b4%d0%b5%d0%bb%d0%b8%d1%85%d0%b0-%d0%b1%d1%8a%d0%bb/", "text": "Идеологически причини разделиха българската еврейската общност на две групи в “ Деня на спасението на българските евреи“ в центъра на София. Голямата група от няколкостотин човека, организирани от структурите на „Шалом“ събра официални гости, дипломати и граждани пред Паметника на Незнайния войн, а двадесетина граждани и пристигнали от Израел гости, хора спасени от Холокаста, останаха изолирани и самотни точно на гърба на множеството, зад храм „Св.София“ където са поставени паметните плочи на Цар Борис III и на Царица Йоанна. Голамата група от почитащите тържеството за спасението на българските евреи благодарят общо на българския народ, а малката група държи да се казват имената на хората, които лично са допринесли за това спасение, а именно Димитър Пешев, Екзарх Стефан и цар Борис ІІІ Обединител. Сред гостите на „опозиционерите“ бяха Самуил Ардити, доц.д.-р Спас Ташев, журналистът Иво Иванов, гости и представители на монархически сдружения от столицата. „България е била администратор, а не окупатор на Гърция и Македония и не е било възможно да се спасят евреи с чуждо, не българско гражданство. Съвсем скоро ще покажем документи за манипулация. Имаме доказателствен материал как през 70-те години на миналия век, германски манипулатори са идвали в архивите в София и после са фалшифицирали снимки с „депортация“ на евреи от Беломорска Тракия и Вардарска Македония, с които „доказват“ някаква българската вина за неспасяването на 11000 евреи. Никой и никъде днес не показва оригиналите! На снимките се виждат немски вагони и как отгоре във фотолабораторията са копирани надписи „БДЖ“. Странно е, че президентът Желев показваше по света тези обработени снимки и така засили чувството за някаква наша българска вина, че не сме спасили евреите си от Гърция и Македония.“, сподели Иво Иванов. България е единствената страна в Европа, която спаси своите 48000 поданици от еврейски произход от лагерите на смъртта. Но, за съжаление, има българомразци, които от десетилетия насаждат омраза срещу нас, хулят и пропагандират срещу България и никога не споменават, че без цар Борис нямаше да има спасени евреи, споделиха присъстващи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Идеологически причини разделиха българската еврейската общност в “ Деня на спасението“ в центъра на София"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%b1%d0%be%d1%80%d0%b8-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d0%b7%d0%b0-%d0%b2/", "text": "„Фейсбук” подема борба с дезинформацията за ваксините, като ще скрива от функцията „търсене” групи и страници, разпространяващи неверни информации за имунизациите, съобщи АП. Компанията е решила да последва примера на световни организации в областта на здравето, сред които и Световната здравна организация, които публично идентифицираха лъжливи съобщения относно ваксините. Ако групи или страници във фейсбук разпространяват такива неверни данни, те няма да се появяват във функциите препоръки или предвиждания при търсене. А рекламите с подобна тематика ще бъдат отхвърляни. Според US федералните здравни служби неотдавнашният скок на заболяванията от морбили в САЩ отчасти се дължи на невярна информация, която кара родителите да избягват ваксината. Фалшивата идея, че ваксините причиняват аутизъм, тръгнала от вече опровергано изследване от 1998 г., не е започнала от социалните мрежи, но се разпространи в тях, отбелязва АП. Макар че общите равнища на ваксинация в САЩ остават високи, според Центровете за контрол и превенция на болестите нараства броят на децата под двегодишна възраст, на които не са поставени никакви ваксини.", "date": "2019.03.10", "title": " „Фейсбук“ бори фалшивите новини за ваксините\t\t\t"}
{"url": "https://trud.bg/%d1%80%d0%be%d0%b7%d0%b0%d0%bc%d1%83%d0%bd%d0%b4-%d0%bf%d0%b0%d0%b9%d0%ba-%d0%b0%d0%b7-%d1%80%d1%83%d1%88%d0%b0-%d0%bf%d1%80%d0%b0%d0%b2%d0%b8%d0%bb%d0%b0/", "text": "Успехът е свобода Обожавам Емили Блънт Трябва ми роля в романтична комедия Аз мслия, че феминизмът никога няма да мине на следващото ниво, докато жените се състезават на база външен вид Нищо не може да те подготви за първото преживяване на снимачната площадка. Това е най-доброто училище за едни изпълнител Розамунд Пайк е качествена британска актриса с класическа театрална школовка, която успя да се докаже в киното и на американския пазар. В началото на 2019-а тя навърши 40 години и в момента е по-гореща от всякога. Името на Розамунд е прикачено към половин дузина нови проекти за големия и малкия екран. Тя ще изиграе и великата физичка и химичка Мария Кюри в биографичен филм. Розамунд Пайк направи потресаващо въздействаща роля в колосално успешния трилър на Дейвид Финчър “Не казвай сбогом” пред пет години. Изпълнението донесе на Пайк номинация за “Оскар” за главна женска роля и я превърна в световна звезда.  Розамунд съчетава британски аристократизъм с артистична чувствителност, студена красота и топла сексуалност, тя е от онези актриси и жени, които стават все по-добри с годините. – Розамунд, кога и как решихте, че искате да станете актриса?  – Аз идвам от артистично оперно семейство и винаги съм искала да играя. При мен по-скоро беше първа необходимост да стана актриса. Имах нужда от това – сякаш никога не е имало друг път за мен.  Но никога не съм смятала, че ще прескоча от театъра в киното и ще направя пари в този бизнес. Филмите никога не са били в картите, но за моя изненада кариерата ми пое точно в тази посока. – Как стигнахте до ролята в “Не казвай сбогом” на Дейвид Финчър, която Ви превърна в голяма звезда?  – Бях толкова щастлива, когато ме избраха. Това е един специален филм. Дейвид Финчър е търсил по-нетрадиционна актриса за тази нетрадиционна роля. Много съм доволна, че филмът успя да провокира дебат, да стане тема за разговори. Винаги съм искала да изиграя жена извън нормата, отвъд конформизма и очакванията. Ролята беше точно такава. – Това ли е филмът, с който се гордеете най-много?  – Трудно е да се каже. Реакциите към екранизацията на “Гордост и предразсъдъци”, в която имах честта и удоволствието да се снимам преди години също беше изключителна. Толкова много хора обикнаха филма и поздравиха мен и екипа, че дълго време просто нямах какво да кажа от щастие. Бях тотално обгърната от положителни емоции и все едно стъпвах по облаци. Обичта и признанието на зрителите бяха възможно най-голямата награда за мен.  Отделно самата работа по “Гордост и предразсъдъци” беше такова удоволствие. Всички ние дадохме сърцата си в тази екранизация по британската класика. И на истина е страшно удовлетворяващо да видиш реакцията на зрителите след като си дал толкова много от себе си едно произведение наистина да се получи и да бъде достойна екранна версия на една наистина забележителна и незаменима книга.  Помня, че след “Гордост и предразсъдъци” веднага се снимах във фантастичния екшън с чудовища “Doom”, който пък е по игра. И няма да забравя физиономиите на хората, които ме бяха гледали последователно в двата филма. От романтиката и костюмите на “Гордост и предразсъдъци” до компанията на тежко въоръжени и мускулести морски пехотинци, които избиват някакви демони. Дозата мъжка енергия ми се отрази добре, признавам. – Променят ли се правилата и условията за актрисите през последните години?  – Променят се и не само за актрисите. Работих с жени асистент-режисьори по три филма – “Hostiles”, “Не казвай сбогом” и “Човешкият глас” и мога да кажа, че те се справиха безупречно и бяха на световно ниво. Някои жени се подценяват, нямат достатъчно вяра в собствените си възможности. А има и още доминиращи стереотипи и очаквания. Например, много по-трудно е за една актриса да бъде с къса коса. Подобна прическа се смята за твърде ограничаваща.  Думата амбиция вече стана грозна дума. Твърде много жени искат да се докажат в конкуренция с други жени. Аз мслия, че феминизмът никога няма да мине на следващото ниво, докато жените се състезават на база външен вид. – Как съчетахте актьорската професия със следването в Оксфорд?  – Винаги съм искала да имам и добро образование, а не само артистична кариера. Всъщност прекъснах една година, за да мога да участвам в различни постановки, но все пак завърших. Особено когато се загледах в разкошните стари сгради в Оксфорд – тези архитектурни шедьоври с гаргойлите и кулите, с детайлите ме убедиха да остана и да завърша.  Но никога не е било особено лесно. Помня периодите на тревожност, възходи и падения, на неочаквани водовъртежи и бури. Моите прекрасни родители ме подкрепяха по пътя и бяха до мен. Те ме научиха, че работата може да носи истинско удовлетворение и да те изпълва. – Как гледате на живота и средата в Холивуд?  – Не е точно любимото ми място, но това е работата. Нищо не може да те подготви за първото преживяване на снимачната площадка. Това е най-доброто училище за едни изпълнител. А пък актьорската подготовка започва още много преди да стъпиш на сцена или на снимачната площадка. Подготовката започва на улицата с наблюдението на човешката природа. – Какви професионални предизвикателства преследвате в момента?  – Много ми се иска да изиграя главната роля в някоя голяма романтична комедия. Това определено е една от моите актьорски мечти. Но не мисля, че съм първото име, което хрумва на хората, когато мислят за този жанр. Аз никога не съм се вписвала в този калъп, винаги съм била нещо като аутсайдер в комерсиалното кино. За щастие самата аз не си падам по конвенции и задоволени очаквания. Аз руша правилата. Помня когато бях майка без брак и това положение ми се струваше напълно правилно. Вече не ме е страх от това какво си мислят хората за мен. Като бях млада постояно се тревожех за мнението на околните.  Особено във Великобритания хората винаги искат да те ограничат, да те поставят в удобна рамка. Да рушиш правилата е интересно. А на мен ми идва естествено. Още като бях на 21 си спомням, че всички си мислеха, че съм на 30 години. Никога не съм си представяла, че ще успея. Но успехът е свобода. Свободата да може да избираш сценариите, които разказват истории, които ти искаш да бъдат разказани. – На кои свои колежки се възхищавате като актриси?  – Много са, разбира се, но имам някои особено големи любимки от моето поколение. Обожавам Емили Блънт!    ", "date": "2019.03.10", "title": " Розамунд Пайк: Аз руша правила\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0-86-%d0%bc%d0%bb%d1%80%d0%b4-%d0%b4%d0%be%d0%bb%d0%b0%d1%80%d0%b0-%d0%b7%d0%b0-%d1%81%d1%82%d0%b5%d0%bd%d0%b0%d1%82%d0%b0-%d1%81-%d0%bc%d0%b5/", "text": "Президентът на САЩ Доналд Тръмп ще поиска от Конгреса 8,6 милиарда долара за финансиране на стената по границата с Мексико, предаде Ройтерс, цитирана от БТА. Тръмп ще поиска парите утре, когато ще представи исканията си към Конгреса за бюджета за фискалната 2020 г. Това е с шест пъти повече отколкото Конгресът отпусна за финансиране на стената през миналите две фискални години. Исканата от Тръмп сума за стената се базира на план от 2017 г., представен от служители на американските митници и на службата за гранична защита. Планът предвижда построяване или замяна на заграждения по протежение на 1162 километра от границата. Като цяло се смята, че всичко това ще струва общо 18 милиарда долара. Досега само 179 километра са били изградени или са в процес на изграждане. През фискалната 2017 г. 341 милиона долара бяха отпуснати за 64 километра от стената, а през фискалната 2018 г. бяха отпуснати 1,375 милиарда долара за 132 километра от стената. За фискалната 2019 г. Тръмп поиска 5,7 милиарда долара, но Конгресът одобри само 1,375 милиарда. След като Конгресът не одобри исканата от Тръмп сума, президентът обяви национално извънредно положение – нещо, на което се противопоставиха демократите и някои републиканци – и пренасочи за стената 601 милиона долара от министерството на финансите, 2,5 милиарда долара от министерството на отбраната и 3,6 милиарда долара от бюджета за военно строителство.  ", "date": "2019.03.10", "title": " Тръмп иска 8,6 млрд. долара за стената с Мексико"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b4%d0%b0-%d1%81%d1%82%d0%b5-%d0%b2%d0%b8%d0%b6%d0%b4%d0%b0%d0%bb%d0%b8-%d0%b4%d0%b5%d0%bf%d1%80%d0%b5%d1%81/", "text": "Изпитвам физическа нетърпимост от попфолка Народните танци категорично предпазват от болести Българите сме невероятен народ, а не го осъзнаваме и се плюем – Г-н Димитров, на 26-ти февруари стартира телевизия “Българе”, на която вие сте генерален директор. Какви цели си поставяте?  – Една единствена цел – да повдига българския дух, българското самочувствие, да подкрепя българщината, изкуството, бизнеса, културата, историята и традициите ни. Общо взето ние се стремим да подкрепяме всичко, което е в полза на това България да стане една по-добра страна във всяко едно отношение. – Как направихте телевизията?  – Издавал съм вестници и знам колко е тежко това нещо. Като се отървах от тази работа, реших, че повече никога няма да го правя, но стана така, че на мен ми се предостави възможност от семейство Барбукови. Те, на практика ми подариха тяхната телевизия (In LIFE-б.а.), ако мога така да се изразя – с тенденцията аз да я развия и да я направя една нова телевизия. Тогава взех категоричното решение да се захвана с това – заради каузата, защото ансамбъл “Българе” и сродните организации и фондации, работещи за българската култура. – Телевизията няма ли да пречи на работата ви с ансамбъла?  – Първоначално ще пречи, но от друга страна ще помага на ансамбъла, така че работата в телевизия “Българе” е работа и за ансамбъла ни. Най-малкото е, че веднъж в седмицата ансамбълът излиза на екрана й, като по този начин ние ще го рекламираме повече и ще имаме повече ангажименти. В момента правим един много голям шоу спектакъл, който ще излезе в рамките на година и нещо. За мен, този спектакъл ще бъде нещо невиждано в световен мащаб – фентъзи с танци от Румъния, Русия, България и Турция, каскади, бойни изкуства, илюзии и мога да го сравня единствено с Цирк дьо Солей. – Чужденците какво ги впечатлява от нашия фолклор?  – Вчера ме беше поканил на гости посланикът на Кувейт в България и аз реших да му взема интервю за телевизията, а той ми каза нещо покъртително. Сподели ми, че от 40 години е дипломат, обикалял е всички държави, но след като приключи с мисиите е решил, че остава категорично да живее тук. Каза ми: “Тук съм си купил имотите, тук ще живея! България за мен е страната!”. – На какво се дължи това според вас?   – Българите сме много човечни хора. За мен огледалото на един народ е фолклора, просто ми покажи фолклора на един народ и на мене вече ми е ясен какъв е той – има го в песните, има го и в музиката му, а България създава най-богатия фолклор на тази планета. Може ли един прост народ, който не е богато духовен, да създаде такова богатство?! – А какво бихте споделил за приятелството ви с проф. Божидар Димитров?  -Да, приятели бяхме с него. Божидар Димитров харесваше в мен това, че съм патриот и обичам България. В неговия телефон, той ме беше записал, като Христо Българина, защото има Христо -Водолаза, Христо еди-кой си… С него говорехме много за историята, обединяваха ни и различни каузи. Аз много се радвам, че неговата инициатива – да се възроди базиликата в Плиска е поета от много сериозни хора и те ще го направят. – Ванга е казала на проф. Димитров, че България ще се оправи, когато се възстановят Боянската църква, църквата “Св. Четиридесет мъченици” и Голямата базилика в Плиска, като остана само базиликата…   – Когато хората се обръщат към вярата, България няма как да не върви по-добре. Ние българите имаме само два проблема. Ако ме попитате – защо в момента България не е на това дередже, на което трябва да бъде и какви са ни проблемите и отговорът е: защото сме много малко вярващи, а трябва да бъдем много по-духовни и по-вярващи. Другото, което ни пречи е, че сме много разединени. Оправим ли това, България ще просперира. – Истина ли е, че вашият зет – Ян Чарлз Андерсон е дал безвъзмездно два милиона, за да го има ансамбъл “Българе”?  – Да, не само ансамбъла, а и всичко наоколо, което го има – фестивала в Жеравна, самите спектакли, както и много други неща. Той е основният финансов източник, заедно с неговата съпруга – Елена Андерсон, защото една съпруга може много лесно да повлияе и да каже – не давай пари за тези неща! – Виждам, че във вашия кабинет също има портрет на Васил Левски, както и в тези на много от политиците ни…  – Да, но съм го сложил пред мен, а не зад мен, за да го гледам като взимам някакво решение. – А какво ви провокира да направите спектакъл за Левски – „Последната нощ на Апостола” и дразни ли ви този опит да се подменя историята ни?  Направих го за една годишнина на Левски в Карлово, като тогава предложих на актьора Димитър Селенски той да направи сценичната адаптация, а аз подготвих хореографията и се получи този прекрасен спектакъл.Относно подмяната на историята ни – разбира се, че ме дразни, особено като започнат да казват, че ние българите сме били много лоши, че ние сме били убили Ботев, или разни други такива неща. Примерно, аз от Божидар Димитров знам, че Ботев е бил застрелян от черкезина Джамбулет. Има и документ, в който се вижда, че той е убил Ботев и са му дали специална награда за този изстрел, а историята борави с документи. – Скоро ще празнувате 50-годишен юбилей, но на енергията и позитивизма ви могат да ви завидят и много младежи. Помагат ли ви танците за това и наистина ли нашия фолклор предпазва от болести?  – Моята енергия не е заради танците, въпреки че и те ми помагат, но просто аз съм такъв, като темперамент. Второто, което е, че аз съм много голям оптимист и вярващ човек, а тази връзка на вярващия човек с Бога му дава много голяма енергия и третото нещо е, че съм абсолютен въздържател! Тоест, при мен няма дори една чаша вино да те отпусне, да ти отнеме енергията и да те приспи – при мен това не съществува. – Лекували ли са ви танците?  – От моя личен опит мога да кажа, че няколко пъти ми се е налагало да танцувам болен – с температура и кашлица и още на другия ден съм здрав. Но най-страшната болест за мен от всички е депресията – да сте виждали депресиран танцьор?! – Бил ли сте депресиран и какво ви помага в трудни моменти?  -Бил съм депресиран преди години и това наистина е страшно. Причината беше – фалит с печатните издания, с които се занимавах, защото тогава имаше групировки. Една книга ми помогна да изляза от депресията – “Как да преодолеем безпокойството и да се радваме на живота” на Дейл Карнеги – тя наистина ме спаси, както и “Как да печелим приятели и да влияем на другите”. Като се изключи Библията, това са най-значимите книги в живота ми. – Как открихте вярата?  – Стана случайно, точно в този момент, когато бях стигнал до дъното – толкова ниско, че нямаше как да сляза по-ниско, може би, единствено ако спях на улицата. Тогава спях в една стаичка и нямах наистина нищо, бях загубил всичко и се борех с алкохола. В този момент преживях истинското разкаяние, което се случва само веднъж в живота на човек. То не бяха сълзи, блъскане се в земята – тръскаш се, късаш и казваш: “Господи, повече никога няма да пия!” – Коя наша фолклорна песен ви вълнува най-силно?  – Най-емблематичната песен в моя живот е “Руфинка болна легнала”. Онзи ден я слушах на живо, изпълнена от един от колосите на родопската песен и за мен най-добрия мъжки родопски глас в момента – Любен Петов, докато празнувахме Трети март. Докато я изпълняваше, аз казах на масата: “Ако един ден трябва да ме осъдят на смърт, преди да изпълнят присъдата и ме попитат за последно желание, ще искам да ми бъде изпълнена първо тази песен, а след това присъдата и имам усещането, че няма да трепна!” – Какво е отношението ви към попфолка?   – Повдига ми се от попфолка в буквалния смисъл, като го чуя и трябва моментално да го изключа. Ако съм в среда, където има попфолк – ставам и си излизам на момента, не мога просто да стоя, изпитвам физическа нетърпимост, не се правя на нещо интересно, просто не мога да възприема тази музика. Влиянието й е трагично! – Кога за последно се почувствахте най-горд, че сте българин?  -На изложението в Берлин – “Грюне вохе” (”Зелената седмица”-б.а.). Там бяхме направили една огромна палата на България и целия панаир говореше – България това, България онова… Ние направихме официалното откриване, като аз го режисирах и просто не съм виждал страната ни да е толкова добре представена на някакво събитие. Това е начинът, по който трябва да представяме България – независимо дали със сирена, вина, изкуство, политика, или каквото и да е друго… – Любимото ви място в България?  Жеравна, категорично отговарям! Не искам да ходя никъде другаде в света, освен на Южния полюс и в Жеравна. Ето, сега трябва да ходя в Испания и все едно ме пращат да копая царевица – никакъв интерес нямам! – Чудеса случвали ли са на Вас?  – Може би е чудо и това, че оцелях след една тежка катастрофа преди години, която се случи на 30 метра от поликлиниката, а ако беше на 30 километра от там, сега нямаше да съм жив! Тези белези по лицето ми са от тази случка. – Любима мисъл?  – Аз ще си кажа първо моето верую – тръгвам да изкачвам Еверест, а въжетата ще ги намеря по пътя! Това е моя мисъл, която ме описва най-добре – тръгвам без никаква подготовка. Иначе най-мъдрата мисъл, която я има в нашия фолклор е шопската – оти да се косим, като че ми мине! Нашият гост  Създателят на ансамбъл “Българе” – Христо Димитров е не само популярен режисьор и хореограф, но се занимава и с множество патриотични инициативи. През 2004-та година той основава Фондация “Българе”, с цел да подкрепя и популяризира българското фолклорно и културно наследство, не само в страната ни, но и в чужбина. Той учредява множество родолюбиви организации и сдружения. Създава Международния Фестивал на фолклорната носия в Жеравна. През 2014-та година става носител на почетен знак “Златен век” и грамота от Министерството на културата.  ", "date": "2019.03.10", "title": " Христо Димитров: Да сте виждали депресиран танцьор?!"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d1%81%d1%8a%d1%81-157-%d0%b4%d1%83%d1%88%d0%b8-%d0%bd%d0%b0-%d0%b1%d0%be%d1%80%d0%b4%d0%b0-%d1%81%d0%b5-%d1%80%d0%b0%d0%b7%d0%b1%d0%b8-%d0%bd%d0%b0-%d0%bf/", "text": "Пътнически самолет на етиопската авиокомпания „Етиопиън еърлайнс“ се разби малко след излитането си от Адис Абеба. Той е изпълнявал редовен полет от етиопската столица до Найроби. На борда на машината – „Боинг 737“, е имало 149 пътници и 8 души екипаж, съобщават световните агенции. Тече мащабна спасителна операция по издирването на оцелели. Към момента няма информация колко са жертвите при тежкия инцидент. В туитър премиерът на Етиопия Аби Ахмед изрази съболезнования на семействата на жертвите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Самолет със 157 души на борда се разби на път за Найроби\t\t\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%b3%d1%8a%d0%bb%d1%8a%d0%b1%d0%be%d0%b2-%d0%b5%d0%bc%d0%be%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d0%be%d0%b1/", "text": "Само гневът изригва със страшна сила Ругатнята стана като „Добър ден!“ за обикновения човек “Гроздовете на гнева” на Стайнбек е роман за Голямата депресия в САЩ. Ние нямаме талант, който да опише сегашната депресия у нас. Българинът живее в бездуховна среда, където положителните емоции са на изчезване. Само гневът изригва със страшна сила. Ругатнята стана като “Добър ден!” за обикновения човек. Псува мизерните доходи и цените в магазините. Попържа тока, парното и бензина. Най-сочната плювня обаче е за политиците, които го уверяват, че живее в охолство. От своя страна цветът на нацията кара парламентарните стенографки да се изчервяват. Ето примери, хроникирани в новата история на Народното събрание… Венцеслав Димитров нарече Велко Вълканов “плешив социалист”. Евгений Бакърджиев постави диагноза на Жорж Ганчев: “Луд – това е естественото ви състояние!” Жорж му отвърна с две удивителни: “Фашист!” и “Бандит!”. Димитър Стоянов предупреди Румен Петков: “Някой ден ще те пратиме в затвора и ще ти спукаме гъза!” Олимпи Кътев клъцна Георги Георгиев по най-святото. В отговор Георгиев налетя на Кътев и беше изгонен от пленарната зала. “Отидох да попитам Олимпи Кътев защо ме псува на майка”, обясни поведението си той. Междувременно Олимпи беше осъден за изкуството да злослови. Признаха го за виновен, че е накърнил достойнството и на Димитър Стоянов. Кътев плати 1 лев обезщетение на Стоянов и 2000 лева разноски по делото. Парламентарната псувня влезе и в социалната мрежа. На стената във Фейсбук депутатът Емил Василев инкрустира мнението си за социолога Кольо Колев. “П*тка, к*рва и проститутка” е въпросната личност, обяви Василев. Той обеща да напише дисертация на тема “Псувнята и позитивната й роля в българската политика”. Проф. Константин Гълъбов (1892-1980) е филолог, публицист, белетрист, критик, есеист и мемоарист. Текстът, който поместваме, е част от неговата студия “Психология на българина, публикувана през 1934 г.   Цветът на нацията кара парламентарните стенографки да се изчервяват Никъде в България хората не живеят тъй настръхнали един срещу друг както в София Емоционалното обедняване на българина е по-голямо в градовете, отколкото в селата – по-голямо в София, отколкото в другите ни градове. Тъкмо в столицата ни, която е издигната на най-висок културен уровен, животът на българина е най-беден откъм емоционални прояви. Преди всичко тук отношенията между хората са лишени в много по-висока степен от близост, отколкото гдето и да било другаде в България. Дори млади хора, другарували неразделно в родното си градче, споделяли години подред и радости, и скърби, тук неусетно се отчуждават, а завържат ли нови дружби, те нямат сърдечността на ония в провинцията. В София младежът, дошъл да следва в университета, изгубва в някакви четири години много от способността си да бъде близък другар и затова, когато се завърне в селото или града, отгдето е дошъл, забелязва с известно учудване, че връстниците му продължават да водят все същия другарски живот, който е водил и той по-рано. В столицата ни хората живеят, общо взето, чужди един на друг; дори когато се смятат за близки приятели, в отношенията им липсва нерв.  Едно от най-ценните качества на българина, неговото гостоприемство, е в София рядка добродетел: гостът, който идва в дома на софиянеца между 12 и 2 часа, бива поканван обикновено в приемната, за да почака, докато се свърши обядът в кухнята, а не, както е обикновено в провинцията – на трапезата. Богати хора, които могат да се отсрамят пред госта, пълнят вестниците с обяви, че няма да приемат за именния си ден, и после бягат с автомобилите си в Чамкория, за да не би, въпреки обявите, някой да ги посети; приемат ли обаче – правят го от „кумова срама“ или за да поддържат връзките си с хора, които могат да им бъдат полезни. А не е тъй в провинцията – там приемат обикновено защото им е драго да имат гости. И в провинцията златната мъдрост на дедите ни, че съседът бил по-близък и от роднина, често се забравя, но в София добросъседски отношения почти не съществуват. А обитателите на разните кооперативни и съпритежателски домове се гледат като обидени по стълбите, поздрав не си разменят и достатъчен е един малък повод, за да се скарат. (Поради лошите отношения на хората в тия домове мнозина продават апартаментите си.) Никъде в България хората не живеят тъй настръхнали един срещу друг както в София. Софиянецът живее и по-невесело, отколкото българинът в провинцията. Момичетата тук не пеят, освен ако някой не им е пуснал бръмбара в главата, че от тях „може да излезе хористка или дори оперна певица“; по улиците рядко ще срещнете усмихнато лице, рядко ще чуете някой да се смее, а таблата – тая толкоз българска игра, се играе без ония весели закачки, които я съпровождат в провинцията. Не подлежи на никакво съмнение, че в София българинът е много по-беден в емоционалния си живот, отколкото гдето и да било другаде в България. Дори в големите европейски градове, да речем в немските, емоционалното обедняване не е тъй очебиещо. Там хората имат по-малък кръг от познати, но в тоя по-малък кръг от познати дружбата и гостоприемството са по-сърдечни. На Коледа и последният бедняк ще направи на приятеля си някой малък подарък, а що се отнася до песните и веселието – за тях можете да имате представа, ако сте били например през Oktoberfest в Мюнхен: пеят и се веселят дори и хора бедни, на които не им е до песни и веселие. Защо провинциалистът, след като дойде да живее в столицата, в тоя град от преселници, става друг? В провинцията с право се казва, че в София животът променял хората, но нека добавим: това, което ги променя, не са само по-тежките условия на съществуване, защото точно такива условия, дори много по-тежки има и другаде в България и при все това там хората не са като софиянците. Променя ги главно по-европеизираният живот в София, оня дух на груб практицизъм, който завладява все повече западните народи (за да дава основание на мислители като Освалд Шпенглер да твърдят, че културата на Запада залязва) и който прониква и у нас, особено в столицата, гдето извършва опустошения в душите, много по-големи, отколкото в душите на западните народи. В София съзнанието на българина бива обсебено в много по-висока степен от стремежа към материални блага, отколкото гдето и да било в провинцията, и в това обсебване то обеднява бързо в емоционално отношение. Софиянецът от провинцията е чужд на живота в София. Нищо, че той свиква лесно с него и не желае да се върне отново в провинцията. Той е израснал в една друга действителност, оформил се е в нея като интелектуално и емоционално същество и това обстоятелство му пречи да се приобщи напълно към столичната действителност. Тъкмо тази отчужденост спомага немалко за неговото емоционално обедняване. Свикнал да встъпва в душевни реакции с действителността, в която е отраснал, много от формите на новата действителност в столицата не се отекват в емоционалното му същество – пред тях неговата селска или полуградска душа остава безучастна, за да се атрофира постепенно поради липса на импулси за движение. Но и в провинцията хората са изгубили също много от предишната сърдечност в дружбата, от предишното гостоприемство, от предишната веселост и живеят емоционален живот, по-беден от тоя на дедите ни. И по отношение на тях обаче важи обяснението, което дадохме във връзка с хората в столицата, защото и в провинцията условията за съществуване са станали по-тежки – защото и там животът е значително европеизиран и обсебен от духа на грубия западен практицизъм – защото и там на действителността се налагат постоянно нови форми, с които емоционалното същество на селянина или полугражданина не е организирано на млади години. Това емоционално обедняване вследствие на европеизирането се наблюдава и в литературата ни. Ще се спрем само на литературата ни в двете десетилетия преди Балканската война, защото европеизирането й става едва тогава по-осезателно. Тъкмо през времето на изтънчения естетизъм, когато съгласно заветите на френския символизъм като главна задача на поетичното творчество се смяташе внушението на чувства и настроения от „по-висок разред“, за които няма думи в езика и които могат да бъдат загатнати само чрез символи, нашата лирика и белетристика са доста бедни в емоционално отношение. Като изключим П. К. Яворов, Т. Траянов и Д. Дебелянов, такива чувства и настроения „от по-висок разред“ липсват в поезията на нашия символизъм. Вместо тях обаче имаме друго – лъжа! Психологията на днешния българин е във висока степен психологията на човек от едно преходно време, когато животът му преминава бързо от едни към други форми. В нея има много разместени неща. Поради бързото ни откъсване от селския и полуградския живот, поради бързото ни приобщаване с културата на Западна Европа, ние се завъртяхме на сто и осемдесет градуса около собствената си ос и се дезориентирахме. Много от грешките ни и в личен, и в обществен живот носят белега на дезориентираност, а дезориентирани сме, защото не сме още напълно европейци. В отличие от българина, в отличие от други народи като нашия, европеецът не е само обхванат от дух на практицизъм, но е и истински практичен: с усет за действителната нужда, с преценка за себе си и възможното в момента, с поглед за действителността. Психологията на днешния българин се определя във висока степен от стила на неговия живот. Какъв е този стил? Това е стилът на живота в страна, която се намира под непрекъснатото влияние на толкоз близките до нея културни страни в Европа, в страна, която е обхваната от стихийната воля да догони тяхното развитие, в страна, която се приобщава бързо с културните нужди на тия страни – но едновременно в страна, която е бедна, с ограничени възможности за стопанско развитие и затова безсилна да задоволи тия нужди.    ", "date": "2019.03.10", "title": " Константин Гълъбов: Емоционалното обедняване на българина"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%b7%d0%b0%d1%81%d0%b8%d0%bb%d0%b2%d0%b0-%d0%b1%d0%be%d1%80%d0%b1%d0%b0%d1%82%d0%b0-%d1%81%d1%80%d0%b5%d1%89%d1%83-%d0%b4%d0%b5%d0%b7%d0%b8%d0%bd%d1%84/", "text": "Фейсбук засилва борбата с дезинформацията за ваксините, предаде Асошиейтед прес. Социалната медия заяви, че ще скрива групи и страници, които разпространяват неверни информации за ваксините, от функцията „търсене“ на сайта си. Това е поредната стъпка, която Фейсбук и други предприемат, за да спре прилива от неверни информации на сайтовете на социалните медии, отбелязва АП. В четвъртък фейсбук заяви, че ще последва примера на световни органи в областта на здравето, като Световната здравна организация и американските Центрове за контрол и превенция на болестите, които публично идентифицираха лъжливи съобщения относно ваксините. Асошиейтед прес коригира първоначалната си информация от 7 март, в която погрешно е било съобщено, че фейсбук ще премахва групи и страници, които разпространяват неверни твърдения за ваксините. Всъщност, фейсбук няма да отстранява тези групи и страници – вместо това те няма да се появяват в препоръките или прогнозите при търсене на сайта, уточни АП, цитирана от БТА. Фалшивата идея, че ваксините причиняват аутизъм, пръкнала се от вече опровергано изследване от 1998 г. , не езапочнала от социалните мрежи, но се разпространи в тях, отбелязва агеницята. Макар че общите равнища на ваксинация в САЩ остават високи, според Центровете за контрол и превенция на болестите, нараства броят на децата под двегодишна възраст, на които не са били поставени никакви ваксини. Федералната служба обяснява, че този факт до голяма степен се дължи на липсата на здравна осигуровка – неосигурените деца е много по-вероятно да бъдат неваксинирани, отколкото тези, които имат здравна застраховка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.10", "title": " Фейсбук засилва борбата срещу дезинформацията за ваксините"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%bd%d0%b5-%d1%81%d1%8a%d0%bc-%d0%b8%d0%b7%d0%b1%d1%8f%d0%b3%d0%b0%d0%bb-%d0%be%d1%82-%d0%b1%d1%8a%d0%bb%d0%b3/", "text": "Винаги съм бил спонтанен човек, заклет авантюрист, предизвикателството е това, което е важно. Не съм избягал от България, излязох от нея заради авантюризма. Това заяви актьорът Димитър Маринов пред  Той коментира, че не е мислел за успех, а за него е важно чувството на удовлетвореност. Историята около Оскарите беше голям шок, филмът започна с много малък бюджет за такъв продукт, каза актьорът. По думите му по филма е „хвърлена страшно много кал“, нещо несравнимо за последните 50 години. Димитър Маринов каза още, че филмът „Зелената книга“ е успешен, защото показва загубеното усещане за любов, когато правиш нещо с огромна вяра. Това е и причината да видя толкова много хора със сълзи в очите, след като го гледаха, коментира актьорът по повод премиерата в „София Филм Фест“. „Когато човек е щастлив, той е глупав. Което е важно за мен – не да съм щастлив, а да съм доволен от това, което съм постигнал и където съм. Страданието, мъката е носителят, това е енергията, двигателят на раждане на изкуството. Много хора казват: „А бе, много ви е тъжно българското изкуство, все се пее за смърт, за изоставяне…Това е нашият народ и в САЩ това на мене много ми помага. Този негативизъм, той е поетичен, не е реален“, каза още актьорът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.10", "title": " Димитър Маринов: Не съм избягал от България, излязох от нея заради авантюризма"}
{"url": "https://trud.bg/%d0%bf%d1%8a%d1%82%d0%b5%d1%88%d0%b5%d1%81%d1%82%d0%b2%d0%b8%d0%b5-%d0%b8%d0%b7-%d1%81%d0%b5%d1%80%d1%81%d0%ba%d0%b0%d1%82%d0%b0-%d0%b4%d0%be%d0%bb%d0%b8%d0%bd%d0%b0/", "text": "Пътуваме на юг. Вдясно от пътя е Беласица, 60 процента гръцка, 20 – българска, 20 – македонска, единствената планина, чиито склонове се спускат в три държави, но Ако в гръцката част растителността е предимно с храсталаци, хубавите широколистни гори се намират в българската част. Най високият връх е Радомир, на 2029 м надморска височина, носи името на първородния син на цар Самуил, Радомир, като част от историята на Самуилова България. По средата тече река Струма, наричана от гърците Стримон, една от най големите реки, която заедно с Марица и Места се вливат в Егейско море. Всички села наоколо носят името Порой. По южните склонове на планината зиме има дебела снежна покривка, като напече слънцето от бързото топене на снеговете, се образуват порои. Най-голямото село се нарича Горни порой. Днес е хубаво гръцко село, с църква от времето на българите, с площад и големи чинари. Ако имате път натам, можете да се отбиете и да пиете едно кафе под чинарите. Серското поле с главен град Серес е богато и плодородно, защото всеки квадратен метър се напоява от Струма, чрез канали водата се извежда в модерни напоителни системи. Отглеждат се предимно ориз, памук и тютюн. Това е поминъкът тук. Има с дебели дънери, но наоколо преобладават масиви с нови дръвчета, приспособени за по-сурови климатични условия и по-студена зима. Защото маслината не обича нито студа, нито валежите и е закътана в такива топли долини. Най-добрата гръцка маслина е каламан, родината й е Пелопонес. Тя е дребна, но много вкусна. Гърците предпочитат да ядат дребни маслини, подобни на бадем. Килограм зехтин с добро качество е към 3 евро. Маслината е символ на Гърция, в герба на страната има маслиново клонче. Както казват гърците, за тях маслината не е обикновено дърво, от което правят зехтин. Те се отнасят с респект, с любов към това дърво, всяко дръвче се отглежда с любов, затова е най-качествен гръцкият зехтин.  Вляво от пътя е Означава желязна крепост. Допреди сто години населението било хиляда турци и хиляда българи. Сега е изцяло гръцко. Името на града дава една висока скала над 150 м, която завършва с крепост. Тук има две черкви, от двете страни на скалата. Те са български, построени преди 150 години. Интересното на Сидерокастро е това, че тук се е намирал гробът на нашия поет Димчо Дебелянов, който участвал в Първата световна война на Дойранския фронт. Тук са се били нашите войски с англичани, французи, гърци, сърби. По време на едно нощно дежурство Дебелянов пали цигара, пламъчето привлича вражески куршум, чува се изстрел, който убива поета. Той бива погребан в двора на черквата „Св. Богородица”. През 1938 г. идват негови приятели и роднини от България, преливат костите и препогребват Димчо Дебелянов в родната Копривщица. Недалече от Серес има два прекрасни манастира с еднакво име – „Св. Йоан Предтеча”. Единият е новопостроен, докато другият, който се намира на 7-8 км от Серес, е автентичен средновековен манастир. Ако искате да се докоснете и почувствате божествена тишина и спокойствие, да се отдадете на мислите и на себе си, мястото е такова, че нищо не нарушава покоя. Понякога монахините не са дружелюбни и се карат, ако видят, че се нарушава покоят, дори само ако откъснеш клонка, се получава скандал. Има магазин, където се продават продукти и предмети, изработени от самите монахини от различни билки – сапуни, мехлеми за кожни раздразнения или главоболие. Има и малък музей със стари дървени преси за зехтин. Манастирът е много хубав, някога е бил български, по-късно минава под властта на гърците.", "date": "2019.03.10", "title": " Пътешествие из Серската долина\t\t\t"}
{"url": "https://trud.bg/%d1%80%d0%b5%d0%b4%d0%bd%d0%b8%d0%ba-%d0%bf%d0%be%d0%bb%d1%83%d1%87%d0%b8-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%bd/", "text": "Редник бе изправен пред Военния съд в Сливен за притежание на наркотици и управление на автомобил след употреба на дрога, съобщиха от съда. Той е бил задържан при пътна проверка на 13 декември м.г. в района на кръстовище в центъра на Нова Загора. Седял е зад волана на „Мерцедес“. Направеният му тест дал положителен резултат за употреба на амфетамин и метаамфетамин. В него били намерени две пакетчета с общо тегло 1,6 гр. метаамфетамин на стойност 30 лева. До пътната проверка редникът е бил с чисто съдебно минало, не е бил наказван по служебен път. За двете престъпления Военният съд  му наложил по съкратеното съдебно следствие условна присъда от 1 г. и 3 м. с изпитателен срок от 3 години. По време на изпитателния срок спрямо него ще бъдат положени възпитателни мерки от районен полицейски инспектор. Освен това съдът му е отнел шофьорската книжка за 1 година. Наложил му е и глоба от 500 лева. Определението е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Редник получи присъда за притежание на наркотици и шофиране след употреба на дрога"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-84-%d0%bc%d0%bb%d1%80%d0%b4-%d0%bb%d0%b2-%d1%81%d0%b0-%d0%bf%d1%80%d0%b8%d1%85%d0%be%d0%b4/", "text": "8,4 млрд. лв. са приходите от туризъм за миналата година, съобщи пред   министърът на туризма Николина Ангелкова. „Общо преките и непреките приходи от туризъм формират към 12% от брутния вътрешен продукт на страната. Това показва, че туризмът е един от основните сектори на икономиката в страната“, посочи тя. Ранните записвания към момента сочат между 15 и 25% спад на руските туристи в страната ни, отчете ресорният министър. По думите ѝ се предприемат различни мерки, за да се промени тази прогноза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Министър Ангелкова: 8,4 млрд. лв. са приходите от туризъм за миналата година"}
{"url": "https://trud.bg/%d0%bd%d1%8f%d0%bc%d0%b0-%d0%be%d1%86%d0%b5%d0%bb%d0%b5%d0%bb%d0%b8-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d1%81-%d0%b5%d1%82%d0%b8%d0%be%d0%bf%d1%81%d0%ba/", "text": "Няма оцелели в   предадоха световните агенции, като се позоваха на етиопската държавна телевизия. Машината се разби по-рано тази сутрин малко след излитането от летището в Адис Абеба на път за Найроби. В нея имаше 157 души. Те са били от 33 страни, уточнява държавната телевизия, като се позовава на неназован източник от авиокомпанията. Самолетът, 737-8 МАХ, е бил нов и е бил доставен на Етиопиън еърлайнс в средата на ноември, допълва Асошиейтед прес, като се позовава на данните от базата данни за гражданската авиация Planespotters. net.  Причините за катастрофата засега остават неизвестни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.10", "title": " Няма оцелели в катастрофата с етиопския „Боинг 737“\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%80%d0%b5%d0%bc%d0%b8%d0%bd%d0%b0-%d1%88%d0%b5%d1%81%d1%82%d0%b2%d0%b8%d0%b5%d1%82%d0%be-%d0%bd%d0%b0-%d1%82%d0%be%d0%bb%d0%b5%d1%80%d0%b0/", "text": "Шествие на толерантността и единението „Заедно за България, заедно за Европа“ се провежда в столицата. Събитието е по повод Деня на спасението на българските евреи и се организира съвместно от Организацията на евреите в България „Шалом“ и Столична община. Шествието тръгва в 11.00 часа от Паметника на Незнайния войн, преминава през Храм-паметника „Св. Александър Невски“, Народно събрание и завършва на Паметника на спасението с церемония и поднасяне на венци и цветя. Председателят на ПГ на ГЕРБ и зам.-председател на партията Цветан Цветанов се включи в инициативата. Специално за това значимо събитие в България пристига лично президентът на Световния еврейски конгрес Н. Пр. Роналд С. Лаудер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.10", "title": " Вижте как преминава шествието на толерантността в София (СНИМКИ)\t\t\t"}
{"url": "https://trud.bg/%d0%b5%d0%ba%d0%b7%d0%b0%d0%ba%d1%82%d0%b0-%d0%bf%d1%80%d0%b8-%d0%b5%d0%b2%d1%80%d0%be%d0%b8%d0%b7%d0%b1%d0%be%d1%80%d0%b8-%d0%bf%d1%80%d0%b5%d0%b7-%d1%84%d0%b5%d0%b2%d1%80%d1%83%d0%b0%d1%80/", "text": "Ако евроизборите се провеждаха в края на февруари т.г., ГЕРБ биха ги спечелили с резултат от 22.2% от имащите право на глас българи, а БСП биха останали втори с 19.4%. Трети са ДПС с 6.9%, а четвърти са ОП с 6.4% (ако се явят в сегашния си коалиционен формат). Демократична България биха получили 2.5%, СДС – 1.3%, РБ, АБВ, Воля и Възраждане – по 1%. Трудно е да се коментират към момента шансовете на десницата, предвид неяснотите по формата, в който ще се явят на вота десните партии. Резултатите от показват, че десните партии имат по-малки шансове за добро представяне, ако се явят поотделно. Данните са от изследване в рамките на собствената изследователска програма на „Екзакта Рисърч Груп”. 28% от българите интервюирани от „Екзакта” в края на февруари заявяват, че възнамеряват да гласуват преференциално на предстоящите евроизбори. 15% не смятат да се възползват от правото си на преференциален вот. Преференциално искат да гласуват половината от избирателите на ОП, както и по една трета от избирателите на ГЕРБ и на БСП. Сред твърдо решилите да гласуват на предстоящия евровот, желаещите да отбележат преференция са два пъти повече от нежелаещите. Това показва, че преференциалният вот се е утвърдил в изборната практика у нас и мотивира немалко избиратели за участие, съобщават от агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.10", "title": " „Екзакта“: При евроизбори през февруари ГЕРБ печелят с 22.2%\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%81%d1%82/", "text": "По информация на българското посолство в Адис Абеба към 13:30 ч. българско време няма данни за загинали български граждани на борда на катастрофиралия самолет на „Етиопиан Еърлайнс“.  Посолството ни в Етиопия в сътрудничество с други посолства прави опити да придобие списъка на пътниците в катастрофиралия самолет, но досега такъв не е предоставен. Посолството ни е в контакт с местните власти и следи ситуацията. По непотвърдени официално данни на борда на разбилия се на път от Адис Абеба за столицата на Кения – Найроби, самолет е имало пътници от 33 националности. По информация на Ситуационния център на Европейската служба за външна дейност няма загинали сред служителите на Делегацията на ЕС в Африканския съюз, Делегацията на ЕС в Етиопия, както и на службите на Специалния представител на ЕС, на Европейската инвестиционна банка и Европейската гражданска защита и европейски операции за хуманитарна помощ. Няма загинали и сред служителите на мисиите на ЕС в Сомалия – гражданската мисия за изграждане на капацитет EUCAP и военната мисия в подкрепа на обучението на силите за сигурност EUTM. При необходимост от съдействие българските граждани могат да се свържат с посолството ни в Адис Абеба на телефон +25116610032 и дежурни телефони в извънработно време: +251911252514; +251913069999  Летището в Адис Абеба обяви горещи телефонни линии при кризисна ситуация: + 251115178733, +251115174735, +251115174100 и телефони за всякаква необходима информация: + 251115178945, +251115178987,+251115178231, +251115178558. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " МВнР: Няма данни за загинали българи в катастрофиралия етиопски самолет"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%80%d0%b0%d0%b7%d0%b3%d0%bb%d0%b5%d0%b4%d0%b0-%d1%80%d0%b0%d0%b7%d0%bb%d0%b8%d1%87%d0%bd%d0%b8-%d0%bf%d1%80/", "text": "Председателят на ПГ на ГЕРБ Цветан Цветанов посети Елена, където разгледа няколко проекта, които са реализирани благодарение на държавно финансиране. Заедно с Цветанов в Елена бяха и кметът на Велико Търново Даниел Панов, общинският координатор на ГЕРБ – Елена Валентин Гуцов, кметът на общината Дилян Млъзев, председателят на местния парламент Стоян Златев, зам.-кметът Йордан Димитров и общинските съветници Йордан Йорданов и Стефан Минчев. Председателят на ПГ на ГЕРБ отиде в квартал „Север”, в който три от жилищните блокове са санирани по Националната програма за енергийна ефективност на многофамилни жилищни сгради. Техните собственици споделиха, че след санирането сметките им за отопление са намалели с 50% и изразиха благодарност към правителството за тази полезна програма, която подобрява средата за живеене, а сградите придобиват приветлив облик и се увеличава техният експлоатационен срок. Обитателите на още два жилищни блока в квартала очакват продължението на Програмата и вече са регистрирали Сдружения на собствениците, с чиито представители Цветанов разговаря. Те призоваха правителството да продължи Програмата, тъй като по думите им тя достига и до хора с по-ниски финансови възможности. В града Цветан Цветанов разгледа също ул. „Пробуда”, която се ремонтира с 200 000 лева, отпуснати с постановление на Министерски съвет. Преди да се положи новият асфалт на улицата се сменя изцяло подземната комуникация, за да няма последващи интервенции върху новата настилка. След ремонта улицата ще стане двупосочна, ще има тротоар и при добри метеорологични условия работата по обекта ще бъде приключена в най-кратки срокове. Цветанов разгледа и сградата на училище „Иван Момчилов”, чиито отоплителни котли преди време бяха са подменени отново с финансиране от правителството. За смяната на отоплителната инсталация на учебното заведение, Цветанов пое ангажимент при едно от предишните си посещения в Елена. Сега правителството отпусна 1,8 милиона лева за енергийна ефективност. Ремонтните дейности започнаха от физкултурния салон и ще завършат до следващата учебна година. В балканското градче Цветанов посети Общинския туристически информационен център – четвъртият в страната, лицензиран според разпоредбите на Закона за туризма. Цветанов разговаря със служителите в звеното за положителните тенденции в развитието на туризма, които се наблюдават в Елена. Над 178 са категоризираните места за настаняване на територията на общината, информираха от екипа на туристическия център, а единственият почивен ден на местните музеи е 1 януари. В Елена Цветан Цветанов разгледа и ремонтираната със средства по Програмата за развитие на селските райони църква „Рождество Богородично”. Старият храм в града също се реставрира, благодарение на финансирането по тази програма.  По време на своето посещение в гр. Елена Цветанов разговаря с млад предприемач, единственият за момента официален производител на Еленски бут – традиционен деликатес, който е емблематичен за възрожденското градче. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.10", "title": " Цветан Цветанов разгледа различни проекти с държавно финансиране в Елена"}
{"url": "https://trud.bg/%d1%80%d0%b0%d1%81%d0%b8%d0%bd%d0%b0-%d0%b2-%d1%81%d0%bc%d1%8a%d1%80%d1%82%d0%be%d0%bd%d0%be%d1%81%d0%bd%d0%b0-%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b0/", "text": "Снимала се е с Дани Глоувър Млада българка преследва мечтите си за кариера и стигна отвъд Океана, за да ги осъществи. 25-годишната Расина Павлова се занимава с актьорско майсторство вече 6 години и е играла в десетки театрални продукции във Великобритания и САЩ. В България участва във филма „Смъртоносна надпревара“ 4 на Дон Майкъл Пол и „Секс Академия: Мъже“ на Георги Костов. Расина е завършила 1-во СОУ „Пенчо П. Славейков“ в София, след което следва бакалавър драматично изкуство и фотография в Англия. През 2016 г. заминава за САЩ, където изучава актьорско майсторство в „Академията по актьорско майсторство и театър Стела Адлер“ (The Stella Adler Academy of Acting). В избора си на обучения Расина разказва, че се води от инстинктите си: „В Лондон се влюбих в актьорството като форма на изкуство. Занимавам се и с фотография като хоби, но страстта ми е да играя“. Тя споделя, че се е насочила към драмата, защото открива това, което е в душите на хората. „Чрез актьорството имам възможността да се превъплътя в различни герои, опознавам ги. Наскоро в Лос Анджелис играх Нора в „Куклен дом“ на Хенрик Ибсен. В пиесата тя напуска съпруга си и изоставя децата си. Аз като жена не мога да си представя някой ден да постъпя по този начин, но в пиесата трябваше да намеря начин да разбера Нора, за да я изиграя достойно“, разказва българката пред „Труд“ и допълва, че драмата предизвиква човешките ценности, морал и истини у нея. Красавицата е участвала е театралните постановки „Макбет“ и „Йерусалим на Джез Бътъруърт в Arts Centre Washington, Великобритания. „Middletown“ на Уил Ено, „Лов на вещици“ на Артър Милър, “The London Cuckolds” на Едуард Рейвънсрофт, адаптация на Тери Джонсън е представила в Ел Ей. През януари тази година в САЩ се е снимала в независимия филм “Tu Es Partout” на Майкъл Веритас. А през 2018 г. в Лос Анджелис е участвала и в два музикални клипа: “Fall into the sky” на Ана Климкина и “Runaway” на Оскар Шелър. Расина разказва, че при заснемането през март 2016 г. в България на „Смъртоносна надпревара 4: Отвъд Анархията“, е имала удоволствието да се запознае с актьорите Дани Трехо, Дани Глоувър, Зак МакГоуан и нашата актриса Лорина Камбурова. „Аз бях една от състезателките – Хелена, но за жалост доста бързо с партньорката ми отпаднахме от състезанието, защото бяхме взривени“, смее се тя. За участието си през същата година в „Секс академия: Мъже“ с Димо Алексиев и Иво Аръкова казва, че всичко е било много весело, а българските актьори са били много любезни и приветливи. Въпреки участието си във филми, за Расина театърът притежава магия. „Там трябва да знаеш всяка една реплика без грешка, защото нямаш втори дубъл“, казва тя. За българката трудност се оказва раздялата с дома. „Премеждието, с което и до днес се сблъсквам, е как да бъда сама без да се чувствам самотна“, казва тя и е благодарна на подкрепата на нейната майка. Днес Расина е асистент режисьор в САЩ на продукция на пиесата „Пера“ на Дъг Райт. За крехката си възраст вече има номинация за най-добър написан драматичен кратък сценарии във фестивала AOF “Action on Film” 2017, който се провежда в Лас Вегас. В момента тя е част от предстоящата продукция на „Колко е важно да бъдеш сериозен“ на Оскар Уайлд, чиято премиера ще е през месец май. Расина споделя, че не е фокусирана върху славата, а върху израстването й като специалист в сферата си. „Това, което желая да дам на киното и театъра е страстта, която нося в себе си за играта и затова, което писателите са създали. Без тях нямаше да има нужда от хора като мен. Когато играя се чувствам силна и свободна“, казва Расина Павлова. Родители Името й е комбинация от Краси и Ина Името на българската актриса не е традиционно, но е комбинация от имената на нейните родители Краси и Ина – Расина. Решението им да кръстят така тяхната дъщеря е подсилено от името на Цар Расин, който е споменат в Библията и означава „господстващ владетел“. „Това е силата, която те са искали да притежавам, когато са ме изпратили в света“, казва нашенката, която се е впуснала в мечтата си да завладее актьорската сцена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Расина в „смъртоносна надпревара“\t\t\t"}
{"url": "https://trud.bg/%d0%b1%d1%83%d1%81-%d1%81%d0%b5-%d0%b2%d0%b7%d1%80%d0%b8%d0%b2%d0%b8-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d1%82%d0%be%d0%ba%d1%85%d0%be%d0%bb%d0%bc/", "text": "Бус се взриви центъра на шведската столица Стокхолм, съобщава „Ройтерс”. Огромни кълба гъст черен дим се издигат над мястото на инцидента. Полицията е отцепила района. Десетки линейки и пожарни автомобили са изпратени на мястото на експлозията. По първоначална информация не е имало пътници в автобуса. Най-вероятната причина за експлозията е изтичане на газ.", "date": "2019.03.10", "title": " Бус се взриви в центъра на Стокхолм\t\t\t"}
{"url": "https://trud.bg/%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%be%d1%82-%d0%b4%d0%b2%d0%b5-%d0%be%d0%b1%d1%89%d0%b8%d0%bd%d0%b8-%d1%81%d0%bf%d0%b0%d1%81%d0%b8%d1%85%d0%b0-4-%d1%81%d0%b3%d1%80%d0%b0%d0%b4/", "text": "Четири сгради и 25 животни спасиха от огнен ад пожарникари от Велико Търново и Горна Оряховица. Пожарът лумнал в събота минути след 11 часа край село Шереметя на пътя Велико Търново – Варна. От старата столица потеглили трима огнеборци, а от Горна Оряховица четирима. С общи усилия те потушили стихията и спасили близките четири сгради и 25 животни, затворени в една от тях. Изгорели обаче един фургон, спомагателна постройка, 20 касети със стъклен амбалаж и 40 кв.м дървена ограда на дворно място. Причината на пожара е човешка небрежност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Огнеборци от две общини спасиха 4 сгради и 25 животни от огнен ад\t\t\t"}
{"url": "https://trud.bg/34-%d0%bc%d0%b0-%d0%bf%d1%80%d0%be%d0%b1%d1%8f%d0%b3%d0%b0%d1%85%d0%b0-12-%d0%ba%d0%bc-%d0%bf%d1%80%d0%b5%d0%b7-%d0%bf%d1%8a%d1%81%d1%82%d1%80%d0%b8%d0%bd%d0%b0-%d0%bf%d0%bb%d0%b0%d0%bd%d0%b8%d0%bd/", "text": "34 любители на спорта се впуснаха в бягане по 12 километров маршрут през Пъстрина планина в област Монтана. Състезанието „Пъстрина рън“, се организира за трети път от BG Events & Guiding, което е регистрирано във видинското село Протопопинци, община Чупрене. Всяка година обединението от ентусиасти организира поне по 10 надпревари за планинско бягане и колоездене в Северозападна България. За пръв път „Пъстрина рън” тази година бе включено в спортния календар на община Монтана, а старт бе даден от кмета Златко Живков. В бягането, което започна от село Крапчене, се включи и председателят на Общинския съвет в Монтана Иво Иванов. „Това е най-достъпния спорт. Всеки може да участва. За състезателите няма възрастови ограничения, но при награждаването са разделени на шест групи – жени и мъже 40+, жени и мъже до 39 години и юноши. Необходими са само неудържим ентусиазъм, голяма любов към планината и желание да предадем тази любов на колкото може повече хора!”, сподели един от организаторите – Иван Стоянов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " 34-ма пробягаха 12 км през Пъстрина планина в Северозапада"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d1%82%d0%b5%d0%bb%d0%bd%d0%b0-%d1%82%d0%b5/", "text": "Министър-председателят Бойко Борисов изпрати съболезнователна телеграма до премиер-министъра на Федерална демократична република Етиопия Абий Ахмед по повод трагедията със самолета на Етиопската авиокомпания, съобщават от МС. „С огромна покруса узнах за трагичния инцидент със самолета на Етиопската авиокомпания, отнел 157 невинни живота. Тази ужасна новина дълбоко ни разтърси“, пише българският министър-председател на етиопския си колега.  „Моля приемете моето най-искрено съчувствие във връзка с този нелеп инцидент и безвъзвратната загуба на толкова много невинни човешки жертви“, посочва още премиерът Борисов. „Изразявам своите най-дълбоки съболезнования на семействата на загиналите, във връзка с тяхната непоправима загуба, както и на правителството на ФДР Етиопия в този тежък момент – искрена съпричастност и пълна солидарност“, пише още министър-председателят Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.10", "title": " Борисов изпрати съболезнователна телеграма до премиера на Етиопия Абий Ахмед"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b8-%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b8-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82/", "text": "Апелативният съд във Велико Търново ще заседава по въззивно дело, по което нито прокуратурата, нито обвиняевите са дворни от присъдите на първа инстанция. Със своя присъда от 2 ноември миналата година Окръжният съд в старата столица е признал подсъдимия Ивайло В. П. /37 г/ от Стражица за виновен в това, че на 8 юни 2015 г. на кръстовището на пътя София-Варна при гара Джулюница, управлявайки лек автомобил БМВ се движил със 112,7 км./ч. и катастрофирал. При сблъсъка причинил смъртта на Данчо Л. /22 г/, тежка телесна повреда на Деян М. П. /20 г/ и средни телесни повреди на Соня  Г. /22 г/, Йордан Й. /22 г/ и на Георги Д. /37 г/. Окръжен съд му определил наказание от 3 години условно с изпитателен срок от 5 години.  Съдът лишил подсъдимия от право да управлява МПС за срок от 5 години. Със същата присъда Окръжен съд Велико Търново е признал подсъдимия Йордан Й. /22 г/ от с. Бряговица за виновен в това, че като водач на  лекия автомобил „Дайхацу Куоре Л80”  отнел предимството БМВ-то. Той не спрял на знак „Стоп” и е съпричастен към тежкото произшествие. Окръжният съд му определил наказание от 3 г.условно с 5-годишен изпитателен срок.  Делото в Апелативен съд Велико Търново е образувано по протест на Окръжна прокуратура Велико Търново, въззивни жалби от защитниците на подсъдимите и въззивни жалби от частните обвинители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Прокуратура и обвиняеми недоволни от присъда за катастрофа с един загинал и четирима ранени\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%82%d0%b2%d0%b0%d1%80%d1%8f%d0%bd%d0%b5-%d0%bd/", "text": "Социалисти от младежката структура на БСП в район „Лозенец“ организираха инициативата „Резиденция „Лозенец“ за всеки!“ пред главния вход на резиденцията. Според Министерството на отбраната, което стопанисва резиденция „Лозенец“, тя е секретен обект, но според ценоразпис, качен на сайта на министерството, срещу сумата от 14 400 лв. всеки може да покани над 500 души на частно парти. Целта на инициативата на младите социалисти е паркът на резиденция „Лозенец“ да е достъпен през светлата част от деня за всички столичани и гости на столицата. Социалистите поставиха пред главния вход на резиденция „Лозенец“ голяма арка, на която закачиха над 100 цветни пликове за писма. На пъстрия фон те поканиха всеки преминаващ или пристигащ на събитието да си направи снимка заедно с една от цветните табели, на които се четяха послания като „Резиденция „Лозенец“ за всеки“ и „СТОП на двойния стандарт“, както и с цветни очила и шапки. „Отстояваме нашата позиция за парка на резиденцията, но искахме и да създадем настроение и положителен заряд. Затова избрахме да проведем събитието по този начин. Вярваме, че с положителни инициативи можем да предизвикаме промяна към по-добро в живота на гражданите на София“, сподели Габриел Вълков, председател на Младежко обединение в БСП – Лозенец. Във втората част на събитието социалистите раздаваха на преминаващите граждани листове и ги молеха да напишат защо според тях резиденция „Лозенец“ трябва да отвори врати за гражданите. Всички можеха да сложат своите послания в пъстрите пликове за писма, които организаторите бяха закачили пред входа на резиденцията. Младежите от БСП обещаха, че тези писма ще бъдат изпратени на министъра на отбраната Красимир Каракачанов. „Това, което се случва с резиденцията, е класически пример за паралелната държава, в която живеем. За едни може, а за голямата част от народа – не“, сподели Николай Велчев, председател на РС на БСП – Лозенец, който също участва в събитието. На място дойде и районният кмет на „Лозенец“ Любомир Дреков. Той поговори с присъстващите, които споделиха, че искат една зелена и по-достъпна за всички хора София. Събитието бе организирано под егидата на Младежко обединение в БСП – София като част от кампанията „24х24“.", "date": "2019.03.10", "title": " Млади социалисти поискаха отваряне на парка на резиденция „Лозенец“ с пъстра инициатива"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d1%88%d0%be%d1%84%d1%8c%d0%be%d1%80-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba/", "text": "Добричкият окръжен съд задържа под стража 28-годишен шофьор без книжка от с. Житница, разследван за причиняване на смърт по непредпазливост при пътно произшествие. Тежкият инцидент станал рано сутринта на 17 февруари на околовръстния път в Добрич. Младият мъж возел трима души към Генерал Тошево, но загубил контрол над автомобила си и предизвикал катастрофа. Тежко ранен бил единият от спътниците му, който починал след броени часове. Тъй като нямал книжка, шофьорът избягал. Предал се близо 3 седмици по-късно, след като вече бил обявен за издирване. Оказало се, че вече има зад гърба си две присъди. Заради риска да се укрие или да извърши друго престъпление, съдът му наложи най-тежката мярка за неотклонение. Определението подлежи на обжалване пред Апелативния съд във Варна в тридневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Задържаха под стража шофьор без книжка, затрил свой спътник в катастрофа"}
{"url": "https://trud.bg/%d0%bf%d1%80%d0%b5%d0%b2%d1%8a%d0%b7%d0%bf%d0%b8%d1%82%d0%b0%d0%b2%d0%b0%d1%82-%d1%81%d1%8a%d1%81-%d0%b7%d0%b0%d1%82%d0%b2%d0%be%d1%80-%d0%ba%d1%80%d0%b0%d0%b4%d0%b5%d1%86-%d1%81-29-%d0%bf%d1%80%d0%b8/", "text": "Изпечен апаш, наказван заради кражбите си  вече 28 пъти получи поредна присъда “лишаване от свобода” от магистратите в Монтана. 36-годишният безработен Пламен П. застана пред Районният съд след като миналата година бе заловен от полицията заради 2 последователни удара в областния град. На 3 май 2018 г. обирджията  влязъл посред бял ден в магазин за спортни стоки в Монтана и отмъкнал от чантата на продавачката скъп портфейл с 220 лева в него. Два дни по-късно крадецът се промъкнал на служебен паркинг на фирма и задигнал от автомобил мобилен телефон. Набезите на апаша обаче били заснети от камери и пазителите на реда бързо го пипнали. Пред съда престъпникът се призна за виновен и поиска делото му да се разгледа по съкратена процедура – без разпити и вещи лица. Така присъдата му от две години и три месеца бе намалена с 1/3 и съдът постанови той да отиде зад решетките за една година и половина, които да излежи при първоначален строг режим. Наказанието ще действа поправително, предупредително и възпитателно на подсъдимия и останалите граждани, обявиха магистратите. Пламен П. е опасен рецидивист, осъждан е 28 пъти досега за кражби и повечето от наказанията му са преминали зад решетките, но за кратко. Обикновено апашът се признава за виновен и иска съкратено съдебно следствие, което автоматично съкращава  присъдите му, обясниха юристи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Превъзпитават със затвор крадец с 29 присъди"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7-23/", "text": "Специализираната прокуратура внесе искане в Специализирания наказателен съд за постоянна мярка „задържане под стража“ на трима от обвиняемите за . Иска се постоянно в ареста да останат Милен Пенчев, директор на териториалното поделение на НОИ в Силистра, Стоянка Симеонова и Тодор Тодоров, съобщава  Специализираната прокуратура е образувала досъдебно производство за организирана престъпна група, която е действала на територията не само на Силистра, но и на София. Има разпитани свидетели, използвани са и специални разузнавателни средства. Вчера, по време на специализирана операция, са претърсени 14 адреса, два от които служебни. Открити са документи, банкови карти и извлечения. Престъпната групата е действала от 2017 г. За две години от схемата са се възползвали около 20 души. В трудите им книжки ги представяли като бивши миньори, защото това им дава право да се пенсионират по-рано и с по-висока пенсия – над 600 лева. За услугата пенсионираните заплащали 10 000 лева разсрочено, след като се отпусне пенсията. За участие в организираната престъпна група са обвинени общо 6-ма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Прокуратурата иска постоянен арест за трима от участниците в схемата с пенсии в НОИ-Силистра"}
{"url": "https://trud.bg/%d0%b1%d0%be%d0%b1%d0%b8-%d0%b2-%d1%86%d0%b0%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8%d1%82%d0%b5-%d0%bf%d1%80/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Колко приключения могат да се открият в огряната от щедро слънце зеленчукова градина? Има ли тайни от природата пред малчуганите и защо е важно възрастните да насърчат откриването им? Кога започва приятелството с полезните храни? На тези и много още въпроси търсят отговори издателят от “Еуниката” Владимир Шишков и д-р Людмила Емилова. Творбата им “Боби в царството на зеленчуците” имаше премиера на “Панаира на книгата” в последните дни на отминалата година. При представянето авторите отделиха специално внимание на консултанта Веселин Станков. По интересен и достъпен начин той дава точните характеристики на зеленчуците и съдейства те да станат любими герои в необятната вселена на полезното знание. Елегантните Марули, войниците Краставици, комедиантите Лук и Чесън, здравеняците Боб и Леща и др. разкриват пред Боби и читателите как неуморно помагат на децата да растат здрави и силни. За водач на момчето в своите владения цар Домат определя принц Морков. Боби и Морков преминават през спиращи дъха приключения, а художничката Ива Груева е превърнала царството на зеленчуците във вълнуващо място за откривателство. Идеята на Владимир Шишков за детската книга спечелила веднага д-р Емилова и заради нейна лична история с двете й внучки близначки. Когато били малки, лекарката им разказвала, че в зеленчуците и плодовете има малки войничета с остри сабички, които режат главите на пълчищата от вируси и бактерии, и децата, които ги ядат, растат здрави. Каузата на тези верни бойци през годините е привлякла още много малчугани, преминали със семействата си през медицинския център и излекувани от чести простуди, гнойни ангини, синузити, алергии (включително бронхиална астма), акне и др. Суровите зеленчуци заслужават цялото ни внимание, обяснява д-р Емилова, заради богатството на ценни вещества – витамини, минерали, микроелементи, антиоксиданти, ензими, фибри и още много – открити и все още неоткрити от науката съставки. Те неуморно работят за нашето здраве и е добре да присъстват в менюто през цялата година. Българската природа е много щедра в разнообразието на зеленчуци.  Често родители я питат защо детето им категорично отказва да хапне суров зеленчук. Част от проблема е вид деформация във вкуса, провокирана от привикването към полуфабрикатните, преработени и рафинирани храни. Картината се замъглява от многото сол, подсладители, различни подобрители, набухватели и още опасна за здравето химия. Рецепторите се притъпяват и не разпознават толкова лесно великолепието на богатата палитра от вкусове и аромати в суровите зеленчуци. Дългогодишният опит на лекарката показва, че здраво стискат уста пред зеленчука малчуганите, които не са кърмени или са неправилно захранени. Родителството е най-отговорната мисия и започва още с мечтата и подготовката за зачеване. Ако и двамата родители проведат програма на омекотено гладуване преди забременяването, ако бъдещата майка се храни здравословно и после кърми бебето поне една година, то ще приеме зеленчуците и плодовете като желана и обичана храна без пречки, убедена е д-р Емилова. Най-добрият начин е зеленчукът да се приема в цялостния му вид. Голямата салата от сурови зеленчуци за обед и вечеря е задължителна за здравословното семейно меню. В месеците със слънчево греене трапезата се развеселява от домати, краставици, пиперки, узрели от природната топлина. През студените дни се консумират моркови, зеле, ряпа, алабаш, гулия, лук, чесън, праз и др. Д-р Емилова съветва специално внимание да се отдели на зеленолистните зеленчуци. С тях на организма се доставят много фибри, които напълно липсват в месото, млечните продукти и храните с бяло брашно и бяла захар. Бобовите храни също съдържат фибри. Попаднали в стомаха, фибрите увеличават обема си, стомашната стена се разтяга и изпраща вест на мозъка, че сме сити и уверено ще подминем поредното изкушение в лъскава опаковка. Така и деца, и възрастни, са предпазени от преяждане. Сприятеляването между зеленчуци и плодове е загатнато във финала на книжката. Принц Морков споделя с Боби, че невиждана хубавица от царството на плодовете го е запленила. И момчето обещава да придружи новия си верен приятел в търсене на плодовите владения. Според Владимир Шишков изданието е само начало на поредица от четива за цялата фамилия. Двамата с д-р Емилова са убедени в необходимостта да се популяризира сред всички възрасти ползата от здравословното хранене. Тя е толкова неоспорима, че дори “зеленчуци, който не яде”, ще бъде изкушен да ги включи в менюто си, след като открие с помощта на Боби тяхното царство. Рецепта на главен готвач Илия Илиев Бурито с грах  (1 порция) 200 г грах сваряваме на пара. Махаме от огъня и прибавяме 1/2 скилидка ситно нарязан чесън, 60 грама тофу и 100 г веган моцарела, настъргани на едро, 1 суп. лъж. сусамов тахан и разбъркваме добре. Сместа завиваме в 3 (една върху друга) пълнозърнести веган кори за баница, да се получи по-продълговата „сърма”. Пече се на 160 градуса за 15 мин.", "date": "2019.03.10", "title": " „Боби в царството на зеленчуците“ провокира и възпитава нови вкусове\t\t\t"}
{"url": "https://trud.bg/%d0%b3%d0%b0%d1%82%d1%83%d0%b7%d0%be-%d0%b2%d0%b8%d1%81%d0%b8-%d0%b7%d0%b0-%d0%b4%d0%b5%d1%80%d0%b1%d0%b8%d1%82%d0%be-%d1%81-%d0%b8%d0%bd%d1%82%d0%b5%d1%80/", "text": "Дженаро Гатузо може да пропусне предстоящото дерби „Милан“ – „Интер“. Наставникът на „росонерите“ бе изгонен при успеха над „Киево“ с 2:1. Темпераментният специалист не сдържа нервите си през първото полувреме във Верона, а главният рефер Лука Пайрето го прати на трибуните. Шанс Гатузо все пак да бъде на скамейката за големия сблъсък с градския съперник обаче има. На Апенините треньорите не изтърпяват наказание, ако са били изгонени. Всичко зависи от съдийския доклад.  „Това беше просто един момент от мача, а след последния съдийски сигнал Гатузо и арбитъра изчистиха всичко помежду си“, увери помощникът на Рино Джиджи Рико.  В герой за „Милан“ за пореден път се превърна зимното попълнение Кшиштоф Пьонтек. Полякът вкара победното попадение, а това бе негов шести гол с екипа на „дяволите“ от януари насам.  Лукас Биглия също се разписа в първия си мач след завръщането от контузия заради която не бе играл от края на октомври.  В друга среща от кръга „Болоня“ срази „Каляри“ с 2:0 в битката от втората половина на таблицата. Българският национал Кирил Десподов започна двубоя от резервната скамейка, но веднага след почивката влезе в игра в опит да обърне развоя. Бившият играч на ЦСКА не успя обаче да помогне на тима си да предотврати поражението. Головете за домакините реализираха Ерик Пулгар от дузпа през първото полувреме и Роберто Сориано в средата на втората част. В елита на Италия Десподов има вече 4 мача, но все още чака дебют като титуляр.", "date": "2019.03.10", "title": " Гатузо виси за дербито с „Интер“"}
{"url": "https://trud.bg/%d0%bf%d0%b8%d0%bb%d0%be%d1%82%d1%8a%d1%82-%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb%d0%b8%d1%8f-%d0%b5%d1%82%d0%b8%d0%be%d0%bf%d1%81%d0%ba%d0%b8/", "text": "Пилотът на „Боинг“ 737-800 MAX на „Етиопиан Еърлайнс“,  от Адис Абеба в неделя, е заявил на че има трудности и иска да върне самолета съобщиха от авиокомпанията, цитирани от AFP. Пилотът e получил разрешение, за да се върне в Адис Абеба, заяви главният изпълнителен директор на авиокомпанията пред журналисти в етиопската столица, в отговор на въпрос дали от летателния апарат е бил подаден сигнал за бедствие. При катастрофата на „Боинг“ 737-800 МАХ на „Етиопиан Еърлайнс“ загинаха 157 души от 33 страни. Според данните най-много са жертвите от Кения – 32. На борда е имало и 18 канадци, 9 етиопци, 8 италианци, 8 китайци, 8 американци, 7 британци, 7 французи, 6 египтяни, 5 холандци, 4 индийци, 4 словаци, 3 австрийци, 3 шведи, 3 руснаци, 2 мароканци, 2 испанци, 2 поляци и 2 израелци. Белгия, Индонезия, Сомалия, Норвегия, Сърбия, Того, Мозамбик, Руанда, Судан, Уганда и Йемен са имали по един гражданин в самолета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Пилотът на катастрофиралия етиопски „Боинг 737“ е искал да се върне обратно"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d1%81%d0%b5-%d0%b7%d0%b0%d0%b1%d0%b0%d0%b2%d0%bb%d1%8f%d0%b2%d0%b0-%d1%81-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b2-%d0%ba%d0%b0%d1%82%d0%b0%d1%80/", "text": "„ Пари Сен Жермен“ още не може да се излекува от отпадането от Шампионската лига, но това явно не е проблем за Неймар. Най-скъпият футболист в света, който лекува поредна контузия, пусна снимка в инстаграм как се забавлява в Катар с Люис Хамилтън, световния шампион във „Формула 1“. Под нея бразилецът написа: „Моят брат от друга майка!“ Две от най-големите звезди в спорта отидоха в Доха, за да гледат старта на мотоциклетния сезон в  Moto GP.  Откакто се контузи през януари, Неймар почти не седи в Париж. Избра да се лекува в родината си, с което разгневи шефовете на ПСЖ. Следващия уикенд Хамилтън пък започва новия сезон във „Формула 1“.", "date": "2019.03.10", "title": " Неймар се забавлява с Хамилтън в Катар"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d0%b2%d0%b7%d0%b8%d0%bc%d0%b0-800-%d0%bc%d0%bb%d0%bd-%d0%b5%d0%b2%d1%80%d0%be-%d0%be%d1%82-%d0%b1%d0%bc%d0%b2/", "text": "Договор №1 в историята на Бундеслигата са сключили „Байерн“ и автомобилния концерн БМВ. Баварската компания ще плати на гранда 800 милиона евро за срок от 10 години. В момента все още автомобилен спонсор на „Байерн“ е „Ауди“. Президентът Ули Хьонес призна за сделката, след като тимът се върна на първо място в Бундеслигата след 6:0 над „Волфсбург“. В продължение на 161 дни първи бе „Борусия“ (Дортмунд), който сега изостава по голова разлика.", "date": "2019.03.10", "title": " „Байерн“ взима 800 млн. евро от БМВ"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d1%81%d0%bb%d0%b5%d0%b4-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%b8%d0%b7%d0%b1%d1%80%d0%b0%d1%85-%d1%82%d0%b0%d0%ba%d1%82%d0%b8%d0%ba%d0%b0%d1%82/", "text": "Много специален момент за мен, да победя един от топ бойците… Чувствам се щастлив“, обяви Благой Иванов, който постигна първа победа в UFC.  На галавечер в Уичита, Канзас в САЩ, българинът спечели срещу опитния американец Бен Ротуел, като и тримата съдии присъдиха успеха единодушно за нашето момче с 29:28 (2:1 рунда). Битката бе равностойна, но българинът имаше леко предимство пред съперника си, който зад гърба си има актив от 36 победи и вече 11 загуби. След срещата Багата бе освиркан от публиката, но резултатът остана непроменен. „Невероятен мач – продължи Иванов, загърнат с „трикольора“. – Бен е много труден съперник, удря здраво. А пък аз се чувствам конфортно, когато някой ме пресира. Бях подготвен за такъв мач, затова избрах да се движа много и да нанасям удари. Моите удари обаче бяха повече и затова спечелих. Благодаря на семейството си, на близките за подкрепата. Тази победа е и за България!“  В октакона Иванов излезе под звуците на „Притури се планината“ изпълнена от Стефка Саботинова и отново бе загърнат с родното знаме. „Сега искам да се възстановя, а след това няма значение срещу кого ще се бия – допълни Багата. – Искам да е срещу най-коравите бойци. Затова съм в UFC.”", "date": "2019.03.10", "title": " Багата след победата: Избрах тактиката с много движения и удари"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%b2%d1%8a%d1%80%d1%85%d0%b0-%d0%b2-%d0%b4%d0%b6%d1%83%d0%b4%d0%be%d1%82/", "text": "Ивайло Иванов отново стъпи на върха в джудото. Най-добрият ни състезател ликува с титлата на турнира в Маракеш (Мароко), където спечели 5 срещи в категория до 81 кг. А на финала срази с ипон (чиста победа) турчина Ведат Албайряк за 3 минути. Успехът ще му донесе още точки за олимпийската ранглиста, както и за световната, където засега е 14-и. Преди това Атанас Герчев (60 кг) се върна подобаващо на татамито след лечение на травма, като взе бронз. Разочарование претърпя Даниел Дичев (100 кг). В I кръг той загуби от 110-я в ранглистата Доменик Шоенфелт (Германия) с ипон. Българинът е №44.", "date": "2019.03.10", "title": " Ивайло Иванов отново на върха в джудото"}
{"url": "https://trud.bg/%d0%bc%d0%bd%d0%be%d0%b3%d0%be%d1%80%d1%8a%d0%ba%d0%b0-%d0%bc%d0%b0%d1%88%d0%b8%d0%bd%d0%b0-%d0%bc%d0%b5%d1%82%d0%b5-%d0%bc%d0%b8%d0%b5-%d0%b8-%d1%81%d1%8a%d0%b1%d0%b8%d1%80%d0%b0-%d0%bb%d0%b8%d1%81/", "text": "Нова специализирана машина за събиране на зелени биоразградими отпадъци обикаля от дни улиците на Берковица. Техниката е многофункционална и е оборудвана със устройство за метене и миене, храсторез, маркуч за засмукване на листа, резервоар с вода за оросяване на настилките и стационарен бункер за отпадъци. Машината е предназначена за почистване и поддръжка на обществени площи – площади, паркинги, паркове, тротоари и събиране на зелени отпадъци. Съоръжението чисти с двете си четки на ширина 1, 2 м, а продуктивността на метенето е 20 000 кв. м/ч. Средствата за закупуване на мултифункционалната машина са от отчисленията на Берковица от таксите, които плаща по Закона за управление на отпадъците.", "date": "2019.03.10", "title": " Многоръка машина мете, мие и събира листа из Берковица"}
{"url": "https://trud.bg/%d0%b8%d0%b7%d0%b3%d0%be%d1%80%d1%8f-%d0%bc%d0%b0%d0%b3%d0%b0%d0%b7%d0%b8%d0%bd-%d0%b7%d0%b0-%d0%ba%d0%be%d0%b7%d0%bc%d0%b5%d1%82%d0%b8%d0%ba%d0%b0/", "text": "Магазин за козметика идгоря в Бургас посред бял ден. В следобедните часове в неделя, магазинът, който се намира в жк Братя Миладинови пламнал. Гъсти облаци дим подплашили хората от съседните сгради и те започнали да звънят на тел. 112. Според собственичката, изпепелена е козметика за 150 000 лева. Във вътрешния двор имало кашони, но те били мокри и не било възможно от тях да е лумнала стихията.  Случаят се разследва от полицията.", "date": "2019.03.10", "title": " Изгоря магазин за козметика"}
{"url": "https://trud.bg/%d0%ba%d0%b0%d0%bc%d0%bf-%d0%bd%d0%be%d1%83-%d0%b3%d0%bd%d0%b5%d0%b2%d0%b5%d0%bd-%d0%bf%d1%80%d0%b8-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d0%bc%d0%b5%d1%81%d0%b8/", "text": "Във велик ден за Лионел Меси трибуните на „Камп Ноу“ бушуваха от гняв. Капитанът стана №2 по мачове в Примера дивисион – 443. С победата 3:1 над „Райо Валекано“ Меси задмине Андрес Иниеста. Остават му още 62 двубоя, за да стане вечен лидер пред Шави. Публиката освиркваше не Меси, а бразилеца Филипе Коутиньо. В началото на 2018 година „Барса“ купи бразилеца от „Ливърпул“ за 160 милиона евро. Но в нито един момент Коутиньо не повтори формата си от Висшата лига. Пред приятели е заявил, че това е последният ме сезон в „Барса“ и иска да отиде в „Манчестър Юнайтед“. Юрген Клоп, треньорът на „Ливърпул“, вече каза, че офанзивният халф е минало за „Анфийлд“. „Пари Сен Жермен“ също следи изкъсо ситуацията около Коутиньо, но неуспехите в Шампионската лига правят французите доста по-непривлекателни. „ Заради цената на Филипе очакванията са прекелано високи – защити го Жерар Пике. – Приемаме мнението на феновете, но подкрепяме Коутиньо. Сигурен съм, че до края на сезона той ще изиграе ключова роля в много мачове на „Барселона“.“ Неочаквано трудно каталунците спечелиха срещу „Райо Валекано“. В наглед лесния мач гостите от Мадрид поведоха с гол на Раул де Томас. Изравнителното попадение вкара Пике, а после се разписаха Меси и Луис Суарес. Голът от дузпа на Лео беше под №26 за сезона, което го прави №1 след петте най-силни първенства в Европа. Килиън Мбапе (ПСЖ) е с 24. Меси асистира на Пике за изравняването и с 12 асистенции е най-добър подавач в големите шампионати. „ Атлетико“ продължи да преследва „Барселона“ също с трудна домакинска победа. Саул вкара единствения гол при 1:0 срещу „Леганес“. Това бе четвърта поредна победа на „Атлетико“, който изостава със 7 точки от каталунците.", "date": "2019.03.10", "title": " „Камп Ноу“ гневен при рекорд на Меси"}
{"url": "https://trud.bg/%d1%89%d0%b0%d1%84%d0%b5%d1%82%d0%b0%d1%82%d0%b0-%d0%bd%d0%b8-%d0%bf%d0%be-%d1%88%d0%be%d1%80%d1%82%d1%82%d1%80%d0%b5%d0%ba-%d0%bd%d0%b0-7-%d0%be-%d0%bc%d1%8f%d1%81%d1%82%d0%be/", "text": "Българската щафета за жени зае 7-о място място на 3000 метра на световното първенство по шорттрек в София, въпреки че Катрин Маноилова кара на „куц крак“. Звездата ни има 4-милиметров хематом на главата след падане на тренировка дни преди шампионата.  „Радвам се, че успях да допринеса за това участие, защото то беше много важно за нас – заяви Маноилова. – Щом излязох на леда, веднага усетих прилив на енергия. Искаше да направя повече от една обиколка, но знаех, че трябва да съм смирена. Събрах се два пъти след тежки контузии единствено с мисълта, че ще имам възможност да се състезавам пред родна публика.“  Тя, Зорница Пенчева, Анна Якимова и Лилия Джустрова завършиха трети във финал „Б“ с време 4:30,819 минути.", "date": "2019.03.10", "title": " Щафетата ни по шорттрек на 7-о място"}
{"url": "https://trud.bg/%d0%b4%d0%b0%d1%80%d0%ba%d0%be-%d1%82%d0%b0%d1%81%d0%b5%d0%b2%d1%81%d0%ba%d0%b8-%d1%81-%d0%bf%d1%8a%d1%80%d0%b2%d0%b8-%d0%b3%d0%be%d0%bb-%d0%bf%d1%80%d0%b8-%d1%83%d1%81%d0%bf%d0%b5%d1%85-%d0%bd%d0%b0/", "text": "Дарко Тасевски вкара първия си гол с екипа на „Славия“, а това се случи при успеха над „Септември“ с 2:1 в двубой от 25-ия кръг на Първа лига. Бившият национал на Македония се разписа в 68-ата минута, оформяйки крайния резултат на националния стадион „Васил Левски“. Преди това Цветелин Чунчуков бе открил от дузпа, а почетното попадение за домакините бе дело на Кристофър Мандиангу, възползвал се от грешка на стража Георги Георгиев. След мача пък стана ясно, че пред трансфер в тима от „Овча купел“ е бранителят Иван Иванов.", "date": "2019.03.10", "title": " Дарко Тасевски с първи гол при успех на „Славия“"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0%d1%82%d0%b0-%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f-%d0%bd%d0%b0-%d0%b1%d1%81%d0%bf-%d0%b1%d1%83%d1%80%d0%b3%d0%b0/", "text": "Делегатите на 21-вата общинска конференция на БСП – Бургас гласуваха за номинациите  на общо 50 кандидати за евродепутати, които да влязат в листата на БСП. Шестима от тях са от бургаската партийна организация – народният представител Николай Тишев, Христо Панайотов, общинският съветник Радослав Петков, Атанас Зафиров – член на ИБ на НС на БСП, Георги Тодоров и Йордан Георгиев. Сред останалите номинирани са Елена Йончева, Петър Кънев, Деница Златева, Ирина Бокова, Валери Жаблянов, Драгомир Стойнев, Янаки Стоилов, проф. Иво Христов, Крум Зарков, Жельо Бойчев, Кристиян Вигенин и др. Номинации получиха също така досегашните евродепутати Петър Курумбашев, Момчил Неков, Георги Пирински и Сергей Станишев, както и лидерът на БСП Корнелия Нинова. „Предстоящите избори са историческа възможност за промяна както за Европа, така и за България. Ситуацията в ЕС и у нас е една и съща – огромно недоволство срещу статуквото на десните и очакване за справедливост и повече солидарност. От нас зависи да се противопоставим на застоя, лъжите за миналото и илюзиите за бъдещето, на националния егоизъм и популизъм, които други предлагат като панацея за всички проблеми. Нашата партия е длъжна да изведе страната на друг път. Да върне справедливостта, солидарността и надеждата. Да представи истинска алтернатива на пагубното статукво. Да убеди не само нашите избиратели, но и всички българи, че тези избори са важни, че всеки глас има значение, защото те ще се превърнат във вот на недоверие към управляващите и резултатът от тях ще предреши провеждането на предсрочни избори” – каза по време на конференцията общинският лидер на БСП – Бургас Живко Господинов. „След две години яростна конфронтация между две политически сили – БСП и ГЕРБ, между две визии – в едната – тази на ГЕРБ – в България всичко е цветя и рози, икономически растеж, ниска безработица и т.н. В тази на БСП – страната ни изтича между пръстите, хората бягат от нея, икономиката е задушена от няколко монополни структури, разпределението на богатствата е несправедливо. Тази конфронтация ще бъде решена на 26 май от суверена, който, произнасяйки се по всички въпроси, ще  се произнесе най-вече по този – кой е прав в тези двугодишни спорове. Това е националното значение на изборите, които предстоят” – заяви зам.-председателят на ПГ на „БСП за България” Крум Зарков, който бе гост на общинската конференция на БСП – Бургас. Сред присъстващите бяха и народните представители Петър Кънев, Николай Тишев и Димитър Стоянов, както и областният председател на БСП – Бургас Стойко Танков.", "date": "2019.03.10", "title": " Общинската конференция на БСП – Бургас гласува номинациите на общо 50 кандидати за евродепутати"}
{"url": "https://trud.bg/%d0%bc%d1%8a%d0%b6-%d0%be%d1%86%d0%b5%d0%bb%d1%8f-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b7%d0%b0-%d0%bc%d0%b0%d0%bb%d0%ba%d0%be-%d0%bd%d0%b5-%d0%b1%d0%b5%d1%88%d0%b5-%d0%bf%d0%be/", "text": "Южноафриканец оцеля, след като почти беше погълнат от кит край пристанището на Порт Елизабет, съобщи Скай нюз, цитиран от БТА. Райнер Шимпф каза, че преживяното го накарало да осъзнае колко дребни са хората. За негово щастие китът го изплюл. Преди инцидента Шимпф снимал миграцията на сардините, която освен китове привлича пингвини, тюлени, делфини, акули и морски птици, търсещи лесна плячка. Изведнъж се появил ивичест брайдов кит, отворил устата си и го погълнал с главата напред. „Гледах акулите, защото трябва да знаеш дали пред теб или отстрани има акула. Затова следяхме много внимателно акулите – след това изведнъж стана тъмно“ – разказа Шимпф. С него във водата са били още двама души. Китът според него е бил дълъг към 15 м и е тежал 20 тона. „Нямаше време за страх в момента, само чисти инстинкти“, добави Шимпф. Когато китът го сграбчил, Шимпф усетил натиск около тялото си. Той веднага осъзнал, че това е кит. Следващата му мисъл била, че бозайникът не може да го погълне, защото е прекалено едър. Така малко се поуспокоил. След това усетил, че натискът не се увеличава. „Следващата ми мисъл беше, че китът може да ме завлече надолу във водата, затова веднага задържах дъха си. Явно той осъзна, че не съм подходящ за ядене, и ме изплю”, продължи Шимпф. Шимпф има 20-годишен опит като водолазен тур оператор. Той каза, че близките срещи с китовете са голямо изключение, защото се виждат отдалече. „Много бяхме изненадани, че този кит се появи от нищото“, завърши разказа си Шимпф.", "date": "2019.03.10", "title": " Мъж оцеля, след като за малко не беше погълнат от кит"}
{"url": "https://trud.bg/%d1%84%d0%b5%d0%bd-%d0%bd%d0%be%d0%ba%d0%b0%d1%83%d1%82%d0%b8%d1%80%d0%b0-%d0%b8%d0%b3%d1%80%d0%b0%d1%87-%d0%b2-%d0%b0%d0%bd%d0%b3%d0%bb%d0%b8%d1%8f/", "text": "Шокираща сцена вцепени английския футбол. Фен на „Бирмингам“ нахлу на терена и с юмрук нокаутира Джак Грийлиш от „Астън Вила“ в лютото градско дерби. Съотборниците му се хвърлиха да бият запалянкото, докато стюардите го пазеха за полицията. Инцидентът стана още в третата минута на двубоя.Въпреки усдара и стреса Грийлиш продължи мача. А докато нападателят напускаше терена, изпрати въздушна целувка към агитката, която го третираше като герой. Именно Грийлиш разплака синята част на Бирмингам. В 78-ата минута халфът вкара единствения гол за 1:0 в полза на „Астън Вила“. „ Ливърпул“ пък пусна куриозен гол от корнер в 9-ата минута срещу „Бърнли“. Първо „Анфийлд“ се разгневи от решението на рефера, защото ъглов удар нямаше. Но от него Ашли Уестууд стреля директно във вратата на Алисон – 0:1. За 10 минути обаче „Ливърпул“ остана в битката за титлата. Първо Роберто Фирмино изравни, а след него Садио Мане направи 2:1. След почивката двамата вкараха по още един „червен“ гол. А Йохан Гудмонсон се разписа за „Бърнли“. Така разликата с „Манчестър Сити“ остана една точка в полза на шампионите. Още преди мача Юрген Клоп, треньорът на „Ливърпул“, изригна срещу програмата на Висшата лига. „Не питайте мен защо играем в неделя, след като в сряда имаме мач с „Байерн“ в Шампионската лига – рече германецът. – Питайте телевизията. Тяхно е решението и аз не го разбирам.“ „ Ливърпул“ ще се опита да привлече втори холандски аз в защитата през лятото. Матийс де Лихт от „Аякс“ стана „Златно момче“ на 2018-а, а сега може да последва сънародника си Върджил ван Дайк в посока „Анфийлд“. Пеп Гуардиола, треньорът на „Манчестър Сити“, пък отрече категорично информациите от Италия, че през лятото поема „Ювентус“. „Имам договор за още две години и ако „Сити“ не реши да ме уволни, искам да си го изпълня – каза испанският специалист. – Този, който е написал информацията в социалните мрежи, не е говорил нито с мен, нито с клуба, нито с мениджъра. Поне в следващите две години няма да бъда треньор на „Ювентус“.“ Гуардиола призова Висшата лига спешно да въведе ВАР. Наложи се треньорът да се извинява, след като Рахим Стърлинг вкара гол от засада при победата с 3:0 над „Уотфорд“. „Още в началото на сезона казах, че видео съдиите ще гарантират честността – отсече Пеп. – Заслужено спечелихме, защото бяхме много по-добри. Но не искам нечестни голове.“", "date": "2019.03.10", "title": " Фен нокаутира играч в Англия"}
{"url": "https://trud.bg/%d0%ba%d0%bb%d1%83%d0%b1-%d0%bf%d0%be-%d1%85%d1%83%d0%b4%d0%be%d0%b6%d0%b5%d1%81%d1%82%d0%b2%d0%b5%d0%bd%d0%b0-%d0%b3%d0%b8%d0%bc%d0%bd%d0%b0%d1%81%d1%82%d0%b8%d0%baa-%d0%bb%d0%b5%d0%b2%d1%81%d0%ba/", "text": "Първо място и голямата купа от Втори международен турнир по художествена гимнастика “Golden Pirin Cup” бе връчена на грациите от отбор Левски- София. Младите гимнастички показаха сложни съчетания пред публиката в Благоевград. В тазгодишното издание на спортното събитие съдия бе Камелия Игнатова, световна и европейска шампионка от ансамбъл, съдия международна категория и представител на БОК. За турнира пристигнаха и  Лъчезара Пекова и Леонор Божанова от националния отбор на България, както и Рейчъл Стоянова от националния отбор на Македония. Над 430 грации пристигнаха в областния център за да премерят сили и да покажат финес, съчетания и нежност. В рамките на 2 дни Благоевград бе домакин на инициативата, превърнала се в традиция за града. Спонсори на спортното събитие бяха Метро, Хиполенд, Евтерпа, Зайо Байо, Издателство Фют, Екоботълс и др. Те са предоставили специални награди за гимнастичките, представили се по време турнира.  Втори международен турнир по художествена гимнастика „Golden Pirin Cup” се организира съвместно от Община Благоевград, КХГ „Пирин“ и БФХГ. През 2018 година турнирът бе признат, като първия в историята на художествената гимнастика, който приема толкова много ансамбли.  ", "date": "2019.03.10", "title": " Клуб по художествена гимнастикa Левски- София спечели купата  “Golden Pirin Cup”"}
{"url": "https://trud.bg/%d0%be%d1%81%d1%82%d1%80%d0%be%d0%b2%d1%8a%d1%82-%d0%bd%d0%b0-%d0%ba%d0%b8%d1%81%d0%b5%d0%bb%d0%be%d1%82%d0%be-%d0%bc%d0%bb%d1%8f%d0%ba%d0%be-%d0%b8-%d0%bd%d0%b5%d1%81%d1%82%d0%b8%d0%bd%d0%b0%d1%80/", "text": "В тропическия рай луксът и мизерията са роднини Не рискувайте с кола под наем  От малки сме свикнали да се гордеем, че сме родината на киселото мляко и нестинарите. Затова си представете учудването дори на закоравелите български пътешественици, когато открият, че на 7000 километра от дома, съществуват същите традиции в обработка на кравето мляко и ходенето върху жар. Да отидеш на закуска в тропически рай с палми и ситен бял пясъка и да намериш сред предложенията местно биволско кисело мляко, наречено кърд, с добре забравения у нас вкус от миналото, наистина е безценно. Факт е обаче, че безценната лактобацилус булгарикус, очевидно вирее и на остров Шри Ланка в Индийския океан. Това обаче не е единствената приятна изненада, която ви очаква в световната столица на чая Цейлон, както в миналото е наричан Островът. Всъщност дори и да сте обиколили вече Азия, едва ли сте напълно подготвен за Шри Ланка. Така че ви съветваме да си организирате воаяж до този приказен тропически остров, ако не като самостоятелна цел, поне като спирка към близките Малдиви, които се превърнаха в популярна и предпочитана дестинация за демонстриране на стил и споделяна не снимки у нас през последните години. Ако търсите лукс, ще го намерите и в Шри Ланка, но на острова то върви ръка за ръка с мизерията и мръсотията. И тъкмо в това е чарът на Цейлон. Ако не сте пътешественик по душа, ви съветваме да не излизате от 4 и 5-звездните нови хотели на брега на океана, които предлагат всички удобства и глезотии на цивилизацията. Просто събирайте тен на безкрайните плажове край океана, яжте вкусна храна и си почивайте. Но ако червейчето на любопитството и желанието да опознаете нови култури ви гложди отвътре, давайте смело напред. Първото впечатление е веднага след слизане от самолета, когато ви посрещат температури над или около 36-37 градуса. Отначало не изглежда нетърпимо, но съчетанието с 90 процентната влажност на въздуха ще ви накара да се чувствате като в сауна. Бързо се свиква, уверявам ви, въпреки че на моменти дишането може да не е съвсем лесна задача. А и навсякъде работят климатици. В същото време влагата си има и предимства. През целия престой няма да ви се наложи да изгладите нито една дреха, а ще изглеждане като току що излязъл от моден бутик. Просто влагата ще убие всичките гънки по дрехите ви. Но да се върнем на неочакваните причини да се чувствате в Шри Ланка у дома си. Освен, че можете да хапвате вкусно кисело мляко без консерванти до насита, можете да се насладите и на местната традиция – ходене по жарава. За туристите има спектакли, също както се демонстрира нестинарството по родното море. Ясно е, че атракцията е предназначена за туристи, обичаят така или иначе обаче съществува. И макар да не влизат в огъня с икони, представлението напомня на нестинарските танци. Разликата е в горящите факли, които палят и издухват ходещите върху жаравата. Да не забравяме, че всъщност островът се намира само на неколкодесетки километра по океан от Индия. Нравът на местните на моменти също е сходен с българския, въпреки поразително широките усмивки, типични за Азия и вече несъвсем за родината ни. Също като в Слънчев бряг ви съветваме всеки път да броите внимателно рестото си. Дали защото се опитват да ви измамят с усмивка или защото наистина не могат да смятат, местните често объркват банкнотите. В Шри Ланка обаче е наистина евтино, така че това едва ли е болка за умиране. Това, че се намирате на остров естествено ви кара да си представите, че можете да се гмурнете по всяко време в океана и да се върнете за почивка докато чакате кокос да падне до вас от някоя палма и да ви осигури глътка свежест. Всъщност освен на малко защитени заливи плуването в океана не само не е препоръчително, но е и много опасно. Силата на приливите и отливите е чудовищна, дори когато водите на пръв поглед изглеждат почти гладки и спокойни. За сметка на това, всеки хотел разполага с басейн, подходящ за малки и големи със солена океанска вода и просторите на малко езерце, така че туристите да събират спокойно и безопасно тен. Екскурзии можете да си купите и на място и предварително. Много неща си струват да бъдат видени на острова, но всичко зависи от бюджета и предвиденото време. На първо място имайте предвид, че движението е убийствено, а пътищата – лоши. Средната скорост на движение е 30-40 км в час в по-голямата част от страната, въпреки че правителството инвестира в инфраструктура и строи по-широки шосета. Все пак да не забравяме, е раят в който се намирате е бил раздиран от гражданска война само преди няколко години. Движението е наследено от британците, а родните шофьори биха изглеждали като възпитани и спазващи правилата на фона на местните. Не е необичайна гледка на пътя да се разминават едновременно автобус, микробус, лека кола и няколко тук-тука успоредно на тясното шосе. Засичането е правило, а местните се защитават не спазвайки правилата и внимавайки, а завързвайки цветни парцали в близост до волана. Те заместват иконите и кръстчетата, които да пазят водача и неговите пътници. Пресичането е друго приключение, с което не съм убедена, че се свиква. Най-достъпното средство е триколката тук-тук, като именно това са и местните таксита. Както и да ви изглежда отстрани, качвайте се смело, оцелява се и дори е забавно. Но в Шри Ланка горещо препоръчвам да забравите за колите под наем и да се доверите на местните шофьори. Дори хора, които са емигрирали и сега се връщат на острова единствено да харчат спечелените във Великобритания или на друго място по света пари, не смеят да застанат зад волана. И ползват местни шофьори. Толкова голям е хаосът. Но въпреки него за 10 дни на острова видях една-единствена катастрофа, при това лека. Оказа се, че и наказанията за водачите, които предизвикат инцидент, са изключително строги. Не това обаче възпира ефектът на блъскащите колички, а вниманието на шофьорите и знанието, че на пътя тук важат правилата на джунглата, в които предимство на шосето не се дава, а се извоюва. В националния парк Яла дебнат леопарди Най-доброто място да видите сини китове Молете се за спокоен океан Шри Ланка е най-доброто място за наблюдение на сини китове в света. Особено край Мириса. При това през цялата година. И ако успеете да преживеете вълнението на Индийския океан в корабче-черупка, напълно си заслужава гледката на делфини и на най-голямото животно на земята – синият кит и водните фонтани, които прави под доволните викове на туристите. Молете се обаче да няма силно вълнение, защото тогава приключението се превръща в незабравимо преживяване от друг тип. Снимките се правят трудно, заради голямото разстояние, което изминава под вода и неочакваните му появявания. И няма как иначе да е, предвид факта, че сините китове са с дължина от по 25-30 метра (колкото е висок 8-етажен блок), а теглото му достига до 20 тона. Така че, не разчитайте на светкавичните си реакции да снимки, но пък емоцията е феноменална. В Шри Ланка можете при късмет да видите и диви леопарди. В националния парк Яла има само 16 животни, които умело са се покрили в дърветата наоколо и подремват. Ако си подарите сафари в него обаче ви е е гарантирана гледката на най-разнообразни птици, водни биволи, слонове, крокодили и други. Дори в хотелите можете да се запознаете с различни видове маймунки, които могат да станат агресивни, ако не им подадете храната или кокоса, който сте си взели за разхлада. Страната се гордее с будистки светилища от 1 в. пр. Хр. Храмът на златния зъб е в списъка на Юнеско Лъвската скала крие извънземни тайни Шри Ланка има няколко забележителности, които са задължителна спирка за туристите. Първо място заема Храмът на свещения зъб в Канди. В него се съхранява златният зъб на самия Буда и местните твърдят, че това е най-голямата скъпоценност на страната. Според легендата реликвата е в Шри Ланка от 4-ти век. Принцеса Орисон, която пренесла зъба в косата си до острова, за да не попадне в неподходящите ръце. Храмът е в списъка на Световното културно наследство на Юнеско. Другата забележителност в този лист е Лъвската скала – Сигирия. Там са запазени изрисувани фрески, наречени божествените девойки. Според търсачите на НЛО, летящите им пози крият повече тайни, отколкото може да се обхване с просто око. В списъка на Юнеско са и скалните пещери-храмове в Дамбула. Най-старото от будистките светилища е от 1 в. пр. Хр. Стените и таваните на петте пещери са изрисувани с будистки стенописи, а в комплекса се намират повече от 130 статуи на Буда. Сред друг", "date": "2019.03.10", "title": " Островът на киселото мляко и нестинарите\t\t\t"}
{"url": "https://trud.bg/%d1%87%d0%b5%d1%80%d0%bd%d0%b8-%d0%ba%d1%83%d0%ba%d0%b5%d1%80%d0%b8-%d0%b3%d0%be%d0%bd%d0%b8%d1%85%d0%b0-%d0%b7%d0%bb%d0%be%d1%82%d0%be-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "Групата „Черните кукери“ гони злото и зимата на Сирни заговезни в Шуменско. Страшните мъже с чернилка по лицата от сутринта накладоха огън и играха в родното си село Веселиново. После of 16 часа обиколиха всички къщи там за здраве и берекет на стопаните им. „Правим го по стара традиция и имаме специално наричане, което изпълняваме във всеки дом“, каза ръководителката на мъжете Мария Илиева. Вечерта в неделя пък, кукерите бяха поканени да играят на площада в съседния град Смядово, където от кметството е организиран общоградски празник с масова прошка.     Групата на Черните кукери е създадена през 1977 г., но ги е имало и преди век. Към 30 са участниците и са разпознаваеми по черната боя, която нанасят преди всяко участие. Най-често горят коркови тапи за нея. Ритуалът е толкова запленяващ, че в кукерската формация участват от деца до мъже на по 60 г.", "date": "2019.03.10", "title": " Черни кукери гониха злото в Шуменско\t\t\t"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%be%d1%82%d0%bf%d0%b0%d0%b4%d0%bd%d0%b0-%d0%b7%d0%b0-%d0%b4%d0%b5%d1%80%d0%b1%d0%b8%d1%82%d0%be-%d1%81-%d0%bb%d1%83%d0%b4%d0%be%d0%b3%d0%be%d1%80%d0%b5/", "text": "Валери Божинов отпадна от състава на „Левски“ за дербито с „Лудогорец“ от 25-ия кръг на Първа лига. Нападателят все още не е възстановен от контузия, но въпреки това наставникът Георги Дерменджиев го включи в разширената група. Извън нея остана и най-новото попълнение, казахстанецът Еркебулан Сейдахмет.  Н. Михайлов, Рейш, Яблонски, Горанов, Яблонски, Тиам, Ройнов, Мариани, Паулиньо, Кабрал, Костов  Резерви: Кръстев, Нганиони, Белмонт, Вашчук, Ж. Миланов, С. Иванов, Буш : П. Илиев, А. Недялков, Моци, Натанаел, Григоре, Юсеин, Дяков, Марселиньо, Лукоки, Кешерю, Вандерсон  Резерви: Броун, Терзиев, Манолев, Анисе, Горалски, Свиерчок, Попа", "date": "2019.03.10", "title": " Божинов отпадна за дербито с „Лудогорец“! Ето съставите"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bd%d0%b0-%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0/", "text": "Родната звезда Алберт Попов не успя да се представи по най-добрия начин на слалома в Кранска гора (Словения), тъй като падна около 50 метра преди финала на първия манш. Началото на пистата, което затрудни някои от най-добрите, се оказа истинско предизвикателство на него, но софиянецът оцеля. Малко преди края на дистанцията обаче Попов загуби баланс и се оказа невъзможно да вземе следващата врата.  Добрата новина за Алберт е, че все пак се класира за финалите в Солдеу и ще кара в слалома в неделя. Той е 21-и в ранглистата с 95 точки и ще стане първият българин на финалите, които се провеждат от 1993-а.  „Стартирах с 20-и номер, но по трасето вече имаше доста дупки, пропадаше – обясни Попов. – Направих една голяма грешка в началото, пистата ме прецака, а накрая поредната дупка ме извади от трасето и не завърших.“  Камен Златков пък завърши първия манш 35-и на 3,96 секунди зад лидера Хенрик Кристоферсен (Норвегия) и се размина на 16 стотни от участие във втория.  Днес Попов и Йоан Тодоров ще стартират в Кранска Гора в гигантския слалом от финалите на Европейската купа. След това Попов заминава за Солдеу, а Тодоров и Златков ще участват в слалома от финалите на ЕК.", "date": "2019.03.10", "title": " Алберт на финалите на Световната купа"}
{"url": "https://trud.bg/%d0%b2-%d0%bc%d0%b0%d0%bb%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%b1%d0%b5%d0%bb%d0%b8%d1%8f-%d0%ba%d1%83%d0%ba%d0%b5/", "text": "Уникален ритуал бе изпълнен в Малко Търново. Там хората посрещнаха Белия кукер- единственият кукер, който е без маска, с нацапано със сажди лице. Той е облечен в седем същити бели овчи кожи, обърнати с вълната навън. Заедно с него вървят „бабата“, „булката“, „бръснаря“, кйто насапунисва и бръсне с дървена треска и др. Всеки в чийто двор влезе Белия кукер и дружината му, счита това за знак за здраве и благоденствие. Ритуалът идва от древността, но много години е бил прекъснат . Със съдействието на кмета на Малко Търново, Илиян Янчев, се изпълнява отново от седем години насам.", "date": "2019.03.10", "title": " В Малко Търново посрещнаха Белия кукер"}
{"url": "https://trud.bg/%d1%85%d0%b8%d1%80%d1%88%d0%b5%d1%80-%d0%b7%d0%b0-%d0%be%d1%81%d0%bc%d0%b8-%d0%bf%d1%8a%d1%82-%d1%81-%d0%b3%d0%bb%d0%be%d0%b1%d1%83%d1%81%d0%b0/", "text": "Марсел Хиршер спечели за безпрецедентен осми пореден път Големия кристален глобус в алпийските ски, след като завърши трети в слалома от Световната купа в Кранска гора (Словения). Австриецът вече е недостижим на върха на генералното класиране с 1508 точки пред Алекси Пентюро (Франция), който има 999 т. преди последните четири старта на финалите в Солдеу (Андора).  „Време е за банските, вече нямам търпение – отсече Марсел след успешния завършек на кампанията. – Карането не ми хареса, но поне ще мога да се прибера с усмивка.“  Победата грабна Рамон Ценхойзерн, а втори остана лидерът от първия манш Хенрик Кристоферсен (Норвегия). Това е първа победа в „класическа“ дисциплина за швейцареца, който до момента имаше две първи места в паралелни състезания.", "date": "2019.03.10", "title": " Хиршер за осми път с глобуса"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b2%d1%8a%d1%80%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b2-%d1%80%d0%b5%d0%b0%d0%bb%d0%bd/", "text": "Голове на Марселиньо и Джоди Лукоки донесоха ценна победа на „Лудогорец“ с 2:0 над „Левски“ в битката за титлата пред 19 000 зрители на стадион „Георги Аспарухов“. Бразилецът с български пасторт бе точен през първата част, а холандското острие вкара в заключителните минути, като така двамата осигуриха перфектния повторен дебют на своя наставник Стойчо Стоев начело на „орлите“.  „Зелените“ се утвърдиха на първото място с 5 точки пред ЦСКА и вече на 8 от „сините“. Поражението пък върна столичния гранд в реалността след позитивния старт през пролетта под ръководството на Георги Дерменджиев и последвалата смяна на собствеността. С представянето си срещу прекия конкурент на „Герена“ показаха, че все още не са готови за битка за златните медали, както и многократно новото ръководство обяви. А „Левски“ остава без успех срещу този съперник у дома от лятото на 2016 година, когато Божидар Краев вкара за 1:0.Въпреки очакванията Валери Божинов остана извън разширения състав на „сините“. Нападателят все още лекува травма, която не му позволява да води пълноценни тренировки. 33-годишният таран отпадна в последния момент от групата. А наставникът Георги Дерменджиев направи само една промяна в стартовите единадесет от мача със „Славия“ (3:0), връщайки изтърпялия наказание Иван Горанов сред титулярите.  Стоев на свой ред заложи на най-опитните си играчи. Светослав Дяков изведе гостите с капитанската лента, а Вандерсон зае мястото на Адриан Попа.  Малко изненадващо на фона на атмосферата на стадиона, но първите минути бяха изцяло за гостите от Разград. До 10-ата минута „орлите“ пропуснаха на три пъти да открият резултата. Първо удар на Серкан Юсеин бе боксиран Николай Михайлов. Малко след това Вандерсон излезе очи в очи с вратаря на „сините“, но ударът му бе париран. В 10-ата минута удар с глава на Клаудиу Кешерю срещна страничната греда. В 20-ата минута „Лудогорец“ все пак вкара. След грешка в средата на терена на Мартин Райнов гостите организираха бърза контраатака, която бе завършена от подобаващо от Марселиньо. Голът успокои гостите, които отлично затвариха пространствата и домакините трудно създаваха опасни ситуации пред Пламен Илиев. Най-чистите положения през първите 45 минути се откриха пред Станислав Костов и Паулиньо. След почивката ситуацията на терена не се промени особено. „Сините“ вдигнаха оборотите, а Дерменджиев смени неубедителния Райнов със Серджиу Буш. Но опасните положения продължиха да бъдат пред вратата на Михайлов. Вторият гол за гостите падна в 90-ата минута, когато Джоди Лукоки изкочи зад отбраната и последвалият му удар бе безпогрешен. А халфът Хали Тиам си изкара 9-ти жълт картон и ще пропусне следващите два мача на тима – с „Верея“ в събота и първият от плейофната фаза.", "date": "2019.03.10", "title": " “Лудогорец“ върна „Левски“ в реалността"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2-%d0%bc%d0%b0%d0%b4%d1%80%d0%b8%d0%b4-%d1%80%d0%b5%d1%88%d0%b0%d0%b2%d0%b0-%d0%ba%d0%be%d0%b3%d0%b0-%d1%89%d0%b5-%d0%b5-%d0%b5%d0%ba%d1%81%d1%82%d1%80%d0%b0%d0%b4/", "text": "Делото за екстрадицията на Маринела и Ветко Арабаджиеви вероятно ще се гледа в Мадрид. Първоначално магистратите в Барселона, където бе арестувано семейството, ще решат дали да ги оставят в ареста. После документите им ще бъдат прехвърлени в испанската столица, където исканията за екстрадиции се гледат от специализирания съд. Издирваното от „Интерпол” милионерско семейство бе задържано на 7 март в градчето Кабрера де Мар до Барселона. Те били открити в къщата на Георги Семерджиев-Жоро Шопа, сочен за дясна ръка на кокаиновия крал Брендо. Съпрузите са обвинени в данъчни престъпления и пране на пари.", "date": "2019.03.10", "title": " Съдът в Мадрид решава кога ще е екстрадицията на Арабаджиеви"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%be%d1%82-%d0%b3%d0%be%d0%bb%d1%8c%d0%be%d0%b2%d1%86%d0%b8%d1%82%d0%b5-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b0%d1%80%d0%b5%d1%81%d1%82%d0%b0-%d0%be/", "text": "Сред обвинените има и непълнолетни Седем от задържаните от бандата на Гольовците остават в ареста. Това реши спецсъдът, който заседава до късно вечерта в събота. Сред задържаните са и двама полицаи от Второ РПУ, които осигурявали ”чадър” на апашите. От дванайсетте оковани с белезници при акцията в столичния кв. ”Орландовци” петима излизат на свобода, тъй като са непълнолетни или няма достатъчно доказателства за тях. Бандата бе разбита в четвъртък. Лидерът й Коце Борисов и членовете й са обвинени за участие в престъпна група за наркопрестъпления, грабежи, кражби, производство и продажба на нелегален тютюн. Според разследващи бандата прибирала и пенсиите на хора от района. Според адвоката на задържания полицай Светослав Паунов срещу него нямало доказателства и всичките обвинения били на база на анонимни свидетелски показания. ”Смятам, че свидетелските показания срещу клиента ми са от хора, които вероятно той е задържал преди време”, каза Розалина Апостолова. Адвокатът на сочения за тартор Коце Борисов пък поиска той да излезе от ареста, тъй като имал проблеми със сърцето. Съдът обаче отхвърли исканията и остави всички задържани в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Седем от Гольовците остават в ареста (обзор)\t\t\t"}
{"url": "https://trud.bg/%d0%ba%d0%b0%d1%80%d0%bb%d0%b5%d1%81-%d0%bf%d1%83%d1%87%d0%b4%d0%b5%d0%bc%d0%be%d0%bd-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%bd%d0%b0-%d0%b5%d0%b2%d1%80%d0%be%d0%b8%d0%b7%d0%b1/", "text": "Бившият каталунсли лидер Карлес Пучдемон в евроизборите на 26 май като водещ кандидат на своята партия, съобщава  . Пучдемон избяга от Испания през октомври 2017 г., след като обяви независимостта на автономната област от страната, а преди това организира спорен референдум. От От миналата година той живее в изгнание в Белгия. „Това е моментът да се направи още една стъпка за интернационализиране на правото на самоопределение на Каталуния от сърцето на Европа към целия свят“, коментира Пучдемон в Туитър. Миналият юли испанските съдилища отмениха европейската заповед за арест за Пучдемон, след като германски съд постанови, че може да бъде екстрадиран в родината си, за да се изправи пред обвинение за злоупотреба с публични средства.", "date": "2019.03.10", "title": " Карлес Пучдемон ще участва на евроизборите"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%82%d0%b2%d0%b0%d1%80%d1%8f%d0%bd%d0%b5-%d0%bd-2/", "text": "Социалисти от младежката структура на БСП в район „Лозенец“ организираха инициативата „Резиденция „Лозенец“ за всеки!“ пред главния вход на резиденцията. Според Министерството на отбраната, което стопанисва резиденция „Лозенец“, тя е секретен обект, но според ценоразпис, качен на сайта на министерството, срещу сумата от 14 400 лв. всеки може да покани над 500 души на частно парти. Целта на инициативата на младите социалисти е паркът на резиденция „Лозенец“ да е достъпен през светлата част от деня за всички столичани и гости на столицата. Социалистите поставиха пред главния вход на резиденция „Лозенец“ голяма арка, на която закачиха над 100 цветни пликове за писма. На пъстрия фон те поканиха всеки преминаващ или пристигащ на събитието да си направи снимка заедно с една от цветните табели, на които се четяха послания като „Резиденция „Лозенец“ за всеки“ и „СТОП на двойния стандарт“, както и с цветни очила и шапки. „Отстояваме нашата позиция за парка на резиденцията, но искахме и да създадем настроение и положителен заряд. Затова избрахме да проведем събитието по този начин. Вярваме, че с положителни инициативи можем да предизвикаме промяна към по-добро в живота на гражданите на София“, сподели Габриел Вълков, председател на Младежко обединение в БСП – Лозенец. Във втората част на събитието социалистите раздаваха на преминаващите граждани листове и ги молеха да напишат защо според тях резиденция „Лозенец“ трябва да отвори врати за гражданите. Всички можеха да сложат своите послания в пъстрите пликове за писма, които организаторите бяха закачили пред входа на резиденцията. Младежите от БСП обещаха, че тези писма ще бъдат изпратени на министъра на отбраната Красимир Каракачанов. „Това, което се случва с резиденцията, е класически пример за паралелната държава, в която живеем. За едни може, а за голямата част от народа – не“, сподели Николай Велчев, председател на РС на БСП – Лозенец, който също участва в събитието. На място дойде и районният кмет на „Лозенец“ Любомир Дреков. Той поговори с присъстващите, които споделиха, че искат една зелена и по-достъпна за всички хора София. Събитието бе организирано под егидата на Младежко обединение в БСП – София като част от кампанията „24х24“.", "date": "2019.03.10", "title": " Млади социалисти поискаха отваряне на парка на резиденция „Лозенец“ с пъстра инициатива"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%bf%d0%be%d1%87%d0%b5%d1%82%d0%b5-%d0%b4%d0%b5%d0%bd%d1%8f-%d0%bd%d0%b0-%d1%81%d0%bf%d0%b0%d1%81%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1/", "text": "Венци и цветя отрупаха паметника на признателност за спасените евреи от Бургас. Монументът бе издигнат в памет на доблестни и смели бургаски общественици, които преди 76 години не допуснаха депортацията на съгражданите си евреи с ешалоните на смъртта. Паметният ден на спасяването на близо 50 000 български евреи и почитане паметта на жертвите от Холокоста бе отбелязан с тържествен ритуал, организиран от Център за еврейско-българско сътрудничество „Алеф”. Потомката на спасени бургаски евреи Алберта Алкалай върна множеството към драматичните дни на 1943 година. Не са забравени тежките репресии спрямо еврейското население в годините на Втората световна война и ужаса, с който те са посрещнали новината за извозване към нацистките крематориуми. С дълбока признателност тя разказа за достойното поведение на видни граждани на Бургас, оглавили протеста срещу депортирането на евреите в морския град и допринесли за спасението им. „Припомняйки имената на смелите и доблестни българи, днес изразяваме своята почит и благодарност и тя ще се пренася във времето. Примерът на Дянко Пръвчев, Петко Росен, Любчо Зурков, Петър Велчев, Матей Хаджипетров и много други е жив и няма да бъде забравен от бъдещите поколения. Заявяваме волята си да не допуснем никога подобен прецедент на човешко масово унищожение”, заяви Алберта Алкалай. „Искам да се присъединя от името на община Бургас, от свое и от името на моите колеги към изразяването на почит и уважение към този висш акт на човеколюбие и хуманност, който са проявили нашите съграждани и тогавашната управа и общественици на град Бургас. Бургазлии показаха по много категоричен начин своята толерантност, тази толкова коментирана и охулвана дума през последните дни. Нека не не забравяме, че ние живеем на Европейския континент и сме хора, които ценят човешкия живот. Ние имаме висши ценности и отношения към ближния, към приятеля, към събрата и това трябва да се доказва в ежедневието”, призова в словото си кметът Димитър Николов. В церемонията пред мемориала на благодарността в центъра на Бургас бе почетена и паметта на невинно загиналите 11343 евреи от Беломорска Тракия Вардарска Македония и Пирот, както и 6 милиона евреи от цял свят. Масовото спасяване на цялата еврейска общност в България от изтребление е един уникален и безпрецедентен акт. Той все още не е достатъчно добре популяризиран и анализиран, но представлява един непреходен нематериален капитал за изконния висок морал на българския народ. В ритуала участваха кметът Димитър Николов, заместник-областният управител Севдалина Турманова, замeстник-кметът Йорданка Ананиева, народни представители и др.", "date": "2019.03.10", "title": " Бургас почете Деня на спасяването на българските евреи"}
{"url": "https://trud.bg/%d0%b3%d0%b5%d0%be%d1%80%d0%b3-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%80%d0%b0%d0%b1%d0%be%d1%82%d0%b8%d0%bc-%d0%b7/", "text": "България очаква конкретна дата за преговори за ОИСР Абсолютно реалистично е да се започне работа в най-кратки срокове във връзка със Спогодба за социална сигурност със САЩ. Това заяви пред „Труд” преди да отпътува за Вашингтон зам.-министърът на външните работи Георг Георгиев. И допълни: „Нашият интерес от сключване на Спогодба за социална сигурност се определя от големия брой български граждани, които живеят и учат в САЩ и затова се работи от доста време. За правителството най-важни са правата на българските граждани и ние ще ги отстояваме.” В момента имаме само Меморандум за сътрудничество между Департамента по труда на САЩ и Министерството на труда и социалната политика. Зам.-министърът на външните работи е на работно посещение в САЩ в периода 11 – 15 март. Сред очакваните за обсъждане теми са разширяването на Организацията за икономическо сътрудничество и развитие (ОИСР) и кандидатурата на България за членство в нея. „България очаква да получи конкретна дата за започване на преговори за присъединяване към ОИСР. Членството на страната ни в организацията е един от приоритетите на правителството“, заяви още пред „Труд” Георг Георгиев.", "date": "2019.03.10", "title": " Георг Георгиев пред „Труд”: Работим за признаване на пенсиите със САЩ"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%be%d0%b8-%d1%81%d0%b8%d0%bb%d0%b8%d1%81%d1%82%d1%80%d0%b0-%d0%b8-%d0%be%d1%89%d0%b5-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%be/", "text": "Милен Пенчев -директор на НОИ-Силистра и още двама – Стоянка Симеонова и Тодор Тодоров остават в ареста. Това реши Специализираният съд, след като днес прокуратурата поиска за , предаде БГНЕС. Досъдебно производство е образувано от Спецпрокуратурата за организирана престъпна група, която е действала на територията на София и Силистра в периода от 2017г. до настоящия момент. „Групата е извършвала т. нар.   на граждани като са се представяли за това документи, удостоверяващи неистински трудов и осигурителен стаж. Документите се представяли пред НОИ-Силистра“, обясни говорителят на спецпрокуратурата Сийка Милева. В групата участват длъжностни лица – това са директорът на НОИ-Силистра, както и началникът на отдел „Отпускане на пенсии“-Силистра. В групата също така участва и бивш служител на НОИ от София. Членове на групата са семейство – баща, майка и син. „Те изготвяли голяма част от неистинските удостоверителни документи, съхранявали ги в дома си, отделно от това синът е извършвал и адресни регистрации по настоящ адрес на лица, които желаят да им бъдат отпуснати такива пенсии в недвижим имот, който бил прехвърлен от неговите родители“, обясни Милева. Към момента към наказателна отговорност са привлечени шестима души. Наблюдаващият прокурор Николай Димитров обясни, че до момента са установили около 20 души, на които са били опуснати пенсии по този начин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Шефът на НОИ-Силистра и още двама души остават в ареста, заради схемата за фалшиви пенсии"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-359/", "text": "Ружа милиардерката изчезнала, брат й арестуван в САЩ За две години компанията на Игнатови има печалба от 2,23 милиарда евро. Обещавали големи печалби при нисък риск.               С измама WWF получава € 1 милион от ЕС Брюксел вкаран в сценарий за обезлюдяването на 17 села в Конго. Леонардо ди Каприо се разграничи от „еколозите“.               Избори на хоризонта – всичко се купува Има ли кой да вярва – ТV Панорама с Иван Гарелов.         НАТО очаква от нас да участваме с “апортна вноска” – военни бази Бавно и полека се превръщаме във фронтова държава, казва Горан Симеонов – шеф на Асоциацията на разузнавачите, в интервю за „Труд“.         Възраждането на Макрон и българските му измерения Френският президент дава старт на предизборната надпревара – анализ на Димитър Гърдев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.10", "title": " Вижте акцентите в броя на вестник „Труд“ в понеделник, 11 март 2019"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%85%d0%be%d1%80%d0%b0-%d0%b1%d0%b4%d0%b5%d1%82%d0%b5-%d0%b8-%d0%bf%d0%be%d0%bc%d0%bd%d0%b5%d1%82%d0%b5-%d0%b7%d0%b0/", "text": "Хора, бдете и помнете, за да не допуснем злото да се събуди отново. Това призова председателят на БСП – София, който се включи в Шествието на толерантността и единението на българския народ „Заедно за България. Заедно за Европа“. То беше по повод Деня на спасението на българските евреи – 10-и март и беше организирано от ОЕБ „Шалом“ и Столична община. Освен Калоян Паргов в шествието се включиха и заместник-председателят на Градския съвет на БСП – София и на парламентарната група на социалистите Христо Проданов, народният представител Петър Витанов и общинските съветници Иван Таков и Борис Цветков. „Дати като днешната са добър повод да си спомним за Юлиус Фучик и неговия призив: Хора, бдете! Ние сега само може да добавим: И помнете!, коментира Калоян Паргов. – Не трябва да забравяме онези мрачни времена, когато по улиците и площадите шестваше омразата, за да не ги допускаме никога повече. Днес отброяваме 76-ата година от спасяването на българските евреи и почитаме паметта на онези 11 343 души, които загубиха живота си в лагерите на смъртта“. Калоян Паргов припомни, че тази година за пореден път в София беше допуснато да се проведе Луковмарш. „Това шествие на омразата по улиците в града ни напомни за онези времена на „кафявата чума“, каза той. – Ние, социалистите от Градската организация на БСП в София, категорично се противопоставихме на провеждането му. И ще продължим да го правим, защото аннисемитските, неофашистки и нацистки прояви нямат място в живота ни в 21-и век“.  ", "date": "2019.03.10", "title": " Калоян Паргов: Хора, бдете и помнете, за да не допуснем злото да се събуди отново"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%82%d0%b5-%d0%b5%d0%b2%d1%80%d0%b5%d0%b8-%d0%bf%d0%be%d1%87%d0%b5%d1%82%d0%be%d1%85%d0%b0-%d1%81%d0%bf%d0%b0%d1%81%d0%b8%d1%82%d0%b5%d0%bb/", "text": "С поклонение пред Паметника на благодарността в градинката на Археологическия музей членовете на „Шалом“-Варна отбелязаха 10 март – Деня на спасението на българските евреи. На тази дата преди 76 години благодарение на безпрецедентното обединение на общественици, духовници, политици и граждани бе спасен живота на 48 000 български граждани от еврейски произход. „Малка България стана единствената страна, която се изправи срещу перфектната нацистка машина за убиване, унищожила 6 милиона наши сънародници и не допусна да бъде ликвидиран нито един от нейните евреи. Благодарни сме на българския народ, че днес сме тук. Помним и обещаваме да предаваме историята на по-младите, за да не се повтаря никога повече. Холокостът трябва да остане историческо понятие, от което само да черпим поуки“, заяви председателят на „Шалом“-Варна, Олег Калдерон, който бе обграден от най-малките представители на общността. Свидетели на драматичните събития от 10 март 1943 г., техните деца, внуци и правнуци поднесоха цветя пред бронзовия Шофар – Паметник на благодарността, който организацията издигна преди 6 г., и с минута мълчание отдадоха почит на жертвите на Холокоста и на спасителите си.", "date": "2019.03.10", "title": " Варненските евреи почетоха спасителите си"}
