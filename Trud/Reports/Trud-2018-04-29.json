{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%82%d1%8a/", "text": "Семейството на тежко болна българка с онкологично заболяване търси помощ, за да я върне у нас от Бразилия, предаде  . Младата жена опитала там процедури при световноизвестен медиум, но състоянието й внезапно се влошило. По случая работи и външното ни министерство.  Теодора Маджарова е на 32 години. Юрист, омъжена, майка на две деца. Животът й се преобръща, след като е диагностицирана с рак на гърдата преди две години. Заминава в края на март за Бразилия, за да търси изцеление с алтернативни методи при лечителя Жоао де Деус, Божият Джон в околностите на Сау Паулу. Състоянието й обаче рязко се влошава след процедурите, а съпругът й я намира в болницата упоена. „Когато отидох в полицията да им се потърси отговорност на тези хора – това е схема за печелене на пари… От полицията казват тук единствено наказуемо е, ако някой няма медицинска правоспособност, всичко друго е позволено оракули медиуми , тук е някакъв друг свят”, казва съпругът й Алексанъдр Русанов. Организаторката на пътуването с цел лечение прекъсва всякаква връзка, разказват от външно министерство. Помагат на съпруга й да покрие част от разходите и да преместят жената в държавна болница. Организаторката на пътуването Кармен Лазарова се свърза с bTV, за да уточни, че според нея влошеното състояние на Теодора е свързано с полета, а не с енергийното лечение. Външно министерство проучва възможностите за транспортиране на българката до страната ни. За транспортирането на Теодора със специален самолет до България са необходими 56 хиляди евро. Ако желаете да помогнете, сметката на Теодора е: Банкова сметка в лева: BG74FINV91501015043945 Първа инвестиционна банка, Титуляр: Теодора Маджарова.  PayPal:  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Семейството на онкоболна българка търси помощ, за да я върне у нас от Бразилия"}
{"url": "https://trud.bg/%d1%80%d0%b8%d0%ba%d0%b0%d1%80%d0%b4%d0%be-%d1%82%d0%be%d1%80%d0%bf%d0%b8%d0%bb%d0%b8%d1%80%d0%b0-%d0%b2%d0%b5%d1%81%d1%82%d1%80%d0%b0%d0%bf%d0%b5%d0%bd/", "text": "Даниел Рикардо нанесе тежък удар върху колата на Макс Верстапен и отборното единствено в „Ред Бул“. Битката между двамата бе едно от украшенията на гонката в Баку, а австралиецът на два пъти направи успешни изпреварвания – първото обаче беше недобре подготвено и Лудия Макс веднага си върна мястото. Втората атака на Дан пък бе опропастена от спиранията в бокса – на пръв поглед първата му позиция трябваше да му осигури сериозен аванс след излизанията, но неубедителната обиколка с новите гуми го остави зад холандеца. В този миг Рикардо предприе трета атака и след две агресивни маневри се заби с всичка сила в задницата на Верстапен, който дори не се опитваше да се защитава. Двете коли отпаднаха, а на пистата отново излезе колата за сигурност, което промени сериозно развоя на състезанието в челото. Инцидентът със сигурност ще се отрази на отношенията в тима. Още след първите кръгове от сезона Рикардо заговори, че ръководството на „Червените бикове“ подкрепя съотборника му и не се опитваше да опровергава слуховете, че обмисля да премине в „Мерцедес“ или „Ферари“.", "date": "2018.04.29", "title": " Рикардо торпилира Верстапен"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%b5-%d0%b7%d0%b0%d1%8f%d0%b2%d0%b8%d0%bb-%d1%87%d0%b5-%d1%89%d0%b5-%d1%81%d0%b5-%d0%be%d1%82%d0%ba%d0%b0%d0%b6%d0%b5-%d0%be%d1%82-%d1%8f%d0%b4/", "text": "Лидерът на Северна Корея Ким Чен-ун е казал на президента на Южна Корея Мун Дже-ин, че той ще се откаже от ядрените оръжия, ако САЩ се съгласят да се сложи официален край на Корейската война и обещаят, че няма да нападат страната му, съобщи говорителят на южнокорейското правителство в неделя, пише американското издание The New York Times. В жест за изграждане на доверие преди срещата на върха с президента на САЩ Доналд Тръмп, Ким също е заявил, че ще покани експерти и журналисти от Южна Корея и Съединените щати да наблюдават затварянето на подземния полигон за изпитания на ядрени оръжия следващия месец. Коментарите на Ким са направени в петък, когато лидерите на двете Кореи се срещнаха в граничното селище Панмунджом, обясни говорителят, като даде допълнителни детайли от срещата. „Знам, че американците са принципно настроени срещу нас, но когато си поговорят с нас ще видят, че аз не съм такъв човек, който ще стреля с ядрено оръжие по Юга, над Тихия океан или по САЩ“, е казал Ким на Мун, според думите на говорителя на южнокорейското правителство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Ким Чен-ун е заявил, че ще се откаже от ядрените оръжия, ако САЩ обещаят да не нападат КНДР"}
{"url": "https://trud.bg/%d0%ba%d0%b0%d0%ba%d0%b2%d0%b0-%d0%b4%d1%80%d0%b0%d0%bc%d0%b0-%d0%b1%d0%b0%d0%ba%d1%83-%d0%b7%d0%b0%d1%81%d0%b5%d0%bd%d1%87%d0%b8-%d0%bc%d0%be%d0%bd%d0%b0%d0%ba%d0%be-%d1%85%d0%b0%d0%bc%d0%b8%d0%bb/", "text": "Улиците на Баку се превърнаха в арена на най-вълнуващата гонка от Формула 1 от години насам! Световният шампион Люис Хамилтън пък беше единственият излязъл „сух“ от целия екшън и спечели първа победа за сезона, въпреки че през цялото състезание не се виждаше като кандидат за първото място. Шоуто започна още на първите завои – Кими Райконен се сблъска с Естебан Окон, което доведе до първата поява на кола за сигурност. След изтеглянето й се оказа, че Себастиан Фетел има достатъчно скорост, за да започне да трупа аванс пред колите на „Мерцедес“. „Сребърните стрели“ пък решиха да оставят Валтери Ботас по-дълго на пистата и финландецът поведе, когато асът на „Ферари“ влезе в бокса за смяна на гуми. Непосредствено зад тях обаче беше далеч по-интересно, тъй като Даниел Рикардо и Макс Верстапен се вкопчиха в битка за позиция, но и за статут на лидер в „Ред Бул“. Двубоят им започна сравнително приятелски, но завърши ужасно за тима – със сблъсък между двамата и ново подреждане зад колата за сигурност. Рестартът се забави заради идиотска катастрофа на Ромен Грожан, а когато все пак се случи, донесе голям провал за Фетел. Германецът с отчаяна атака изскочи начело, но не успя да остане в очертанията на пистата и видя как три коли минават пред него. Така два тура преди финала Ботас изглеждаше като сигурен победител, но всичко свърши, когато спука гума върху недобре почистения асфалт. А компания на Хамилтън на подиума направиха завърналия се в челото Райконен и късметлията Серхио Перес.", "date": "2018.04.29", "title": " Каква драма! Баку засенчи Монако, Хамилтън печели"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%84%d1%80%d0%b0%d0%bd%d1%86%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d0%be/", "text": "Великобритания, Франция и Германия смятат споразумението за иранската ядрена програма за най-добрият начин да бъде спрян Техеран да се сдобие с ядрено оръжия, предаде БНР. Британският премиер Тереза Мей е разговаряла по телефона с френския президент Еманюел Макрон и с германския канцлер Ангела Меркел. Тримата са постигнали единодушие, че може да се наложи разширяване на сделката, за да бъдат включени в обхвата й и други области като балистичните ракети, какво ще се случи след изтичането й, както и дестабилизиращата дейност на Иран в региона, се отбелязва в изявление на Даунинг стрийт. На 12 май се очаква американският президент Доналд Тръмп да обяви, дали САЩ ще се оттеглят от ядреното споразумение, както президентът многократно се зарече. Техеран от своя страна неведнъж е подчертавал, че споразумението не подлежи на преразглеждане и ако САЩ се оттеглят от него, Иран ще предприеме ответни мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Великобритания, Франция и Германия подкрепят ядреното споразумение с Иран"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%b5-%d0%bf%d0%be%d0%bb%d1%83%d1%87%d0%b8%d0%bb-%d0%bf%d0%be%d0%ba%d0%b0%d0%bd%d0%b0-%d0%be%d1%82-%d0%b2/", "text": "Президентът на Сърбия Александър Вучич е получил покана от руския си колега Владимир Путин за посещение в Москва на 8 и 9 май, пише белградското издание „Блиц“, предава скопският телевизионен канал „Сител“. Според вестникът, тези две дати са възможни с оглед на това, че за 7 май е предвидено посещение на Вучич в Турция. „Сител“ обяснява, че през последните дни медиите спекулират по темата дали сръбският президент ще получи покана за инаугурацията на Путин, която е планирана за 7 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Александър Вучич е получил покана от Владимир Путин да посети Москва"}
{"url": "https://trud.bg/%d0%b4%d0%b6%d0%be%d0%bd-%d0%b1%d0%be%d0%bb%d1%82%d1%8a%d0%bd-%d1%82%d1%80%d1%8a%d0%bc%d0%bf-%d0%bd%d0%b5-%d0%b5-%d0%b2%d0%b7%d0%b5%d0%bb-%d1%80%d0%b5%d1%88%d0%b5%d0%bd%d0%b8%d0%b5-%d0%b7%d0%b0/", "text": "Президентът на САЩ Доналд Тръмп не е взел решение дали да изкара Вашингтон от ядрената сделка с Иран, заяви съветникът по национална сигурност на Белия Дом Джон Болтън в неделя, цитиран от АФП. „Той не е взел решение дали да излезе от ядрената сделка или да остане в нея“, заяви Болтън в интервю пред Fox News. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Джон Болтън: Тръмп не е взел решение за ядрената сделка с Иран"}
{"url": "https://trud.bg/%d0%bc%d0%b5%d0%b4%d0%b8%d0%b8%d1%82%d0%b5-%d0%b2-%d0%b8%d1%82%d0%b0%d0%bb%d0%b8%d1%8f-%d1%80%d0%b5%d1%84%d0%b5%d1%80-%d1%83%d0%b4%d0%b0%d1%80%d0%b8-%d1%81%d0%be%d0%bb%d0%b8%d0%b4%d0%bd%d0%be-%d1%80/", "text": "Даниеле Орсато, главният рефер на дербито „Интер“ – „Ювентус“, отнесе куп критики за отсъжданията си по време на голямото дерби от 35-ия кръг на Серия А. Медиите на Апенините се обединиха около мнението, че съдията е допуснал куп грешки, които в крайна сметка са повлияли на крайния резултат. Гостите от Торино спечелиха с 3:2, с което направиха важна крачка по пътя към седямата поредна титла.  В 18-ата минута Орсато изгони играча на домакините Матиас Весино и то след преглед на системата за видеоповторения ВАР. Причина за решението бе настъпване в игрова ситуация от страна на халфа при шпагат на Марио Манджукич.  „Съдията не използва здрав разум, точно както Майкъл Оливър в срещата „Реал“ (Мадрид) – „Ювентус“ (1:3)“, се казва в материал на „Гадзета дело Спорт“, визирайки отсъдената дузпа в 93-ата минута за „белия балет“. – Това беше най-голямата му грешка.“  „Кориере дело Спорт“, друга водеща медия в Италия, пък писа оценка 3 от 10 на Орсато.  А българският национал Андрей Гълъбинов не взе участие при загубата с 1:3 на неговия тим „Дженоа“ при визитата на „Аталанта“. Борещият се за място в Лига Европа „Милан“ пък надви „Болоня“ с 2:1 в друга среща от кръга.", "date": "2018.04.29", "title": " Медиите в Италия: Рефер удари солидно рамо на „Юве“"}
{"url": "https://trud.bg/15-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d1%80%d0%b5%d0%be%d0%b1%d1%80%d1%8a%d1%89%d0%b0%d0%bd%d0%b5-%d0%bd%d0%b0/", "text": "Най-малко 15 африкански мигранти са загинали днес, когато лодката, с която опитвали да достигнат Европа, се преобърнала край Алжир, съобщи бреговата охрана, цитирана от Ройтерс. Бреговата охрана и граждански служби спасили 19 от 34-мата души, пътували с лодката. Инцидентът е станал край брега на Оран, град на около 450 км западно от столицата Алжир, посочи представител на властите пред телевизия „Енахар“. По думите му съдът е отплавал от Мароко. Не се съобщават подробности за националността на мигрантите. Алжирското министерство на вътрешните работи посочи миналата седмица, че страната отчита приток на нелегални мигранти от страните в Субсахарска Африка, след като Европа затрудни отпътуването на лодки от Либия и други държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " 15 мигранти загинаха при преобръщане на лодка край Алжир"}
{"url": "https://trud.bg/%d0%b1%d0%b5%d0%b1%d0%b5-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%81%d0%b1%d0%bb%d1%8a%d1%81%d1%8a%d0%ba-%d0%bd%d0%b0-%d0%ba%d0%be%d0%bb%d0%b0-%d0%b8-%d0%bc%d0%b8%d0%ba%d1%80/", "text": "Тежък пътен инцидент по пътя Шумен-Силистра до разклона за шуменското село Осеновец в неделя отне живота на бебе на 2 месеца. Сигнал за произшествието е получен малко след 14:20 часа неделя, съобщават от полицията. Катастрофирали лек автомобил “Рено” с шуменска регистрация и микробус “Форд Транзит“ с разградска. 29-годишната А.И. от село Венец, която била зад волана на “Рено”-то навлязла в насрещната лента за движение и се ударила челно във Форда. В резултат на удара в МБАЛ-Шумен са откарани две жени от реното – шофьорката на автомобила, детето й на 2 месеца, спътничката й на 28 г. и нейните две деца на 7 и 3 години. В болницата в Шумен са откарани и 47-годишният водач от микробуса – Д.А. от гр. Дулово и 36-годишния му спътник С.А. Бебето е починало. След  извършените прегледи било установено, че шофьорката на реното е с комоцио, оставена е под наблюдение в болничното заведение. Другата жена С.Х./28г./ от Венец е с черепно-мозъчна травма, а детето й е с наранявания. По-малкото дете е освободено след преглед. Водачът на буса се отървал без травми, а спътникът му е с фрактура на лява ръка и ляв крак. Двамата водачи са правоспособни, само мъжът е тестван за алкохол, пробата му е отрицателна. На място се извършва оглед. Причините за инцидента са в процес на изясняване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Бебе загина след сблъсък на кола и микробус"}
{"url": "https://trud.bg/%d1%80%d0%b5%d0%b4%d0%b6%d0%b5%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d1%81%d1%82%d0%be%d0%b8-%d0%bf%d0%be%d0%b2%d1%80%d0%b0%d1%82%d0%b5%d0%bd-%d0%bc%d0%be%d0%bc/", "text": "Турция е в “повратен момент” с въвеждането на президентска система на управление, заяви днес президентът Реджеп Тайип Ердоган, цитиран от “Хюриет дейли нюз”. “Този крайъгълен камък ще бъде повратен момент за напредъка на Турция”, каза Ердоган в обръщение пред членове на своята Партия на справедливостта и развитието (ПСР). Ердоган похвали “решителните” операции на турската армия в продължаващата офанзива в района на Африн в Северна Сирия и в някои части на Северен Ирак. По думите му броят на “неутрализираните терористи” в Африн е достигнал 4500 души, а в Ирак са били “неутрализирани” над 300 терористи. Президентът се закани, че правителството няма да позволи на Кюрдската работническа партия (ПКК) и движението ФЕТО “да разделят” Турция. Ердоган обвини също така основната опозиционна сила – Народнорепубликанската партия (НРП), че “продава волята на народа”, имайки предвид прехвърлянето на 15 депутати от НРП към “Добра партия” с цел да се осигури участието й на изборите. По думите на турския президент проучванията сочат, че създадената предизборна коалиция между неговата ПСР и Партията на националистическото действие е “доста напред”.  В изказването си той засегна и предстоящата си визита в Сеул през идната седмица, откроявайки значението й в момент “на огромни развития” на Корейския полуостров. “Вярвам, че събирането на южнокорейския президент със севернокорейския лидер на историческата среща на 27 април ще придаде различна дълбочина и на нашите отношения с тях”, каза Ердоган, който ще бъде на посещение в Сеул на 2-3 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Реджеп Ердоган: Предстои повратен момент за напредъка на Турция"}
{"url": "https://trud.bg/%d0%bb%d0%be%d0%b2%d1%8f%d1%82-%d0%bf%d1%8a%d1%80%d0%b2%d0%b8%d1%8f-%d0%bf%d1%80%d0%be%d0%bb%d0%b5%d1%82%d0%b5%d0%bd-%d1%81%d0%b0%d1%84%d1%80%d0%b8%d0%b4-%d0%bf%d0%be-%d0%b4%d0%b0%d0%bb%d1%8f%d0%bd/", "text": "В момента времето не е подходящо за риболов и бургаските рибари чакат вятърът да стихне. Въпреки това държат връзка по телефона с колегите си на юг и са чули добра новина – сафрид е излязъл по даляните. “На това “духливо” време риба няма, освен това за попчето има забрана. Получихме информация, че по даляните в Приморско ловели по 15 килограма на ден сафрид. Но ние чакаме новия месец за нова слука и най-вече големите пасажи на пролетния сафрид”. Това разказа за “Труд” Жельо Попов от селището “Ченгене скеле”. Рибарите чакат и промени в нормативната уредба, които да ги облекчат. Те настояват например лодките с дължина до 7 метра да не се водят кораби. “Корабът излиза да риболува надалеч, прави международни плавания. А ние, с нашите лодки, се отдалечаваме най- много на две мили от брега”, обяснява Димитър Янчев, който е председател на сдружението “Морски сговор”и кмет на “Ченгене скеле”. “За кораб се изисква по нормативните актове и скъпо оборудване. Лицензирани спасителни плотове, специални спасителни ризи, които струват колкото лодките ни”, коментират и останалите рибари. Те разказват, че повечето им лодки са с дължина 6. 50 метра и затова са поискали “предела” за тези морски съдове да е 7 метра. До края на седмицата рибарите ще получат отговор, който чакат от депутатите, дали исканите промени ще станат факт.", "date": "2018.04.29", "title": " Ловят първия пролетен сафрид по даляните край Приморско"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bf%d1%80%d0%b5%d0%ba%d1%80%d0%b0/", "text": "„ГЕРБ е група от съмишленици, които искат да направят нещо добро за България. Група хора, които работят за каузата на България. Трябва да продължим по този път и да предадем по-добра България на идните поколения. И честно казано това вече го виждам”. Това обяви председателят на Народното събрание Цвета Караянчева пред  . „В Талин например направих среща с представители на парламентите във Франция, Германия, Чехия и т.н. И това, което ми направи впечатление е, че България стои на много добро ниво в Европа. Направих и подобна среща в САЩ и тя бе историческа. Защото парламентите трябва да си говорим. И в случая успяхме да обсъдим визите. И там също получихме добри оценки, тъй като се оказа, че знаят много за България”, допълни Караянчева. Тя призна, че никога не е очаквала или пък се е надявала да стане председател на парламента. „Честно казано никога не съм си представяла, че ще застана на такава длъжност. Аз съм инженер по професия и фабриката, в която работих, още ми се пази мястото. Но както се казва, не се знае какво ще ти предложи животът. Номинацията ми дойде толкова неочаквано, че и нямаше как да откажа”, каза още Цвета Караянчева. „Винаги съм следвала протокола. И се надявам председателството на парламента да не ме промени. И като характер, и като човек. Понякога стъпките са малко сложни с опозицията, но се надявам да бъда председателят, който може да балансира. Председателят е пръв сред равни, а аз искам да съм повече равна, отколкото първа. И се надявам в мен да виждат такъв човек. Повече колега”, каза тя. Относно засилените позиции на лидера на ГЕРБ Бойко Борисов на международната сцена тя коментира: „Може би затова се иска талант и усет. Но наистина това, което направи премиерът Борисов е значимо. Защото по темата Западни Балкани досега изобщо не се говореше. Примерно Кристалина Георгиева ми каза, че Западните Балкани са тема №1 за Европейската банка. Може би сме напипали важната тема. Разговорите между ЕС и Турция… Възстанови се диалога и това трябва да се признае на Борисов. Никой не е очаквал чудеса от тази среща”. За президента Радев и неговият коментар, че Борисов ще бъде само разносвач на шербет. „Наистина беше обидна тази реплика. Но аз не искам да задълбочавам конфликта между институциите. „Президентът прекрачи една червена линия, която я има във всички демократични цивилизации – уважението между институциите, навлизането в лични нападки. Когато си политик – критикувай политиката, критикувай това, което не ти харесва в определена политическа програма, но личните нападки не са лицеприятни. Говоря за нападката срещу г-н Цветанов преди няколко дена. Аз съм искрено учудена от начина, по който реагира президентът, защото когато сме в неформална среща – отношението е друго. Може би съветниците му не са добри. Надявам се да се осъзнае. Защото, когато институциите се карат, и хората са притеснени. И се губи уважението към институциите”, допълни Цвета Караянчева. „Надявам се през следващите дни да чуем добри думи от президента за председателството. Защото имаме добри оценки за него. Да говорим за намаляването на външния дълг. Хубаво е понякога да похвалиш опонента. Защото така се печелят симпатии. Сигурно имаме трески за дялане, но със сигурност сме направили и добри неща. Преди време се казваше, че асфалт не се яде, но сега в Северозапдна България протестират за пътища”, каза още председателят на парламента. Тя бе призована да направи обръщение към лидера на БСП Корнелия Нинова и нейното изказване бе:. „Бъдете реална, кажете истината. Лъжата винаги се разкрива. Бъдете честна”. Относно това за какво мечтае тя обяви: “Мечтата ми като политик е наистина да имаме по-добър живот и това, което сме обещали, да го свършим”, завърши Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Цвета Караянчева: Президентът прекрачи червената линия на уважението между институциите"}
{"url": "https://trud.bg/%d0%b2%d0%bb%d0%b0%d1%81%d1%82-%d0%b8-%d0%be%d0%bf%d0%be%d0%b7%d0%b8%d1%86%d0%b8%d1%8f-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%b7%d0%b0-%d0%be%d0%b1%d1%89%d0%b8%d0%bd%d0%b8%d1%82/", "text": "Спешна промяна в Закона за местното самоуправление и местната администрация са внесени от депутати от всички парламентарни групи. А поводът за толкова голям консенсус се оказали различни решения на съдилищата относно кворума в общинските съвети. Текстовете ще бъдат разгледани още тази седмица в комисии, за да може възможно най-бързо да гласуваме поправките и в пленарна зала, каза вчера пред „Труд“ Искрен Веселинов, председател на комисията по регионална политика. Законопроектът е подкрепен от депутати от ГЕРБ, БСП, Обединени патриоти, ДПС и „Воля“. Шефовете на местните парламенти по места алармирали преди месец в народното събрание, че случаите, в които решенията на общинските съвети се отменят в съда, са зачестили. И работата на кметствата по места е буквално минирана от делата. „В последно време отделни съдилища приемат, че ако общински съвет се състои от 11 съветника, то половината на тях е 5,5, а това число не е цяло такова. И следва, че е необходим още един глас, а така се получава 6,5, като след закръглянето му се получава числото 7. И според съответния състав на съда решенията следва да се вземат със 7 гласа, а не както са гласувани от местния парламент – с 6“, даде пример с правния абсурд Искрен Веселинов. И допълни, че така се създава несигурност в стабилитета на актовете на общинските съвети. „Целта е да изключим субективната преценка и да се уеднакви съдебната практика по отношение на необходимия кворум, особено при малките общински съвети, посочи още Искрен Веселинов. Поправките определят изрично, че „повече от половината от общия брой на съветниците е налице, когато броя на присъстващите на заседанието общински съветници е по-голям от останалата част от общия брой съветници“. Пак в нова алинея в член 27 се създава определение, че „решенията са приети с мнозинство повече от половината от присъстващи съветници, когато броя на гласувалите „за“ съветници е по-голям от останалата част от присъстващите на заседанието“.", "date": "2018.04.29", "title": " Власт и опозиция се събраха за общините\t\t\t"}
{"url": "https://trud.bg/%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%bd%d0%b5%d0%b4%d0%ba%d0%be%d0%b2-%d1%81%d1%82%d1%8a%d0%ba%d0%b8-%d0%b5-%d1%88%d0%be%d1%84%d1%8c%d0%be%d1%80%d1%8a%d1%82-%d0%b1%d0%bb%d1%8a/", "text": "Шофьор на колата, блъснала патрулката снощи в София, е известният състезател по смесени бойни изкуства Станислав Недков-Стъки, съобщава Нова тв. Проверката показала, че той не е употребил алкохол. В кръвта му не били открити упойващи вещества. Както вече писахме, двама полицаи бяха ранени при инцидент в София снощи. Случката е станала в полунощ на “Симеоновско шосе”, когато униформените били на работа. Те били в патрулката, докато извършвали проверка на документи. Колата им била ударена от друг автомобил в задната част. От удара и двамата пострадали. Недков разказа, че излизал от Симеоновско шосе, движейки се със 70 км/ч, когато забелязал патрулката. Тя била с включена синя лампа, но не била на аварийки, затова той не е разбрал, че е спряла. Книжката му е временно отнета, докато си плати акта. Единият от пострадалите полицаи остава за лечение в болница след комоцио, информира МВР.  Другият е освободен за домашно лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Станислав Недков – Стъки е шофьорът, блъснал патрулката в София"}
{"url": "https://trud.bg/%d0%be%d1%80%d0%bb%d0%b8%d0%bd-%d0%b3%d0%be%d1%80%d0%b0%d0%bd%d0%be%d0%b2-%d0%b8-%d0%ba%d1%80%d0%b8%d1%81%d1%82%d0%b8%d0%bd%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d1%83%d0%b2/", "text": "Кристина Димитрова с половинката й Васил на романтична екскурзия.  Маргарита Хранова, Марияна Попова, Орлин Горанов, Кристина Димитрова и Тони Димитрова. – Кристина.: Да, лятото е любимият ни сезон и сега има едно демо, което е предложение от Светослав Лобошки за лятна, хитова песен. Също така в момента прослушваме още няколко песни и сме в период на търсене на новия летен хит, но все още не сме се спрели на една. – Орлин.: Тончо е прекрасен човек с голямо “Ч” и голям музикант – с голямо “М”, както и човек с уникален усет за всеки един изпълнител, за когото е писал. Той винаги се е съобразявал с възможностите на даден певец, така че да може да го накара да блесне в най-добра светлина, въобще Тончо си е Тончо!  К.: От малкото контакти, които съм имала с него, ми е направило впечатление, че е изключително земен и много сърдечен човек. За мен беше голям комплимент, защото всеки път, като се видехме, той ми казваше – Кристина, трябва да ти напиша песен, да изпееш и моя песен. Аз всеки път му отговарях – ами, хайде, но така и пътищата ни някак си не се срещнаха, за което наистина съжалявам. Тончо е доказал, че не е само невероятен човек, но и талант – това, да успееш да напишеш толкова песни, които да останат във времето и да станат любими на целия народ не е случайност!  О.: От 1000 негови песни трудно мога да кажа коя ми е любимата, не случайно го наричаме Патриарха на българската естрада и поп музика. Имам една любима, защото аз я изпях – “Просто песен” се казва. Може би всички, които са изпълнявали негови песни и те са им любими, защото Тончо е колос!  К.: На мен една от любимите ми негови песни е “Не ме гледай така, момче”. С нея той доказа, че може да пише всичко, защото е доста по-различна от типичните негови шлагерни песни – тя е изключително красива. – К.: Мисля, че чуват за тях и то чрез нас, защото пеейки техните песни, аз лично винаги споменавам кои са композиторите на тези хубави мелодии. Като че ли, сега има едно завръщане към шлагерната поп музика от 80-те и 90-те години, която все по-често чуваме в нов вариант и в по-модерен стил.  О.: Сега, дали са чували младите за Мария Ганева и Мария Нейкова, аз не мога да знам, но всички знаят “Светът е за двама” и много от тях знаят за нашия феноменален дует – “След теб, любов”. Имам една малка препоръка към медиите и по-специално към обществените – да пускат в едни нормални часови пояси малко по-стари неща, защото музиката не започва от вчера, а има много богата история. Така, както правят повечето уважаващи себе си нации Франция, Италия, или Германия. В програмите на националните ни медии българската музика трябва да бъде приоритет.  К.: Точно това е нашата болка, че новите песни на певците от нашето поколение не се въртят и изглежда, като че ли ние си живеем със славата от миналия век, което не е така, защото правим съвременни, модерни, актуални парчета, които биха могли да бъдат много голям конкурент на младите изпълнители. Това мога да го кажа на 100%, а също така хората над 35 години не искат да слушат постоянно тези рап и поп изпълнители, които се въртят денонощно, а искат да чуят и една по-запеваема и по-шлагерна музика.  О.: Нашите песни станаха популярни точно затова, че в онези години имаше ротация нон-стоп. За да стане едно парче популярно, трябва да има въртене, не е достатъчно само артистите, които са го записали да го изпълняват по концертите си – защото едно е да го чуят 1000-2000 души, съвсем друго 50 000, или 500 000 на ден. – К.: Търпението и тактичността са едни от главните ни лъвски качества, но лошото е, че сме справедливи и като видим, че нещо излиза вече извън рамките – тогава наистина аз мога да поизбухна, но за кратко. Иначе, между нас двамата са много редки случаите, в които можем да имаме някакви спорове, но те не са с ръмжене, а с мяукане.  О.: О, щом лъвицата така казва! Ние сме най-сладката зодия – най-сговорчиви, най-готини, широко скроени, не обръщаме внимание на дребните неща, животът продължава и за да се случват нещата, трябва да има любов, всичко друго е суета. – О.: О, аз само като я видях и казах – уау! И до днес е така.  К.: Аз ходех да си го гледам всяка вечер в бар “София”, където пееше. – К.: Не, аз тогава все имах някаква връзка, но то се вижда, че е симпатичен, готин мъж. Майка ми баща ми са ме учили – там, където имаш работа, да не смесваш с лични отношения, така че си станахме едни големи приятели.  – О.: Сега излезе и филм за Криси – “Диагноза: Секси”, защото на нея прозвището си е “секси” от малка, чак сега се сетиха и филм да направят. – К.: Аз имам един незабравим спомен – когато се пребих, защото обожавах да ям черници. В нашия двор имаше една голяма черница и аз се катерех наравно с момчетата по нея и така се пребих веднъж, че завърших със счупена ръка.  О.: И от тогава обожава черници и само когато видим ми казва – много те моля, качи се да ми набереш! Нашето поколение имахме прекрасно детство. Аз си спомням как си играехме футбол или народна топка на моята улица “Арсеналска”, защото тогава минаваха по две коли на три часа. Играехме на фунийки, на топчета, какво ли не – нещо, за което сегашните деца могат да четат само в някакви книги или алманаси. Спомням си един сладък момент, като сваляхме една съседка и й свирехме на китари под прозореца. Бяхме двама-трима тийнейджъри, но един неин недоволен комшия ни освежи с леген вода. Ами, Ромео и Жулиета, какво да правиш! – О.: Според мен това беше нормалната болест на ранната демокрация, която трябваше да се изживее и тогава песните, които преди 10 ноември се слушаха тайничко, говоря за чалгата – изведнъж шупнаха и избухнаха. Това си е в реда на нещата, защото една музика, която е била един вид забранена, изведнъж блесна с пълна сила. Лошото е, че забравихме основния постулат, че като част от изкуството и музиката също има възпитателна цел. Не съм против тези хора, те си вършат работата, но всяко нещо трябва да си има място и време. Лошото е, че в момента в световен мащаб всичко е турбо чалга – като се почне от реге тона и всичко е в тази стилистика – дали “Деспасито”, или “Неспасито”, или както казваше един приятел – всичко е неспасито в България.  К.: Имаше период, в който нашата музика наистина беше на заден план, но лично за себе си не съм се притеснила – ние дерзаехме напред и правихме нови песни. Концертите и участията си продължаваха, независимо, че песните ни не се пускаха, защото хората ни искаха. – О.: Те и сега не спират! На доста хора явно им попречи, че ние сме се събрали и си записваме нашите парчета, и така до ден-днешен имаме вече толкова дуети. Изведнъж някакви скочиха – чакайте, какви сте вие, какъв е този дует, измислен. Ние им пожелаваме да са живи и здрави, да имат успех и да илядат. За мен обаче, за да успееш не е този начинът – да търсиш някого, който ти пречи.  К.: Много обичам да преча на някого! Няма как да им се получи на тези хора да ни разделят. – К.: Орлин вече изигра президента, но сега може и Кръстникът да изиграе.  О.: Може би още не е направен този сериал, в който виждам Криси, но може да е нещо от сорта на “Скъпи наследници”, или по-скоро от сорта на “Далас”. Също така би могла да изиграе Денерис – майката на драконите от “Игра на тронове”, ако има роден вариант на този сериал, защото и тя е готина, огнена и властна. Следя го и откакто гледах Захари Бахаров в него ми стана любим.  К.: Няма ли са ми дадеш някаква по-миловидна роля?  О.: Може би мащехата на Снежанка, или примерно в “101 далматинци” – Крюела Девил. – К.: Аз и до днес правя много компромиси, просто защото влечението ни с Васил един към друг продължава. Най-важно е между двамата да има доверие, защото в момента, в който започнеш да бъдеш мнителен и започне да ти се струва, че другият има тайни от теб – тогава категорично може да настъпи краят на една връзка.  О.: Бракът е съвместно съжителство между двама души, които по свое желание са си дали съгласие да живеят заедно, което значи, че ако няма толерантност, разбиране и компромиси, няма как да се случат тези неща. Никой не е перфектен – всеки си носи егото, характера. Въпросът е дали двамата сте решени да вървите заедно по този път, който се избрали. – О.: Всеки път!  К.: Да, но ти не знаеш той какъв магнит е за жените. Там е тежък случай – привлича много интересни дами около себе си. Така че, и двамата сме си имали такива проблеми с противоположния пол, но..  О.: Проблемът си е техен! Много хора бъркат личния живот с обществения – със сценичните изяви и затова не обичам да влизам в подробности за моята светая светих – за отношенията с приятелите и семейството. Аз съм на този принцип – не е важно какво се случва, а какво говорят за теб! К.: Много е приятно, но това беше преди 10 години и от тогава мина много време, така че много е възможно вече да си има друга любимка.  О.: То, “първата любов” не се забравя!  К.: Аз разбрах това от сестра му, на която веднъж й беше зададен такъв въпрос и явно той й е споменавал, че е така! Ние с него се познаваме много добре, още от времето преди да стане премиер, защото спортувахме в един фитнес. Аз съм с приятни чувства към него и с хубави спомени. – О.: Това, че двамата сме семейство и имаме три деца. Това беше най-странната ситуация, дори един ден майка ми се прибира в къщи, Бог да я прости и ми каза – знаеш ли, една колежка ми каза, че с Кристина сте семейство и имате деца!? О.: На първо място. Вярвам, че животът е такъв, какъвто си го направиш и когато се опитваш да гониш хубавите неща, които ти доставят удоволствие – не само на теб, а и на околните, всичко има смисъл. Аз така съм възпитан – негативизъм, злоба, завист – тези неща са ми чужди. Мога да се зарадвам на чуждия успех и съм го правил не един и два пъти, а това нещо някои хора ги дразни зверски.  К.: Като че ли една майка ни е раждала. Просто тях това ги разяжда вътрешно, а ние двамата сме оперирани от злоба и завист, което мисля, че те поддържа в добра кондиция и вътрешно, и външно. Аз вярвам в любовта! О.: Аз имам асоциативно мислене и често ползвам български поговорки, или сентенции, които са ги измислили умни хора. Например – прави каквото трябва – да става, каквото ще!  К.: Живей за себе си, а не за другите!   Кристина Димитрова и Орлин Горанов имат успешни солови кариери, но стават един от най-обичаните дуети у нас още с втората си песен – “Детски спомен” на композитора Димитър Пенев. Интересно е, че в началото песента не им допаднала, но след като променили малко аранжимента се получил този хит, който и до днес е тяхна запазена марка. Автор на текста е Иван Тенев, който пише и почти всички текстове за съвместните им песни, а освен това той е и в основата на това двамата да се запознаят и да сформират популярния дует. По-късно Орлин става кум на сватбата на Кристина и Агента, като тримата продължават да бъдат творчески свързани вече 35 години. С красивите си песни и завладяващо сценично присъствие те не спират да пълнят концертните зали и да доказват, че има публика за качествената българска музика.", "date": "2018.04.29", "title": " Орлин Горанов и Кристина Димитрова: Уви, чалгата превзема света!"}
{"url": "https://trud.bg/%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-%d1%84%d0%b8%d0%bb%d0%b8%d0%bf%d0%b8%d0%bd%d1%81%d0%ba%d0%b8-%d1%81%d0%b2%d0%b5%d1%89%d0%b5%d0%bd%d0%b8%d0%ba-%d1%81%d0%bb%d0%b5%d0%b4/", "text": "Католическият свещеник Марк Вентура, известен с активистката си дейност против минните компании, беше застрелян днес след литургия в северната част на Филипините, предаде ДПА. Свещеникът беше прострелян с два куршума в обществения гимнастически салон в провинция Кагаян, където е отслужил литургията. 37-годишният свещеник благославял деца и разговарял с членовете на хора, когато извършителят го прострелял в гръб. След това нападателят, носещ каска, избягал на мотоциклет, заедно с друг заподозрян, съобщи Родел Табулог, началник на полицията на град Гатаран, където е извършено убийството. Той уточни, че полицията проучва възможните мотиви и че свещеник Вентура се е ползвал с добра репутация сред местната общност. Никой друг не е пострадал при нападението. Конференцията на филипинските католически епископи подчерта, че Вентура е бил вторият свещеник, убит в страната за последните четири месеца. В съобщението на сайта й се отбелязва, че ръкоположеният преди седем години свещеник е бил известен с борбата си срещу минните компании и с помощта, която оказвал на коренните жители на провинцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Застреляха филипински свещеник след литургия"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%b8-%d0%ba%d0%be%d0%bb%d0%b5%d0%b3%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b7%d0%b0%d1%80%d0%b0%d0%b4%d0%b8-%d0%b7%d0%b0%d0%b1%d0%b5/", "text": "Водач на лека кола пребил колега във Велико Търново, който му направил забележка за опасно шофиране. Екшънът се разиграл в неделя на светофара на ул. „Магистрала” в старата столица. Водач на автомобил със софийска регистрация карал с висока скорост, според очевидците на инцидента. Спирайки на светофара, негов възрастен колега слязъл от колата си и се осмелил да му направи забележка, че излага останалите участници в движението на опасност. Тогава получил няколко юмрука от смъмрения водач. В социалните мрежи се появиха клипове на екшъна и събират възмущението на великотърновци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Шофьор би колега в Търново заради забележка за висока скорост"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb%d1%8a%d1%82-%d1%81-3-%d0%bc%d0%b5%d0%b4%d0%b0%d0%bb%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf/", "text": "Ансамбълът завърши впечатляващо последния старт за световната купа по художествена гимнастика в Баку. Момичетата на Весела Димитрова и Михаела Маевска грабнаха три медала – два златни на отделните уреди и сребро в многобоя. В неделната надпревара резервата Стефани Кирякова, която замени контузената Теодора Александрова, се реваншира за неточностите в съботния ден и спаси няколко инфарктни отигравания. На пет обръча Симона Дянкова, Елена Бинева, Мадлен Радуканова, Лаура Траатс и Кирякова заслужиха 19,800 т., което им отреди първото място. А на три топки и две въжета момичетата бяха оценени с 19,050 т. и отново стъпиха на най-високото стъпало на стълбичката. Гимнастичките ни взеха още две сребърни отличия – Катрин Тасева на лента и Боряна Калейн на бухалки. И двете обаче са първи за сезона на други два уреда – Катрин е № 1 на обръч, а Боряна на лента.  Надпреварата пропусна най-добрата ни гимнастичка Невяна Владинова, която още не е във върхова форма след лечение на травма. Състезанието в Баку бе последно преди европейското в Испания в началото на юни. Треньорският щаб на ансамбъла пък се надява Теодора Александрова да бъде възстановена за световното в София през септември.", "date": "2018.04.29", "title": " Ансамбълът прибави и две титли от Баку"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d1%81%d0%ba%d0%b0%d1%82%d0%b0-%d0%bb%d0%b5%d0%b3%d0%b5%d0%bd%d0%b4%d0%b0-%d0%b4%d0%b6%d0%be%d0%b2%d0%b0%d0%bd%d0%b5-%d0%b5%d0%bb%d0%b1%d0%b5%d1%80-%d0%b5%d0%ba/", "text": "Кариерата му е започнала редом до Марко ван Бастен, Рууд Гулит, Франк Рийкард от звездния „Милан“. После стана известен по целия свят като най-острия ръб на магическия триъгълник на „Щутгарт“. Накрая спечели Шампионската лига с „Байерн“. Един от най-марковите нападатели през 90-те години и първото десетилетие на новия век.  Заедно с Красимир Балъков и Фреди Бобич оформи един от най-атрактивните нападателни триота на в съвременния футбол.  Джоване Елбер, емблематичният бразилец, сега е посланик на „Байерн“ по света. И като такъв даде ексклузивно интервю за вестник „Труд“.  – Най-важното беше, че никой от нас не завиждаше на другия. Радвахме се, когато някой от нас вкара гол. И не само между тримата, но и за целия отбор. Най-лошото би било, ако останалите в тима не ни подкрепяха. „Щутгарт“ играеше силен футбол, а ние тримата се грижехме за головете. Това бяха едни от най-хубавите ми години във футбола.  – Това, че се разбирахме със затворени очи. Никога не съм гледал към Балъков, когато трябва да получа топката. Същото се отнася и за Фреди Бобич. По време на мача всички знаехме къде ще си подадем. Контактът ни се получаваше едва ли не без очи.  – Защото бившият президент на „Щутгарт“ Герхард Майер-Форфелдер ме продаде на „Байерн“. Ако не беше станал този трансфер, сигурно щяхме да станем шампиони. Отборът се справяше отлично под ръководството на Йоги Льов, днешния национален селекционер на Германия. Но президентът реши да ме продаде и това се оказа умна сделка. „Байерн“ плати много пари.  – Дойде от само себе си. Бобич например ми беше партньор в атаката, спеше и в моята стая. Нямах избор, трябваше да се разбирам с него. С Балъков се сприятелихме първо заради езика. Бала дойде от Португалия при нас и не знаеше нито дума немски. Говореше само с мен на португалски. Аз му превеждах на останалите. С Фреди пък си говореше на хърватски и руски. Така се получи едно огромно разбирателство.  – Понякога говорим. Повече се чувам с Бобич, защото и двамата живеем основно в Германия. С Бала се чуваме по телефона.  – Като играч – да. „Байерн“ го искаше на всяка цена. Но неговият мениджър не беше на това мнение.  – В „Байерн“ всичко е в по-големи мащаби. Това е световен отбор, който е известен на всяка точка на земята. В „Байерн“ играеше тогава почти целият национален тим на Германия. Сега е по-миксирано, защото има играчи от Испания, Бразилия, Франция и така нататък. „Щутгарт“ беше значително по-малък, особено като финансови възможности. А „Байерн“ можеше да инвестира огромни суми. „Щутгарт“ пък налагаше млади футболисти.  – Гледах целия ви национален отбор на световното първенство в Щатите. Направихте уникално представяне. Отстранихте Германия. Всички ваши футболисти станаха известни благодарение на този мондиал.  – Най-много обичах да играя срещу „Реал“ (Мадрид). Винаги им вкарвах гол. Испанските отбори постоянно атакуват и това позволява на нападателите на противника да имат свободно пространство. Винаги използвах хладнокръвно възможностите за контраатака срещу „Реал“.  – Това е футболът. Трябва да се живее и с такива моменти. Нормално е. Нямаш право твърде рано да се радваш, трябва до края да си концентриран. „Юнайтед“ ни изнесе лекция, от която се научихме. Много е болезнено да загубиш буквално в последната секунда финал в Шампионската лига. Но си научихме урока и през 2001 година станахме европейски шампиони.  – Имаше само няколко изречения, които Франц Бекенбауер каза в съблекалнята: „Ей, хора, това е само футбол. Животът продължава. Нека да празнуваме.“ Въпреки че бяхме загубили и бяхме убити, Кайзера дойде и ни накара да станем от земята и дори да празнуваме. Изключително прав беше. Това се оказа преломна точка.  – В този сезон просто бяхме най-добрите. Не е лесно да играеш срещу „Реал“ и „Юнайтед“. Но ние бяхме много мотивирани и концентрирани. Знаехме, че за нашия отбор, който не успя през 1999 година, това е последният шанс. Така и стана. Година по-късно много от играчите напуснаха или се отказаха. Искахме на всяка цена да спечелим купата, която веднъж вече ни се изплъзна. И успяхме.  – Защото „Валенсия“ вече беше неприятен съперник. Този отбор не играеше като „Реал“ само в атака. Стоеше изключително добре в защита. Имаха късмета още в началото на финала да получат дузпа. Вкараха я. После ние пък изпуснахме дузпа, Мемет Шол не успя да вкара. През второто полувреме отново получихме 11-метров удар. Нашият капитан Щефан Ефенберг вкара. Накрая зависеше кой има по-добият вратар. А при нас играеше най-добрият в целия свят.  – Ще отговоря само с една дума – болен! (хаха). Той беше 100 процента и дори повече професионалист. Искаше винаги да печели. Не че ние не сме искали. Оли даваше всичко, за да стане най-големият. И успя – беше избран за вратар №1 няколко пъти. Всичко, което Кан е спечелил, е напълно заслужено.  – „Байерн“ има много класни футболисти. Мисля, че някои отбори малко проспаха тези години. „Байерн“ винаги гледа напред. Философията е следната. Днес печелим трофей, утре сме го забравили. Гледаме към следващия. Другите отделят прекалено много време да празнуват. А във футбола това не е добра тактика.  – Отборът от требъла бе наистина прекалено добър. Не че ние сме били лоши. Но да спечелиш всички трофеи в един сезон е много трудно. През 1999 година почти успяхме, но за съжаление загубихме от „Манчестър Юнайтед“. След това паднахме и във финала за купата на Германия. И двата отбора са добри, но броят на титлите говори в полза на този от 2013-а.  – Възможно е. Не сме далече да спечелим и трите титли.  – Добър въпрос. И аз не знам. Не, шегувам се, разбира се. Непрекъснато съм в контакт с фенове, спонсори. Постоянно пътувам. Отивам в Щатите, в Китай и разказвам на хората какво е „Байерн“. Да разберат какво е чувството „миа сан миа“. В днешния футбол актуалните играчи почти нямат време за нищо. В сряда мач, в събота мач. Ние, ветераните, сме по-свободни. И нашата работа е да предадем духа на „Байерн“ на феновете.  – Имат различни методи за работа. „Байерн“ винаги е стъпил здраво с двата крака на земята. Нашите футболисти са ставали много пъти шампиони, печелили са Шампионската лига, били сме и световни шампиони. „Байерн“ триумфира навсякъде, имайки един съвсем нормален отбор. Не сме като СЖ, където се инвестират стотици милиони. Или клубовете от Англия като „Челси“ или „Манчестър Сити“.  – Много добър. Той много липсваше на „Байерн“, когато не можеше да бъде в клуба. За футболистите е като баща.  – Родих се в грешната година. Може би днес щях да играя повече. Но тогава в отбора бяха Ромарио, Бебето, Ривалдо, Роналдо, Роналдиньо и кой ли още не.  – Не, въобще не. Радвам се, че съм изиграл някой друг мач за Бразилия. Още на 17 години напуснах родината. Феновете не ме познаваха. Станах футболист в Европа – в „Щутгарт“, в „Байерн“. Затова беше и трудно да се наложа в националния отбор. Просто не бях популярен в Бразилия. Изляза ли на терена, хората се питаха: „Този път къде играе?“  – Тогава нито Шампионската лига, нито Бундеслигата бяха толкова популярни в Бразилия. Там се гледаше испански и италиански футбол. Днес футболът е навсякъде. Ако днес играех, може би щях да съм и на световно първенство.  – Имах късмет. И съм щастлив, че взех това решение още на 17 години да отида в „Милан“. После в „Грасхопърс“ играх три години под наем. Бавно крачих на горе. Не натисках газта от нула до сто километра в час. Бавно, бавно трупах мачове и опит.  – Защото тогава можеха да играят само трима чужденци. Там бяха Франк Рийкард, Рууд Гулит и Марко ван Бастен. Така че за 18-годишния Джоване Елбер никакво място нямаше. А и на 30 едва ли щях да имам.  – Уникално. За мен беше сбъдната мечта. Представете си как едно момче стъпва на базата на „Милан“ и вижда Барези, Костакурта, плюс тримата холандци. И те идват при мен и казват: „Хей, малкия, добре дошъл при нас!“. Не може да е истина. До преди няколко дни бях в една футболна академия в Бразилия и изведнъж тук. Така започна всичко за мен. Видях как най-големите могат да са съвсем нормални хора. И тогава си помислих, че може би в отношенията с младите, най-лоши са тези играчи, които нищо не са спечелили.  – След 15 години в Европа един сезон в Бразилия ми беше повече от достатъчен. Много неща са комплицирани. Всички в „Крузейро“ работиха много професионално. Но доста неща в бразилския футбол не са професионални. Вярно е, че всяка година в отборите влизат много добри момчета, стигат и до националния отбор. Но първенството не е добре организирано. Трудно е да останеш там пет или десет години.  – О, имаше толкова много. Най-хубавият беше срещу „Ханза“ в Бундеслигата. Почти от ъгловия удар – във вратата. Вкарах го с левия крак, който винаги ми е бил по-слаб. Най-важният е срещу „Реал“ на „Бернабеу“. Седем дни преди мача ми оперираха коляното. Но успях да се възстановя и да вкарам.  – Оливер Кан. Когато играех за „Щутгарт“.  – Германец.  – Насладих му се и празнувах.  – Разбира се, бях на стадиона с моето семейство. Само жена ми беше с бразилска фланелка. Аз и децата ми бяхме с германски. Бях си нарисувал германското знаме на бузата. При 3:0 казах: „Ето сега ще стане страшно.“  – Не, само жена ми каза, че мачът бил много скучен. Аз пък си взех една бира и му се наслаждавах. Много хубаво беше.  – Щяхме да вкараме 10 гола. Германия просто бе много по-добра. Трябва да се признае. Преди световното първенство играхме един мач с феномена Роналдо, Зидан, Фиго. Всички бяхме на едно мнение – Германия ще спечели мондиала. Така и стана. Още преди турнира треньорът на Бразилия каза, че с една ръка са хванали Купата. Само трябва да играят и ще я спечелят Аз не съм виждал някой отбор да говори, че е спечелил трофея преди турнира да е започнал.  – Не знам какъв проблем е имал в „Барса“. Аз не бих постъпил така. Той иска да стане най-добрият в света. В Париж няма да стане.  – Явно има много богати президенти. Аз не бих дал такива пари. 100 милиона, 150 милиона, 200 милиона евро за един играч – това е много. Вече никой не струва дори 5 милиона.  – Никой няма толкова пари на света.", "date": "2018.04.29", "title": " Бразилската легенда Джоване Елбер ексклузивно пред „Труд“:  „Байерн“ искаше Балъков на всяка цена"}
{"url": "https://trud.bg/%d1%81%d0%b5%d1%81%d1%82%d1%80%d0%b8%d1%82%d0%b5-%d1%81%d1%82%d0%be%d0%b5%d0%b2%d0%b8-%d0%bf%d0%be%d0%ba%d0%be%d1%80%d0%b8%d1%85%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8/", "text": "Габриела и Стефани Стоеви постигнаха най-големия успех в кариерата си, като покориха европейския връх в бадминтона на двойки на първенството в Уелва (Испания). На финала сестрите прегазиха французойките Емили Лефел и Ане Тран с 21:12, 21:10 за 43 минути.  Българките бяха изключително убедителни на шампионата. И освен че не загубиха гейм в петте мача към титлата, дадоха на съперничките си 98 точки или средно по 9,8 на гейм.  „Никога не се отказвай от мечтите си, защото имаш ли сърце и страст, те ще станат реалност – заявиха шампионките след победата. Последните две години дуетът се подготвя с треньора Михаил Попов, който живее във Франция.  През 2017-а Стоеви станаха втори на континента и ликуваха със златото на европейските игри преди 3 г. В момента националките са 12-и в световната ранглиста.", "date": "2018.04.29", "title": " Сестрите Стоеви покориха европейския връх"}
{"url": "https://trud.bg/%d0%b3%d1%83%d1%80%d0%bc%d0%b5-%d1%8f%d0%b4%d0%b5%d0%bd%d0%b5-%d0%b8-%d0%bf%d0%b8%d0%b5%d0%bd%d0%b5-%d0%bd%d0%b0-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%b2%d0%b8%d0%bd%d0%be/", "text": " „История с вкус” беше мотото на тазгодишното Шесто издание на фестивала “Вино и храна”, което беше истинско пътешествие за сетивата в света на най-отбраните кулинарни изкушения и елексири на боговете. Над 2500 посетители дегустираха 560 вина от бутикови изби, три гурме вечери събраха ценители, а богата гама от предложения провокира хотелиери и ресторантьори да обогатят асортимента си за посрещане на лято 2018 по морето. Трюфелите отново царуваха на няколко щанда на изложението “Вино и храна”. Шеф готвачът от Велико Търново Станимир Радичев произвежда няколко специалитета с тях от краве, козе и овче мляко и сирене. Суровината набавя от български производители в Балкана и Лудогорието и с готовата продукция зарежда бутикови магазини и ресторанти. Варненска фирма също предлага диворастящи гъби и трюфели, които изнася в Италия, Франция и дори в Китай. Съдружниците в нея ги откриват в Североизточна България със специално обучени кучета, но казват, че да издадат местата с находките си, е все едно да доверят банковата си сметка. Цените зависят от добивите и пазара, но царят на трюфелите бял трюфел Tuber Magnatum е ударил напоследък 10 000 лв.за килограм. Минава за най-скъпата храна в света и за неговата класа и аромат се носят легенди. Той е афродизиак №1 и се смята, че дори Казанова се е възползвал. Интересът на познавачите предизвика щандът на ферма”Шопар, бик и щука” на трима най-добри приятели-Марто, Анатоли и Венци, градски типажи, както сами се определят, предпочели да бъдат сред капризите на природата в Камчийската долина до селата Цонево и Сава, община Дългопол. Те отглеждат телета от породата Херефорд и древната българска порода източнобалкански свине, а щуката е от язовира “Цонево”. Гордеят се, че първият писмен документ за Източнобалканската свиня от П. Германов през 1901 г. я свързва с този край по течението на река Камчия. На фестивала във Варна посетителите опитаха за първи път коктейлите с Татра-чайовете с алкохол, приготвени по уникални рецепти с алпийски билки и чиста изворна вода от словашките Татри. В гурме-зоната и мобилната кухня, организирана от шеф Петър Йоргов, председател на Балгарската асоциация за кулинарна култура и готвач №1 на България за 2009 г. бяха подготвени от гост-готвачи тристепенни авторски менюта с натурални и екологично чисти био продукти. Кристиян Пашов и Анна Павлова изкушиха ценителите с вариация от цвекло, сирене с кашу и черен трюфел, бут от източнобалканска свиня с черен трюфел, крем от грах със зелен боб и менра, за десерт – “Cremeux” от българска роза с маракуя и дакуаз от шам фъстък. Шеф Пламен Петров и шеф Стоян Пенев приготвиха филе от есетра, запечено с шисо масло, тапиока със сепия и тай къри, артишок в гуацето от нахут с миди, панчета и черен трюфел. Street food зоната на открито и сега показа, че тази храна може да бъде здравословно и е не по-малко кулинарно преживяване. Пица с квас представи световният шампион Анатоли Колев от “Старият чинар”, като показа тънкостите в приготвянето на “Маргарита” и “Диаболо”. Шеф Иво Жечев, който наскоро се завърна зареден с нови идеи от Сао Пауло, приготви на специалните барбекюта на Great Western Barbecue уникалните телешки бъргър с пушен бекон и яйце със самардала. На изложението можеше да се види и вкуси цялото разнообразие от прочутите италиански ръчно изработени шоколадови бонбони, включително и с пълнеж от люта чушка, отделно италиански вина, както и френски, южноафрикански, испански селекции, но най-много български. Фестивалът “Вино и храна” се организира от Българската асоциация на сомелиерите и виноценителите, Черноморската регионална лозаро-винарска камара, Българската асоциация за кулинарна култура и подкрепата на община Варна, която имаше свой щанд, както и Министерството на туризма.", "date": "2018.04.29", "title": " Гурме ядене и пиене на фестивал „Вино и храна“\t\t\t"}
{"url": "https://trud.bg/%d0%ba%d0%bd%d1%81%d0%b1-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b4%d0%b0%d1%80%d0%b8%d1%82%d0%b5%d0%bb%d1%81%d0%ba%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b2-%d0%bf/", "text": "Дарителска кампания стартира от Велико Търново КНСБ в помощ на деца, чиито родители са загинали при изпълнение на трудовите си задължения. Средствата ще се събират чрез SMS-и на номер 17 777 с текст „помогни” на цена 1 лев. Това обяви вицепрезидентът на Конфедерацията Пламен Нанков. Той участва в кръгла маса на тема „Безопасност и здраве при работа – сигурност, отговорност и ефективност”. Форумът се организира от Регионалния съвет на синдиката по повод Световния ден за безопасност на труда. Със средства от благотворителния фонд „Д-р Желязко Христов” в момента КНСБ изплаща по 50 лева месечно на 47 непълнолетни деца. По думите на Нанков проблемът с безопасността на труда е сериозен, а статистиката ужасяваща. „За 15 години над 2100 български граждани са загубили живота си на работното място. Това носи както преки загуби за икономиката, така и трагедии за отделните семейства”, подчерта той и допълни, че 50 на сто от глобите, които Инспекцията по труда налага, са свързани с условията на труд. „По данни на НОИ през последните пет години във Великотърновска област са се случили 446 трудови злополуки, от които 16 са с летален изход”, каза областният председател на КНСБ Иванина Янкова. През първото тримесечие на 2018 г. инцидентите са 22, с един загинал. През миналата година секторите с най-голям брой трудови злополуки са производство на метални изделия, без машини и оборудване – 12, държавно управление – 10, и сухопътен транспорт – 9 броя, уточни Янкова. „През 2017 г. инспекторите по труда от цялата страна са извършили повече от 45 600 проверки в близо 37 300 предприятия с над 1 милион наети работници и служители в тях. Установени са 195 800 нарушения. 97 615 от тях са свързани с безопасността на труда”, отчете старши юрисконсултът на търновската Инспекция по труда Стефка Стефанова. За отстраняване на нарушенията са наложени 188 400 принудителни административни мерки. В 577 случая са спрени машини, обекти, работни места, застрашаващи живота и здравето на работещите. Специален режим на работа е въведен в 52 от случаите. Отстранени са 54 работници и служители без необходимата квалификация и инструктаж за безопасност при работа, каза Стефанова. Добри практики за безопасни, здравословни и достойни работни места представи Николай Спасов, председател на Клуба на специалистите по безопасност и здраве при работа. Иван Миневски от служба по трудова медицина говори за превантивната дейност с младите работници, които често се нараняват поради рисково поведение при изпълнение на служебните задължения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " КНСБ стартира дарителска кампания в подкрепа на деца\t\t\t"}
{"url": "https://trud.bg/%d1%81%d1%8a%d0%ba%d1%80%d0%be%d0%b2%d0%b8%d1%89%d0%b5-%d0%be%d1%82-%d1%88%d0%be%d0%ba%d0%be%d0%bb%d0%b0%d0%b4-%d0%b4%d0%be%d0%bd%d0%b5%d1%81%d0%b5-%d0%b7%d0%bb%d0%b0%d1%82%d0%be-%d0%bd%d0%b0-%d1%81/", "text": "Млада дама спечели приза за най-добър “Сладкар на България за 2018 година”, след като изля съкровище от шоколад. Стефани Младенова грабна златото в 11-ата Национална кулинарна купа, организирана от Българската асоциация на професионалните готвачи. Най-добрите кулинари премериха сили в Пловдив на 20 и 21 април. Стефани взе участие в категорията “Сладкар на България за 2018 година”, след като премина през три кръга. В първия етап от състезанието се извайва скулптура от шоколад или изомат на тема “Тракийско златно съкровище, люлка на цивилизациите”, а състезателите разполагат с два часа за сглобяването й. Вторият етап е десерт на тема “Българска роза” и петифури с основен продукт бяло саламурено сирене и декорация българска шевица. За тези два кръга всеки разполага със 150 минути. В третия етап всеки участник е препитан с теоретични въпроси, свързани с основите на сладкарството. 26-годишната Стефани е от София, завършила е художествена гимназия със специалност “Графика”. Следва “Реклама и връзки с обществеността”, но се отказва, за да последва мечтата си. “Готвя, откакто се помня и това създава приказна атмосфера. Когато съм в кухнята, всичко е в красиви есенни цветове, мирише на дом и семейство”, казва талантливата сладкарка. Обича да майстори всичко, обожава индийска и българска кухня, но има специално отношение към еклерите и профитеролите. Тя участва за трети път в битка за купата. През 2016 г. взима второ място. През 2017 г. печели златото за първи път и тази година защитава титлата си отново. На състезанието в Пловдив в първия етап младият кулинар излива скулптура от шоколад в комбинация от исторически и арт елементи. Във втори кръг сътворява десерт – кейк от бадеми с крем от рози и мус от малини, декорирани с дехидратирани листенца от рози, с пудра от малини, швейцарски меренг и микрогрийн растения. Поднесени са вместо чиния на камък, под който има чаша с вода от рози и екстракт от тайландски чай, сменящ при допир с оксид цвета си от син в лилав, разказва тя. Петифурата на Стефи е с черупка на профитерол с брашно от коприва, мус от биволско сирене, свежо парченце диня и бял шоколад с принт на шевица. В третия етап с въпросите също се справя блестящо. Журито е съставено от едни от най-добрите сладкари в България, а и на световната сцена, като Ради Стамболов, Борислав Екзархов, Георги Бойковски и Елица Божинова. “Това за мен са хора, които са надарени с невероятен усет и талант. Благодарна съм, че за втора поредна година повярваха в мен”, каза тя пред “Труд”. По време на състезанието получава подкрепата на близките си и любимия човек Андрей, на когото посвещава титлата си. “Той е най-голямата ми мотивация да се развивам и опора”, споделя Стефи. Получава спонсорство от фирма “Hostasset”, занимаваща се с хостинг, клауд и сървърни услуги и от семейството си. Стефи е известна и с участието си в първия сезон на “Мастършеф”, където научава много за кулинарния свят: “Благодарение на предаването вече не се страхувам от непредвидени ситуации в кухнята, нито от ограниченото време”.   Стефи винаги е била спортна натура. В определен етап от живота си практикува “пол денс”, но избира да се развива професионално като готвач и да покорява върхове. Екстремна личност, кара ски и сноуборд, обича да плува, да играе баскетбол и волейбол, и когато има време – да рисува. Има и нова страст – набързо се впуска в света на моторите, където открива любовта и безброй верни приятели от мотоорганизацията “София Райдърс”.", "date": "2018.04.29", "title": " Съкровище от шоколад донесе злато на сладкарка\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b5-%d0%b8%d0%b7%d1%80%d0%b0%d0%b7%d0%b8%d0%bb-%d0%b3%d0%be%d1%82%d0%be%d0%b2%d0%bd%d0%be%d1%81%d1%82%d1%82%d0%b0-%d0%bd%d0%b0-%d1%80%d1%83%d1%81%d0%b8%d1%8f-%d0%b4/", "text": "Президентът на Южна Корея Мун Дже-ин е разказал на руския държавен глава Владимир Путин за срещата си със севернокорейския лидер Ким Чун-ун в телефонен разговор, съобщи днес Кремъл, цитиран от ТАСС и Ройтерс. Разговорът е бил по инициатива на южнокорейската страна. Двамата президенти са оценили положително договорките, постигнати на междукорейската среща на върха в петък и особено намерението за пълна денуклеаризация на Корейския полуостров, закрепено в заключителната декларация от срещата. Путин е изразил готовността на Русия да съдейства за сътрудничеството между Северна и Южна Корея. Москва е готова да помогне с тристранни инфраструктурни и енергийни проекти на Корейския полуостров, е посочил руският президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Путин е изразил готовността на Русия да съдейства за сътрудничеството между двете Кореи"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%b1%d0%bb%d0%b8%d0%b7%d0%be-30-000-%d1%82%d1%83%d1%80%d1%81%d0%ba%d0%b8-%d0%bb%d0%b0%d0%bb%d0%b5%d1%82%d0%b0-%d0%bd%d0%b0-%d1%84/", "text": "Близо 30 000 турски лалета с различен цвят и форма са представени на фестивал на лалето, организиран в швейцарския град Морж, съобщава в.”Хюриет дейли нюз”. Двудневният фестивал на турското лале този уикенд е в рамките на фестивала на лалето в Морж през април, който се провежда за девета година в Парка на независимостта, разположен на брега на Женевското езеро. “Ние организираме проявата за девети път в този парк. Истанбул изпрати 30 000 лалета на общината в Морж за това събитие”, посочи пред Анадолската агенция Ертан Йозбатур, организатор на фестивала. Турска музика звучи в парка по време на фестивала на турското лале, а посетителите могат да опитат и турска кухня. Всяка година през април Морж приветства завръщането на пролетта с фестивал на лалета от цял свят. Турция участва в тази инициатива от нейното начало през 2010 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Представиха близо 30 000 турски лалета на фестивала на лалето в Швейцария"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%b5-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f%d1%82-%d1%87%d0%bb%d0%b5/", "text": "Лидерът на ПЕС Сергей Станишев, организатор Срещата на ЕКОФИН в София тази седмица, определи дискусията като успешна и заяви, че България ще е следващият член на „чакалнята“ на еврозоната. „Аз съм доволен, че тази трета публична конференция по важни теми, касаещи всеки един българин, свързани с бъдещето на България в ЕС, нашето позициониране, нашите интереси и формирането на консенсус по ключови въпроси, беше успешна“, каза Станишев, информира  . Когато говорим за еврото, България и обществото трябва да са наясно с перспективите, има ли рискове и как да бъдат преодолени, както и какви са ползите, подчерта още Станишев и допълни: „Винаги е по-важно да си на масата във вземането на решенията, отколкото да си в менюто, за да изпълняване нещо, което други са решили. Това е първият въпрос. Затова е важно влизането в еврозоната, наред с другите аргументи. Вторият въпрос – какви са ползите, има ли рискове, каква е тяхната степен и как да се менажира, и на-вече кака България да направи своята икономика по-силна, защото не бива да имаме илюзии, че което и да е решение автоматично създава просперитет, богатство за страната и хората. Ние трябва да направим първо нашето домашно – да направим по-конкурентоспособна нашата икономика и на тази база да влизаме и в еврозоната“ Станишев беше категоричен, че България ще е следващият член на т.нар. „чакалня“ на еврозоната. „България, вярвам, ще бъде следващия член. Това не означава, че ще се случи утре. Ние трябва да започнем пътя. Впрочем, комисарят Московиси, който е социалист, е човекът, който предложи от страна на ЕК да има специален механизъм и инструмент – в това число финансов, за подпомагане на страни, които желаят да влезнат в еврозоната  за подготовка. Това трябва да използваме като страна, за да направим икономиката ни по-силна и по-успешна от момента на влизането ни в еврозоната“. Той подкрепи усилията на правителството за укрепване икономиката за по-скорошно приемане в ERM 2. „За мен е важно и смятам, че това правилна политика – достатъчно бързо и в кратки срокове са влезем в ERM 2. Новината от форума беше, че премиерът Борисов каза, че смята, че една година е реалистичен срок за тази цел. Аз смятам, че поколението от 2007 година могат да стъпят на пазара на труда през 2025 година и да получават вече заплатите си в евро – при това, надявам се, доста по-високи от днешните“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Станишев: България ще е следващият член на „чакалнята“ на еврозоната"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%84%d0%be%d0%bb%d0%ba%d0%bb%d0%be%d1%80%d0%bd%d0%b8-%d1%82%d0%b0%d0%bb%d0%b0%d0%bd%d1%82%d0%b8-%d0%b8%d0%b7%d0%b3%d1%80%d1%8f%d1%85%d0%b0-%d0%b2-%d0%bc%d0%be%d0%bd/", "text": "Фолклорни таланти от Търговище, Монтана и Котел спечелиха най-високото отличие – Приз на Кмета на Община Монтана, от Х-тия Национален фолклорен конкурс „Напеви от Северозапада”.  Хор „Шарено герданче” от Търговище, който за пръв път участва в конкурса, бе откроен в раздел „Народно пеене”.  В „Хореография” бе награден Детски танцов състав “Пъстрина” към читалище  “Разум 1883” – Монтана. Кметът на областния град Златко Живков  връчи приза на гъдуларите Симеон Илиев и Асен Станоев от Националното училище по фолклорни изкуства “Филип Кутев” – Котел, които се откроиха в надпреварата в раздел „Инструменталисти” като  Дует „Свирците”. Специален юбилеен диплом бе присъден на преподаватели и институции, чиито възпитаници са участвали от първото до десетото издание на конкурса. Тези награди бяха връчени на д-р Галя Грозданова – главен учител на Националното музикално училище “Любомир Пипков” – София, и на Валентин Недялков от Националното музикално училище “Панайот Пипков” – Плевен. Двете музикални гимназии получиха специални плакети. Съюзът на българските музикални и танцови дейци присъди дипломи на най-изявените педагози, със заслуги за отличното представяне на младите фолклорни дарования. Журитата, оценили талантите, бяха оглавени от  проф. д-р Светла Станилова от Академията за музикално, танцово и изобразително изкуство – Пловдив в раздел „Народно пеене”, Агрипина Войнова в раздел „Хореография” и ас. д-р Валери Димчев от ЮЗУ „Неофит Рилски” – Благоевград в раздел „Инструменталисти”. В десетото издание на Националния фолклорен конкурс „Напеви от Северозапада” се изявиха близо 800 деца и младежи от 25 населени места. Задочно със свои видеозаписи в конкурса участваха нашенчета от Франция, Кипър и Украйна. Конкурсът бе подкрепен от Община Монтана, спонсори и доброволци.", "date": "2018.04.29", "title": " Млади фолклорни таланти изгряха в Монтана\t\t\t"}
{"url": "https://trud.bg/%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d0%bd%d1%82%d0%b8-%d0%be%d1%82%d0%bd%d0%be%d0%b2%d0%be-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d1%86%d0%b5%d0%bd%d1%82%d1%8a/", "text": "Демонстранти отново блокираха достъпа до площад „Република“ в арменската столица Ереван, предава кореспондент на руската информационна агенция РИА Новости. Няколкостотин протестиращи стоят на пешеходните пътеки, блокирайки движението. Други са в автомобили, развявайки националните знамена и скандирайки лозунги. Прилежащите към площада централни улици също са блокирани. В центъра на Ереван се наблюдават полицейски служители, но те не предприемат действия срещу протестиращите. Протестите в Армения започнаха на 13 април. Опозицията се противопостави на избора на Серж Саркисян, бивш президент, за министър-председателския пост, като го обвини в неефективно управление и влошаване на икономическата ситуация в страната. Въпреки това на 17 април парламентът утвърди Саркисян за премиер на Армения. В отговор опозицията обяви началото на „Кадифена революция“. Едва седмица по-късно, на 23 април, Саркисян подаде оставка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Демонстранти отново блокираха центъра на Ереван"}
{"url": "https://trud.bg/%d0%be%d0%bf%d0%b8%d1%82%d0%b8-%d0%b7%d0%b0-%d0%b8%d0%b7%d0%bc%d0%b0%d0%bc%d0%b0-%d1%81-%d1%84%d0%b0%d0%bb%d1%88%d0%b8%d0%b2%d0%b8-%d0%b8%d0%bc%d0%b5%d0%b9%d0%bb%d0%b8-%d0%be%d1%82-%d0%b8%d0%bc%d0%b5/", "text": "Има опити за измама с фалшиви имейли от името на ЧЕЗ, предупреждават от електроразпределителното дружество. За тях са сигнализирали клиенти на ЧЕЗ, които са получавали на пощите си писма за събиране на несъществуващи задължения. Измамници се представят за служители на компанията и ги призовават да плащат сметки, които те реално не дължат. В отговор от електроразпределителното дружество уверяват, че констатираните опити за измами са извършени чрез съмнителни електронни писма, изпратени от адреси, които нямат общо с корпоративните имейли на ЧЕЗ в България, и касаят събиране на несъществуващи задължения. Дружеството предупреждава своите клиенти, че не събира лични данни по телефон и че всички плащания за услуги не включват имейл съобщения. Компанията призовава при всяко съмнение за злоупотреби, корупционни практики и други нередности, потребителите да се свързват с органите на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Опити за измама с фалшиви имейли от името на ЧЕЗ"}
{"url": "https://trud.bg/%d0%bc%d0%b2%d1%80-%d0%b5-%d0%bf%d0%b0%d0%b7%d0%b8%d0%bb%d0%be-%d0%bd%d0%b0%d0%b4-2400-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%b4%d0%be%d0%bc%d0%b0%d1%88%d0%bd%d0%be-%d0%bd%d0%b0%d1%81/", "text": "За изминалата 2017 г., в структурите на Министерството на вътрешните работи от районните съдилища в страната са били изпратени 2432 заповеди за защита на пострадали лица от домашно насилие. Това става ясно от писмен отговор на депутатски въпрос към вътрешния министър Валентин Радев, съобщава БГНЕС. Най-много са пострадалите под закрила в София-град (351), следват Пловдив-град (205), Варна (185), Бургас (163), Стара Загора (97) и др. В Министерство на вътрешните работи няма изградена автоматизирана информационна система, в която да се регистрират сигналите за домашно насилие, тъй като този вид деяние не е престъпление по смисъла на Наказателния кодекс, посочва Радев. Той посочва, че прилагането на Закона за защита от домашно насилие среща проблеми заради липсата на координиращ орган, целево финансиране за превантивни дейности и работа с жертви и насилници, работещи НПО в малките градове, а също и защото няма специализирани служители, които да работят с пострадалите. Всичко това на фона на слабо съдействие даже от страна на тези, които се нуждаят от закрила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " МВР е пазило над 2400 жертви на домашно насилие само през 2017 г."}
{"url": "https://trud.bg/%d0%bd%d0%be%d0%b2%d0%b8-%d1%81%d1%82%d0%b0%d1%87%d0%ba%d0%b8-%d0%bf%d0%b0%d1%80%d0%b0%d0%bb%d0%b8%d0%b7%d0%b8%d1%80%d0%b0%d1%85%d0%b0-%d0%b6%d0%b5%d0%bb%d0%b5%d0%b7%d0%be%d0%bf%d1%8a%d1%82%d0%bd/", "text": "Стачка на служителите на железниците отново парализираха движението на железопътния транспорт във Франция, съобщава германският национален ежедневник Die Frankfurter Allgemeine Zeitung. По данни на редакцията движението на около половината от планираните по разписание високоскоростни влакове е отменено, включително към Германия, но по-голямата част от влаковете, свързващи Франция със съседните й страни, се движат по разписание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Нови стачки парализираха железопътния транспорт във Франция"}
{"url": "https://trud.bg/%d0%bb%d0%b5%d0%ba%d1%83%d0%b2%d0%b0%d1%82-%d1%81-12-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b2%d0%be%d0%b4%d0%bd%d0%b8%d1%82%d0%b5-%d0%bc%d1%8a%d0%ba%d0%b8-%d0%bd%d0%b0-%d0%bb%d0%be%d0%bc/", "text": "Община Лом получава близо 1,2 млн. лева от правителството за изграждането на нов  водопровод, съобщиха от местната управа. Старият тръбопровод към крайдунавския град и близките села е тотално изгнил, аварира почти ежедневно и често оставя хората в района дни наред без вода. С отпуснатите от МРРБ 1 170 030 лева ще продължи започналият миналата година спешен ремонт на трасето за водоснабдяване от крайдунавското село Добридол към Лом. Миналата година държавата даде 200 000 лева за нов водопровод, но се оказа, че само доставката на тръби струва около 600 000 лева. Сега строително-монтажните работи продължават, а до края на годината правителството ще осигури още 266 935 лева за обекта, казаха от общината. Проблемът с водоснабдяването измъчва жителите на Лом от над 10 години и на няколко пъти вече хората се заканват да се вдигнат на бунт и да преградят пътищата край реката заради пресъхващите си чешми. През 2008 г. Министерството на регионалното развитие плати 1,3 млн. лева за строеж на нов водопровод за Лом и околните села, но фирма, близка до бивш депутат, която спечели поръчката, прибра парите и не прокара дори метър тръби. Остарелият водопровод, строен още през 70-те години на миналия век, започна да гърми постоянно и да оставя на сухо над 20 000 души. Според ВИК-Монтана авариите на тръбите от Дунав към Лом само  през миналата година са били близо 300, а загубите на вода са за десетки хиляди левове. За ремонт на цялото 20 километрово водно трасе към Лом ще са необходими близо 5 млн. лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.29", "title": " Лекуват с 1,2 млн. лева водните мъки на Лом"}
